{"url": "http://epicenter.bg/article/Mihail-Mikov--Vestnik--quot-Duma-quot--ne-e-na-Ninova--a-na-partiyata/166124/2/0", "text": "Госпожа Нинова трябва да разбере, че в-к \"Дума\" не е неин вестник, а на цялата партия. Тя не може да определя редакционния му екип. Свободата на словото не може да бъде подчинена на този или онзи. Това коментира в студиото на \"Още от деня\" по БНТ бившият лидер на БСП Михаил Миков по повод смяната на главния редактор на вестника.  Относно предстоящия вот на недоверие по темата със здравеопазването бившият председател на БСП счита, че по този въпрос опозицията, бидейки социална партия, е длъжна да бъде най-активна.  ,,Сега е моментът да се представят визионерските виждания в здравеопазването. А този, който е измислил идеята хората да доплащат за здравето си, заслужава да получи санкци. Реформа с наливане на пари не се прави. Трябва и дискусия по темата'', добави Миков.  ,,БСП винаги е била партия с колективно ръководство. В цял свят лявото е по-колективистично, докато дясното е по-лидерско. В момента се иска разум, разбиране, обсъждане на ситуацията около \"Дума\"… Да се иска оставката на Нинова е най-лесно. Но нека да й дадем още шанс, на нея и на Изпълнителното бюро. Стига с тия вътрешнопартийни раздори. Трябват мотиви, аргументи, а не конфликти'', заяви още той.  ,,БСП сега разполага с 2 пъти по-голяма субсидия и въпреки това отслабваме влиянието си на отделни места. Това трябва да се говори, да се анализира. Ръководството трябва да обединява, а не да разделя партията'', завърши Михаил Миков.", "date": "2018.10.18", "title": "Михаил Миков: Вестник \"Дума\" не е на Нинова, а на партията"}
{"url": "http://epicenter.bg/article/Tsvetanov--Nemalka-chast-ot-mladite-ne-sa-informirani-za-posledstviyata-ot-trafika-na-hora/166066/2/0", "text": "Лидерът на ПГ на ГЕРБ Цветан Цветанов не гледа сутрешни блокове. Причината - лошите новини и агресията, които ни заливат, а малката му дъщеря не искала да гледа сутрин, докато закусва. Затова сутрин гледаме детски филмчета, призна Цветанов, цитиран от Канал 3. Коментарът му дойде по време на кулоарната обиколка по стаите на парламентарните групи, по време на която Цветанов заедно с младежите на ГЕРБ раздаде листовки в срещу трафика на хора по повод международния ден за борба с това престъпление. Цветанов отчете, че за съжаление страната ни все още е източник на трафик на хора.  На рекламните материали срещу трафика са посочени горещи телефони, на които жертвите могат да потърсят помощ. Цветанов призна, че до момента направеното от страна на държавата е достатъчно, тъй като наказанията за трафик с цел сексуална експлоатация са завишени, но една немалка част от младите българи не са информирани за капана, в който могат да попаднат.  По време на обиколката на стаите на ПГ най-емоционално лидерът на ПГ на ГЕРБ бе посрещнат в стаята на БСП. Заедно с Цветанов беше и общинската съветничка, певицата Йоанна Драгнева.  \"Добре дошли във вашата родна партия\", посрещна Цветанов комунистът Александър Паунов, докато двамата се здрависваха, при което вторият в ГЕРБ прихна в смях.  Зам.-шефът на ПГ на левицата Георги Свиленски пък скочи да отговори на инициативата с инициатива. \"А ние може ли да Ви представим \"Визия за България\"?\", попита риторично Свиленски и връчи на Цветанов червената папка с документа, който я прие, но закри заглавието на визията с листовката срещу трафика.   Цветанов заяви, че за голямо съжаление страната ни все още е източник на трафик на хора.   „Затова с тези прекрасни млади хора от МГЕРБ правим тази инициатива, това е тяхна инициатива и трябва да я подкрепим“, заяви Цветанов и уточни, че заедно с тях ще обиколят всички парламентарни групи.   „Смятам, че това, което е тяхна инициатива, трябва да бъде подкрепено и от медиите, и от политиците, които са тези, които взимат законодателни решения и тези, които могат да участват активно във взимането на политически решения за борбата с трафик на хора“, каза Цветанов.   „Законодателните инициативи, които са реализирани до настоящия момент, смятаме, че са достатъчни, защото през последните години завишихме наказателната отговорност към лица, които осъществяват трафик и то по-специално с цел сексуална експлоатация, също така и за трудовата експлоатация“, допълни още Цветанов. Той обърна внимание на семейната среда и агресията, за която допринасят всички да бъде увеличавана. „Трябва да бъдем позитивни, трябва да бъдем градивни и аз мога да ви кажа, че от известно време се съобразявам с това, което моите деца искат да гледат сутрин, а те не искат да гледат лоши новини“, допълни Цветанов.", "date": "2018.10.18", "title": "Цветанов: Децата ми не искат да гледат лоши новини, затова сутрин гледаме детски филмчета"}
{"url": "http://epicenter.bg/article/IB-na-BSP-otgovori-na-pismoto-na-vatreshnata-opozitsiya--Ne-e-vyarno--che-ustavat-e-narushen-/166080/2/48", "text": "Изпълнителното бюро на БСП отговори на писмото на вътрешната опозиция в партията, която се обяви против назначаването на новия и.д. главен редактор на в. “Дума“ Йордан Мичев и програмата „Визия за България“, която от два месеца е предмет на обществени дискусии в цялата страна. Отговорът е публикуван на страниците на в. \"Дума\".  Писмото беше подписано от 50 бивши и настоящи функционери на партията, както и от 12 журналисти в \"Дума\", някои от които носители на престижни награди на левия печат.  Недоволството на опозиционерите е, че „извършената внезапна смяна на ръководството на вестника е в нарушение на Устава на БСП, който гласи, че „главните редактори на печатните и електронните издания се определят от НС на БСП“.  Те недоволстват и срещу представянето на документа проект \"Визия за България\" \"без каквото и да е било разглеждане и одобрение на Националния съвет”.  Сред подписалите и подкрепилите писмото личат имената на 50 бивши и настоящи висши функционери на БСП: Михаил Миков и Румен Овчаров, Костадин Паскалев и Емил Костадинов, Георги Гергов и Джеки Вагенщайн, Явор Куюмджиев и Румен Гечев, Ангел Найденов и Атанас Мерджанов, Дора Янкова и Катя Николова, Георги Пирински и други.  Уважаеми другарки и другари,  Дами и господа,  Изпълнителното бюро на БСП обсъди позицията ви относно вестник \"Дума\" и \"Визия за България\". Изненадани сме от твърденията в нея, които се разминават с фактите.   като ръководен орган на партията между заседанията на нейния Конгрес, ясно и недвусмислено записани в нашия Устав. Връх на тази практика стана представянето на документа проект \"Визия за България\" - възможно най-отговорна заявка за политическо доверие от страна на обществото - без каквото и да е било разглеждане и одобрение на Националния съвет”.    Уважаеми другари, за пръв път \"Визия за България\" беше представена пред Националния съвет на 21 юли 2018, в зала 3 на НДК. Освен членовете на Националния съвет, участие взеха - парламентарната група на БСП за България, председатели на областни и общински съвети на БСП, Общопартийната контролна комисия и кметове, издигнати и подкрепени от БСП. Това е най-широкият партиен актив. По време на дискусията, в която участвахте, никой от подписалите се в подписката до Изпълнителното бюро на БСП не оспори начина на представяне на Визията. Нещо повече - вие бяхте активни участници в обсъждането й. Другарят Пирински направи изказване, в което отбелязва както положителните страни на документа, така и отправи много конструктивни предложения за ролята и мястото на Конституцията и социалната държава. Другарят Божинов, също подписал подписката, се включи в обсъждането. Той отправи критични бележки по работата на парламентарната група, но се солидаризира с много от казаното във Визията: “и веднага искам да се солидаризирам с това, което каза председателят - тука не трябва да разбирате погрешно моето позоваване - председателят в своето слово каза, че тази система не е отделна и паралелна на политическата система, а е проникнала във всички политически партии и елементи на настоящата политическа система. Това изрично го подчерта в своето слово, което аз адмирирам”.    и по този начин се пренебрегват ролята и правомощията му. Тъй като постоянно внушавате, че партията се управлява еднолично и не се зачита волята на колективните органи, бихме искали да ви информираме за следното: при председател Сергей Станишев, за същия период от 2,5 години, са проведени 22 заседания на НС на БСП; при председател Михаил Миков, за същия период от време - 22 заседания; при председател Корнелия Нинова - 24 заседания. Смятаме, че това опровергава твърдението ви за неглижиране ролята на органа.  Таня Генева никога не е била главен редактор на вестника. Тя е назначена за зам.-главен редактор от Михаил Миков и до ден днешен заема този пост. Нито е уволнявана, нито е сменяна от него.    Йордан Mичев е назначен за зам.-главен редактор и е временно изпълняващ длъжността главен редактор с 6-месечен изпитателен срок.  Уставът не е нарушен. Йордан Мичев не е главен редактор на в. \"Дума\". Той е временно изпълняващ длъжността. Изпълнителното бюро на БСП реши след изтичане на изпитателния му срок, Съветът по духовна сфера, култура и медии на НС на БСП да внесе предложение за избор на главен редактор в Националния съвет и членовете му да решат кой да оглави вестника, както е записано в Устава.    Уважаеми другари, от избора на новото ръководство на партията, вече 2,5 години нито един журналист не е уволнен, на нито един журналист не е оказван натиск какъв материал да публикува и какъв не. Всички са на работните си места и биха могли да потвърдят това. Много от вас са получавали свободна трибуна за критични материали за работата на ръководството на страниците на вестника. Новото ръководство положи всички усилия да спаси вестника от фалит. Никога не сте поставяли въпроса за издръжката на вестника, за условията на работа на журналистите, за заплащането на труда им. Оказа се, че и мнозина от вас като членове на Националния съвет дори не са се абонирали за вестника. Може би за вас не е съществено, но ИБ на БСП завари следната ситуация: дългове в размер на 399 236 лв. - изплатихме ги; неизплатени заплати на журналисти, които бяха пред напускане на вестника, в размер на - за вътрешни автори 31 000 лв.; за външни автори - 66 000 лева; за колумнисти - 16 000 лв.; задължения за осигуровки - 12 200 лв., по договори с информационни агенции - 36 000 лв.; за печат - 236 436 лв. Всички тези задължения са изплатени. Бяха увеличени и заплатите на журналистите във вестника. Разбира се, парите не са най-важното, когато имаш голямата цел \"Дума\" да заема уникално място и роля в политическия живот на страната. Но усилията ни да спасим вестника показват отношение и желание на всяка цена той да бъде трибуна на истината, обективността, свободата и силата на левите идеи.    Мястото на този спор е заседанието на НС на БСП, където винаги сте изразявали свободно мненията си и решенията се взимат демократично с гласуване и с мнозинство.   ", "date": "2018.10.18", "title": "ИБ на БСП отговори на писмото на вътрешната опозиция: Не е вярно, че уставът на партията е нарушен "}
{"url": "http://epicenter.bg/article/Stanishev--Glasuvaneto-prez-sledvashtata-godina-shte-bade-povratna-tochka-za-Evropeyskiya-sayuz/166083/2/0", "text": "Франс Тимерманс и Марош Шефчович представиха кандидатурите си на среща на левите лидери  Премиери, партийни лидери, еврокомисари и евродепутати от семейството на Партията на европейските социалисти обсъдиха предстоящите европейски избори по време на традиционната си координационна среща преди Европейския съвет в Брюксел.  Домакинът на срещата и лидер на ПЕС Сергей Станишев заяви:  „ПЕС има волята и енергията да води сериозна и ангажираща кампания за изборите за Европейски парламент през 2019 г. Гласуването през следващата година ще бъде повратна точка за Европейския съюз. Трябва да си възвърнем доверието на гражданите, за да гарантираме, че Съюзът ще оцелее, ще подобри начина си на функциониране и ще фокусира вниманието си отново към хората. \"  „Към този момент имаме две силни номинации за общ кандидат на ПЕС за поста Председател на Европейската комисия – еврокомисарите Марош Шефчович и Франс Тимерманс, които с работата си в европейските институции са доказали отдадеността си към европейските ценности и принципите на европейската социалдемокрация. Решени сме да изберем общ кандидат на ПЕС чрез отворен и демократичен процес и съм уверен, че той ще мобилизира левите избиратели за европейските избори.“, добави Станишев.  Крайният срок за номинации за общ кандидат на ПЕС изтича днес, а изборният процес ще приключи официално на конгрес на европейската левица в Лисабон на 7 и 8 декември. Лидерите обсъдиха и политическите резолюции за предстоящия конгрес, които ще бъдат основата на предизборния манифест на ПЕС през 2019 г.  В срещата взеха участие:  Антонио Коста, министър-председател на Португалия; Стефан Льовен, министър-председател на Швеция; Джоузеф Мускат, министър-председател на Малта; Петър Пелегрини, министър-председател на Словакия; Педро Санчес, министър-председател на Испания; Франс Тимерманс, първи заместник-председател на ЕК; Марош Шефчович, заместник-председател на ЕК, отговарящ за Енергийния съюз; Витянис Андюкайтис, комисар по здравеопазване и безопасност на храните; Корина Крецу, комисар по регионална политика; Кармену Вела, комисар по околната среда, морското дело и рибарството; Карл-Хайнц Ламберт, председател на Комитета на регионите; Мария Жоао Родригес, заместник-председател на Групата на социалистите и демократите в ЕП, председател на Фондацията за европейски прогресивни изследвания; Жан Аселборн, вицепремиер на Люксембург; Елио Ди Рупо, председател на Социалистическата партия на Белгия; Оливие Фере, председател на Социалистическата партия на Франция; Фофи Генимата, председател на ПАСОК, Гърция; Маурицио Мартина, председател на Демократическата партия, Италия; Деница Златева, заместник-председател на БСП и др.", "date": "2018.10.18", "title": "Станишев: Гласуването през следващата година ще бъде повратна точка за Европейския съюз"}
{"url": "http://epicenter.bg/article/Politolog---Obedineni-patrioti--sa-potavasht-korab-/166087/2/0", "text": "„Обединени патриоти“ са потъващ кораб, тъй като подкрепата за тях се срива. В момента тя е около 4.5%.  Това заяви политологът Петър Чолаков за БНР.  Специалистът изрази мнение, че едната версия за разцеплението сред патриотите са предстоящите евроизбори.  „Г-н Сидеров в конкретния случай наистина се вживява в ролята на д-р Франкенщайн, който прави експерименти с мъртви тела. Харизмата на Бареков отдавна се загуби. Сидеров в момента се опитва да плаши коалиционните си партньори с такъв алтернативен проекти евентуално с Бареков. Мисля, че това е много слаб залог. Най-добрият вариант за „Обединени патриоти“ е те да се явят заедно на европейските избори. Тези спорове и противоречия са за това всеки да си вдигне цената и да извоюва най-добрата преговорна позиция за себе си“, обясни Чолаков.  По думите му в голяма част от скандалите сред патриотите става дума за повърхностни разпри.  „Обединява ги оставането във властта“, категоричен бе политологът, като добави, че ако се разделят, политическото им бъдеще е несигурно. Именно затова Чолаков не очаква да се стигне до разпад на „Малката коалиция“.  Политологът коментира още реакцията на премиера Бойко Борисов след жестокото убийство на водещата Виктория Маринова в Русе.  „Интерпретациите, които последваха след убийството, бяха, че става дума за политическо убийство. Нещо, което обаче поне до момента не се е потвърждава от фактите. При всяко положение тези интерпретации бяха манипулативни и твърде прибързани. В Германия интерпретациите са в една посока, а именно, че става дума за политическо убийство. Щетата вече е нанесена и каквито и да е извинения да идват от ЕНП и от Брюксел, в съзнанието на обикновения европеец България остава и ще бъде една от страните, в които се извършват политически убийства. Дали тези извинения могат да се използват като политически актив от страна на Борисов и България – силно се съмнявам. Това едва ли ще има някакъв ефект върху отношенията. Диалогът е възстановен“, обясни още експертът.", "date": "2018.10.18", "title": "Политолог: „Обединени патриоти“ са потъващ кораб "}
{"url": "http://epicenter.bg/article/Severin-Krasimirov-veche-e-v-sledstveniya-arest-v-Ruse/166088/2/0", "text": "Северин Красимиров се намира в следствения арест в Русе. Това съобщиха от пресцентъра на Прокуратура на Република България.   На 17 октомври 2018 г., на летище \"София\", в изпълнение на издадена от Окръжна прокуратура – Русе Европейска заповед за арест, германските власти са предали на българските власти издирвания Северин Красимиров. Същият беше обявен за издирване във връзка с повдигнато в негово отсъствие обвинение за изнасилване, представляващо особено тежък случай и за убийство по особено мъчителен за начин и с особена жестокост на Виктория Маринова от град Русе.   Днес в 12.45 часа Северин Красимиров е транспортиран от град София до следствения арест в град Русе.   Окръжна прокуратура - Русе ще предприеме действия по предявяване на постановлението за привличане като обвиняем на Северин Красимиров и провеждане на неговия разпит в присъствието на защитник.   В рамките на днешния ден, Окръжна прокуратура – Русе е планирала извършване на освидетелстване на обвиняемия с участието на съдебен лекар.", "date": "2018.10.18", "title": "Северин Красимиров вече е в следствения арест в Русе"}
{"url": "http://epicenter.bg/article/Balgariya-shte-poluchi-nad-2-2-mln--evro-za-shtetite-ot-prirodnite-bedstviya-v-Burgasko-prez-2017-g--/166093/2/0", "text": "Комисарят по регионална политика Корина Крецу информира днес, че България ще получи над 2.2 млн. евро за преодоляване на щетите от природните бедствия в област Бургас в периода 25 - 30 октомври 2017 г. Това съобщиха от пресцентъра на Министерство на регионалното развитие и благоустройството.  Еврокомисарят участва в Седмия годишен форум на Стратегията на ЕС за Дунавския регион, който се провежда днес и утре в София.  „Помощта е получила одобрението на Европейската комисия и след дълга процедура по промяна на бюджета на ЕК днес се получи финалното одобрение на средствата и те са на разположение на българските власти“, поясни Крецу.  Заявлението за отпускане на средства от фонд „Солидарност“ беше подадено от България в началото на тази година. Предоставеният финансов ресурс ще допринесе за намаляване на разходите на държавата за възстановяването на основна обществена инфраструктура.  Като страна членка на Европейския съюз Република България има право да получи подкрепа от фонд „Солидарност” за преодоляване на последиците от природни бедствия.  До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК е в размер на 36 млн. лв.  ", "date": "2018.10.18", "title": "България ще получи над 2.2 млн. евро за щетите от природните бедствия в Бургаско през 2017 г. "}
{"url": "http://epicenter.bg/article/Ninova--Poemame-angazhiment-za-vnesem-otnovo-othvarleniya-ot-upravlyavashtite-Zakon-za-vazrastnite-hora-/166094/2/0", "text": "  Това заяви по време на брифинг лидерът на БСП Корнелия Нинова.   „Внесохме го в началото на мандата, беше отхвърлен, но ние смятаме, че той е изключително необходим и гарантира една спокойна социална среда, социализация, участието на възрастните хора в обществения живот на бълггария. Ще изпълним и това тяхно очакване“, коментира тя.   Левицата днес се срещна с представители на пенсионерите, като на срещата били обсъдени техните искания. Огранизациите от своя страна съобщиха, че готвят нов мощен протест, защото хората искат да се подобри животът им. А новият протест ще предходи приемането на бюджета.   „Вчера на протеста на пенсионерските организации беше отправен призив към нас политиците с конкретни искания за разрешване на изключително наболели проблеми на възрастните хора“, обясни Нинова. Според лидера на опозицията е абсолютно належащо обществото, правителството и всички да се погрижим за възрастните хора на България, които „живеят в нищета и чиито пенсии не стигат за основни житейски нужди“.   Нинова заяви, че е поет ангажимент в алтернативния бюджет, който социалистите подготвят, да се внесе преизчисляване на всички пенсии с друг размер на средния осигурителен доход.   „Пенсиите не са преизчислявани от 2008-а година. Тогава го направи правителството на БСП. Вече 10 години не са пипани, а животът се оскъпи значително за тези 10 години. Така че те са във физическа невъзможност вече да живеят с тези средства“, смята Нинова. По думите ѝ пари в държавата има.   „Пари има, важно е какви приоритети си поставя един политик за тези пари. А за нас грижата за възрастните хора е един от основните приоритети“, обясни лидерът на БСП.   Според левицата решенията на проблемите трябва да станат с конкретни мерки.   Възрастните хора смятат, че пенсионерите са търсени само преди изборите като електорат. А после никой не изпълнява нищо от обещаното. Хората често се съмняват и в политическата воля. „Ние като партия поемаме техните искания да бъдат облечени в законодателна форма. Надявам се това е сериозен аргумент, че не ги употребяваме, а вършим работа“, категорична бе Нинова.", "date": "2018.10.18", "title": "Нинова: Поемаме ангажимент за внесем отново отхвърления от управляващите Закон за възрастните хора."}
{"url": "http://epicenter.bg/article/Konvoirat-Severin-Krasimirov-v-rusenskiya-sledstven-arest/166052/3/0", "text": "Заподозреният за жестокото убийство на журналистката Виктория Маринова – Северин Красимиров, ще бъде конвоиран в следствения арест в Русе днес.   Очаква се там официално да му бъдат повдигнати обвинения от прокуратурата. Ще му бъдат взети отпечатъци и ДНК проба.   Предвиждат се и разпити и следствен експеримент с него. Мярката му за неотклонение по всяка вероятност ще бъде в петък, като ще бъде защитаван от служебен адвокат от Русе.   21-годишният мъж беше екстрадиран от Германия снощи. За да се намали напрежението, жандармерията не е напускала двете ромски махали в Русе.", "date": "2018.10.18", "title": "Конвоират Северин Красимиров в русенския следствен арест"}
{"url": "http://epicenter.bg/article/Reshenieto-e-na-predsedatelya-na-institutsiyata-Yuliya-Nenkova/166113/4/0", "text": "Комисията за защита на конкуренцията  (КЗК) отряза  \"Инерком\" на Гинка Върбакова, отказвайки да образувано ново производство по сделката с чешкото енергийно дружество ЧЕЗ.  .   Върбакова предприе този ход, след като през август формално напусна бордовете на компаниите, които управляват фотоволтаичните й паркове. При първото производство за концентрация КЗК реши, че при евентуално придобиване на чешките активи от страна на \"Инерком\" има възможност за засилване на господстващото положение на обединената група. Това решение на антимонополистите бе обжалвано пред Върховния административен съд както от компанията на Върбакова, така и от чешкото дружество.   Сега в мотивите си антимонополистите начело с председателя си Юлия Ненкова казват, че Комисията вече е била нотифицирана за същата сделка между същите страни, със същите предмет и цел и се е произнесла. Решението й не е влязло в сила, точно защото по него има обжалвания пред съда. \"Наличието на висящо административно производство със същия предмет и с участието на същата страна, във фазата на съдебно оспорване, е абсолютна отрицателна процесуална предпоставка за образуване на ново производство пред административния орган\", категорична е антимонополната комисия.   От КЗК защитават решението си, цитирайки чл. 130, ал. 2 от АПК, съгласно която никой друг орган няма право да приеме за разглеждане дело, което вече се разглежда от съда. Според Комисията преструктурирането в бизнеса на Гинка Върбакова има значение за разрешаване на спора, повдигнат пред магистратите. По този начин на \"Инерком\" остава възможността да обжалва пред ВАС новото решението на антимонополистите. Компанията разполага със срок до 25 октомври.   Делото във ВАС по решението на КЗК, с което блокира сделката за активите на ЧЕЗ в България, е насрочено за 14 май 2019 година. Не е изключено съдебната сага да продължи дълго, което изобщо не кореспондира с идеите на Прага за бързо напускане на българския енергиен пазар.", "date": "2018.10.18", "title": "КЗК отново отряза \"Инерком\" на Гинка Върбакова за ЧЕЗ"}
{"url": "http://epicenter.bg/article/The-Wall-Street-Journal--Amerikanskite-sanktsii-dadoha-neochakvan-tlasak-na-ruskata-ikonomika-/166075/11/33", "text": "Американските санкции тласнаха в различни посоки цените на петрола и стойността на рублата, давайки на Русия скъп нефт и девалвираща валута – комбинация, която способства развитието на икономиката й, пише авторитетното американско издание The Wall Street Journal. Агенция \"Фокус\" предава материала без редакторска намеса.  Цените на петрола, главният експортен продукт на Русия, се увеличиха с близо 14% от средата на август. Основната причина за това е възобновяването на американските санкции срещу Иран, ограничаващи износа на нефт от тази страна. В същото време рублата падна с 15% от април, когато Вашингтон въведе санкции в отговор на предполагаемата руска намеса в изборите на САЩ и другите видове агресия. По този начин, цената на нефта в долари става още по-голяма, когато се преведе обратно в по-слабата рубла.  В последно време петрола и руската валута отново тръгнаха в обратни посоки, когато цената и на суровината, и на долара падна. Но в течение на няколко месеца руската икономика излезе на печалба, след като падащата рубла напълни държавната хазна и бе регистрирано рязко увеличение на доходите на енергийните гиганти в страната. През тази година акциите на руските производители на нефт „Роснефт“ и „Лукойл“ поскъпнаха съответно с 56% и 39%, задминавайки ловко западните си конкуренти.  „Високите цени на петрола и слабата рубла са много по-изгодни за Русия, защото от гледна точка на бюджета това е двоен плюс“, смята Виктор Шабо, управляващ отдела за дълговите задължения на развиващите се пазари към компанията „Абърдийн Стандарт Инвестмънтс“.  Развиващите се пазари обикновено понасят удар в резултат от увеличаването на стойността на американския долар и на лихвените проценти, както и от безпокойството, свързано с търговията и вътрешнополитическите проблеми в отделните страни, например, в Турция. Рублата обаче получи допълнителна тежест в резултат от американските санкции.  През август рублата загуби още повече от стойността си, след като Вашингтон наложи нови санкции по отношение на Русия във връзка с предполагаемото използване на неврно-паралитично вещество във Великобритания и заплаши да ги разшири с втори кръг ограничителни мерки след 90 дни, в случай, че Русия не изпълни списъка от три изисквания, в това число и прекратяване на използването на химическо и биологическо оръжие.  Рискът за САЩ е в това, че санкциите не оказват планираното въздействие, отчитайки последствията от комбинацията между слабата рубла и високите цени на петрола.  В края на миналата година един барел нефт носеше на руските продавачи повече от 3835 рубли при обръщането от долари, в които се търгува суровината. Сега всеки един барел носи по 5262 рубли, т.е. с почти 40% повече.  Компанията „Роснефт“, най-големият производител на петрол в света, е една от страните, които получава изгода при дадените обстоятелства. Тя съобщи, че е увеличила доходите си с близо 50% преди изчисляването на операционните приходи, данъците, износа и амортизацията за второто тримесечие в сравнение с предходното.  Санкциите също така помагат на страната да понижи нивото на външния си дълг, в момент, когато той нараства за правителствата и компаниите, сочат данните на „Сосиете Женерал“. Това се случва, както заради падането на рублата, което не позволява на емитентите да приемат дълга в долари, така и заради опасенията, че САЩ ще въведат санкции на търговията с доларови дългове на Русия.  Частният и държавният дълг на Русия, принадлежащ на чуждестранни инвеститори, намалява от 2016 година, достигайки до 32% от брутния вътрешен продукт през първото тримесечие на тази година, отново по данни на „Сосиете Женерал“. Едновременно с това, печалбата по текущите сметки на Русия, показател за нейните операции с останали свят, е нараснал до 18,3 милиарда долара през март в сравнение с 14,6 милиарда в предходното тримесечие.  „Русия се адаптира впечатляващо към понижаването на цените на нефта и санкциите“, се казва в комюнике до клиентите на анализаторската къща „КредитСайтс“. „Суверенният дълг остава на разумно ниско ниво, а обемът на външните задължения намаля значително“.  Без съмнение, годините на санкции нанесоха удар по руската икономика. Множеството западни ограничителни мерки по отношение на Русия, след като Владимир Путин взе решение да анексира Крим през 2014 година, доведоха до двойно понижаване на стойността на рублата и съкращаване на обема на инвестициите в енергийния сектор.  В последно време пострадаха и руските пазари. От началото на т.г. доходността на доларовите държавни облигации на САЩ се увеличи до 4,36% от 3,28%. Руският индекс на акции ММВБ през същия период намаля с 12%, независимо от отслабването на рублата, което направи износа по-печеливш.  Слабата валута допринася и за инфлацията, която, по прогнозите на Централната банка, ще нарасне до 5,5% към края на следващата година, което е много повече от установената рамка 4%.  ", "date": "2018.10.18", "title": "The Wall Street Journal: Американските санкции дадоха неочакван тласък на руската икономика "}
{"url": "http://epicenter.bg/article/Amerikanski-pisatel-saprichasten-s-problemite-na-balgarite-v-nuzhda/166114/6/0", "text": "В България творчеството на американския бивщ свещеник Джон Кларк льо Хереу, писател, редактор в The Atlantic Monthly, преподавател в Джорджтаун, Туфс, Харвард и професор по английски език в Станфордския университет, е малко познато у нас. Доскоро. В една дъждовна пролетна вечер преди 2 години колега на Цвета Коева, художник и продуцент, който живее в Лондон, превежда разказа \"Комедиантката\" и го изпраща, убеден, че тя ще се запали от идеята да го превърне във вълнуващ спектакъл. Причината - фабулата на четивото е интересна и актуална за родната действителност. Историята е за Стела - актриса в нощен клуб, комедиантка, чиято кариера тепърва започва да се развива. И точно тогава тя забременява. Учудвнето й е неизмеримо, когато чува бебето да пее в корема й. Лекарят обаче е категоричен - бъдещата майка трява да го махне, защото ще се роди с млформации. Решението за аборт, макар и трудно, е взето. И точно тогава плодът млъква, песента му секва. Това е достатъчен знак за Стела, че трябва да го запази и с цената с  много усилия и лишения, да го отгледа. Тази драма е в основата на сюжета, вълнуващо пресъздаден в моноспектакъла на актрисата от габровския театър Надежда Петкова. Със своето прекрасното превъплащение, супер пластика, танцувални учения тя преминава през гротеска и пародия, драма и ирония, през всички човешки състояния, които изживяват майките на децата в инвалидни колички. За съжаление продължават да се раждат мъници с различни увреждания. Обществото все повече се чуди какво да прави с изоставените от родителите им момчета и момичета с малформаци, а онези, имали смелостта и себеотрицанието да ги отглеждат сами, се обричат на безкрайно труден и несправедлив живот. Запознат с тези проблеми в България Джон Кларк решава да предостави безвъзмездно правата за ползването на разказа му за две години на Цвета Коева. И тя заедно с екипа на спектакъла - драматурга на Сатиричния театър Богдана Костуркова, Невена Митева, режисьор в Габровският театъра „Рачо Стоянов“, и актрисата Надежда Петкова, стават съмишленици и партньори на този ироничен спектакъл, изпълнен с много драматични моменти, което не пречи, а допълва за създаването на едно игриво театрално представление с оптимистичен финал. Идеята на моноспектакъла е на Цвета, която работи в областта на театъра и киното от 30г. „ Реших да направя от този разказ стектакъл, защото историята на Комедиантката/ Стела/ е проблем на много жени и то в световен мащаб“, казва Коева. И добавя, че в него има и мъжки роли, но те се изпълняват от глави на кукли, дело на художничката. А защото са така представени, е въпрост на интерпретация с подсказан отговор. А силата на Цвета е и в умелото боравене и с пластиката на платовете и светлината. За успеха на представлението, което вече има награда от тазгодишния международен фестивал на спектаклите с един актьор BGMOT -018, а в София ще се гостува в театър 199 на 23 октомври, допринася и специално написаната за него музика от Константин Цеков от ФСБ. ", "date": "2018.10.18", "title": "Американски писател съпричастен с проблемите на българите в нужда"}
{"url": "http://epicenter.bg/article/Medvedev--Sanktsiite-sreshtu-bankoviya-sektor-na-Rusiya-sa--obyavyavane-na-voyna-/166058/7/0", "text": "Руският премиер Дмитрий Медведев определи санкциите срещу банковия сектор на Русия за „обявяване на война“. Според министър председателя на Руската федерация страната е способна да преодолее рестрикциите, цитира го ТАСС, позовавайки се на интервюто му  пред Euronews. \"Това са най-тежките санкции и няма никакви съмнения, че ще успеем да ги преодолеем“, смята Медведев и пояснява: „Нямаме никакви съмнения, че нашата икономика е способна да се приспособи към всякаква форма на натиск. Въпросът е защо е нужно това. Нарушава се международният ред, в това число и международният икономически порядък“. Според него степента на интегрираност и взаимна обвързаност на руската и американската икономика е съвсем незначителна и от санкциите, които американците обявяват техният бизнес не страда особено силно, тъй като търговският стокообмен между двете държави е малък. „Но европейският бизнес търпи големи загуби, тъй като нашият търговски обмен с него е голям“, подчертава Медведев.", "date": "2018.10.18", "title": "Медведев: Санкциите срещу банковия сектор на Русия са „обявяване на война“"}
{"url": "http://epicenter.bg/article/Broyat-na-zaginalite-pri-napadenieto-v-Kerch-narasna-do-20-dushi/166064/7/0", "text": "Броят на загиналите при взрива и стрелбата в Керченския политехнически колеж нарасна до 20 души, съобщи пред ТАСС заместник-кметът на градската администрация Дилявер Мелгазиев, предаде агенция „Фокус“.   „Загинали са 20 души. Последната катафалка пренесе в моргата телата не на трима, а на четирима души. Немерили са още един“, заяви Мелгазиев.   По-рано се съобщаваше за 19 души заедно с нападателя.   В сряда през деня студент от Керченския политехнически колеж откри стрелба и устрои взрив в учебно заведение, след което се самоуби. Освен загиналите има и около 50 души с различни наранявания, които са хоспитализирани, 10 от тях са в тежко състояние.   Възбуденото дело по текста за „терористични актове“ по-късно беше преквалифицирано по този за „убийство“. От четвъртък в Крим е обявен тридневен траур.", "date": "2018.10.18", "title": "Броят на загиналите при нападението в Керч нарасна до 20 души"}
{"url": "http://epicenter.bg/article/Mafalda-Sakskoburggotska-pya-na-parti-na-Maykal-Kors/166070/10/99", "text": "Мафалда Сакскобургготска, дъщерята на принц Кирил и Росарио Надал, продължава да развива музикалната си кариера. Тя се изяви на представянето на новата колекция на едно от най-големите имена в модния свят - Майкъл Корс. \r\n \r\n Внучката на Симеон II е млада надежда в света на музиката. 24-годишната Мафалда завършва образованието ви в престижния колеж \"Бъркли\" в Бостън.   Мафалда се е изявила миналата седмица на парти на дизайнера Майкъл Корс с акапелни изпълнения. Събитието се е състояло в лондонския хотел Clardige's. С него дизайнерът е отпразнувал новата си колекция. Певицата се е качила на сцената и с изпълнението си е завладяла знаменитости като Кейт Мос, Сабине Гети, Ерин О'Конър и Ник Роудс, съобщава испанското издание Hola!.   24-годишната Мафалда, която е израснала в Лондон, е пристрастена към модата, макар че нейната слабост си остава музиката и след години работа тази година тя най-сетне ще издаде първия си албум.   Наскоро Мафалда беше гост-звезда на купона, организиран от списание \"Харпърс базар\", наред с певиците Кристина Агилера и Ники Минаж, както и с моделите Джиджи и Бела Хадид, Кендал Дженър и Адриана Лима. Мафалда участва и при представянето на новата линия на италианската марка \"Прада\" - спортни екипи в неонови тонове.   Източник: Дир.бг  ", "date": "2018.10.18", "title": "Внучката на Симеон Втори пя на парти на Майкъл Корс"}
{"url": "http://epicenter.bg/article/Anna-Tsolova--Televiziyata-ne-mi-lipsva/166090/10/99", "text": "Анна Цолова, която преди година бе свалена от екран под претекст, че готви ново предаване, но то така и не стартира, говори за първи път какво се случва с нея от онзи момент до днес.   Цолова споделя пред \"Жената днес\", че през февруари тази година по свое желание е прекратила договора си с Nova. Миналото лято тя започва подготовката за ново предаване, но защо то не е в ефир, тя казва, че не може да отговори.   , допълва Цолова. Дългогодишната журналистка изтъква, че винаги е имало недоволни от въпросите ѝ, но никога не се е крила от нищо.   , казва тя. \r\n \r\n \r\n \r\n Цолова разказва и защо за тази една година никога не проговори за свалянето си от ефир: \"   През последната година журналистката е намерила смисъла в това да помага на хората да се чувстват добре в публичната комуникация. И най-после е намерила време за себе си, живота си и семейството си.   , споделя откровено Цолова.", "date": "2018.10.18", "title": "Анна Цолова: Телевизията не ми липсва, намерих нов смисъл!"}
{"url": "http://epicenter.bg/article/Megan-Markal-pokaza-bremenno-koremche--Snimki-/166091/10/84", "text": "Принц Хари и бременната му съпруга Меган Маркъл пристигнаха в Мелбърн, посрещнати от хиляди крещящи фенове. На сутришната визита бременната актриса се появи в тъмносиня рокля без ръкави на австралийския дизайнер Дайън Лий. Кралската двойка се отправи към ресторант, където местни майстори готвачи им предложиха меню, в което имаше печено кенгуру и диво прасе, съобщи Channel Nine. Те ще посетят училище, преди да приключат визитата си на южния плаж на Мелбърн. Също така Хари и Меган ще минат по стъпките на бабата на принца кралица Елизабет II, която по време на визитата си през 2011 г. се повози на трамвай в Мелбърн.   Източник: Дарик", "date": "2018.10.18", "title": "Меган Маркъл показа бременно коремче (Снимки)"}
{"url": "http://epicenter.bg/article/Vsichki-ot-ENP-se-izvinili-na-Borisov-za-reaktsiite-sled-ubiystvoto-na-Viktoriya-Marinova/166049/2/0", "text": "  Това обяви премиерът в Брюксел, където ще участва в заседанието на Европейския съвет.   След убийството различни политици призоваха за бързо и качествено разследване на убийството. Призивите им дойдоха на фона на информациите, които обвързаха убийството на Маринова с професията ѝ. \"ЕНП ще си пуснат извинителни туитове за това, че се поддадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд\", каза Борисов.    Според Борисов заради изборите за Европейски парламент през май догодина много от политическите партии се опитали да използват убийството за политическа атака на една от най-силните си партии в ЕНП.   „Заради изборите май месец, много от политическите партии в ЕП се опитаха да използват един брутален, гаден криминален случай, който за съжаление се случи на българска гражданка. Да го използват политически за атака на една от най-силните си партии в ЕНП“, подчерта той.  На въпрос остава ли подкрепата на ГЕРБ към Манфред Вебер като кандидат на Европейската народна партия да оглави Европейската комисия, Борисов заяви: \"Голямо извинявай имаше и от страна на Вебер, и от страна на останалите колеги. Ще изчакаме конгреса в Хелзинки, тогава ще коментираме\". Самият Вебер след убийството призова в туит властите в България да си свършат спешно работата.   „На базата на фалшиви новини подобна реакция да очерни една държава”, възнегодува Борисов. Той е благодарил на германския канцлер Ангела Меркел за реакцията на германската полиция и съд.   Борисов разказа, че дори казал в очите на премиера на Унгария Виктор Орбан казал, че не одобрява решенията му, свързани с на практика закриването на Централноевропейският университет в Будапеща, отношението му към неправителствените организации и някои негови изказвания.   „Изключително важно за българските граждани, които живеят във Великобритания, както и за английските граждани в България, да намерим възможно най-добрият изход за всички”, заяви още Борисов в Брюксел. \r\n „Емоцията е силна, англичаните си тръгнаха не ние, но това е техният избор. Не бива да се подвеждаме по емоциите, защото след това ще страдат хиляди, хиляди хора, а и със сигурност ще се отрази на финансите, икономиката, на всичко в Европа”, подчерта Борисов пред журналисти. \r\n „Аз съм емоционален човек, но когато взимам важни решения, съм много хладнокръвен, особено по линия на сигурността”. \r\n   \r\n „По линия на службите ще настоявам по никакъв начин да не се промени координацията и работата между европейските и английските служби”, заяви още Борисов. \r\n „Това е лошият вариант, ще бъде като икономическата криза – каквото и да се готвиш, няма как да се подготвиш за подобно нещо”, коментира още Борисов.  \r\n   \r\n", "date": "2018.10.18", "title": "Всички от ЕНП се извинили на Борисов за реакциите след убийството на Виктория Маринова"}
{"url": "http://epicenter.bg/article/Borisov-v-Bryuksel--Hibridnite-ataki-sa-uzhasni--no-goneneto-na-ruski-diplomati-ne-stoi-na-dneven-red/166050/2/0", "text": "\"Към този момент гоненето на руски дипломати не стои на дневен ред\". Това каза пред журналисти в Брюксел премиерът Бойко Борисов, предаде „Фокус“.   На въпрос относно заявеното от Цветан Цветанов, че доказателствата по случая „Скрипал“ вече са много по-ясни и трябва да се съобразим с европейските държави, както и дали страната ни трябва да изгони руските си дипломати, Борисов заяви:   но много внимателно и с пълния обем на службите работим по всеки един сигнал по всички тези въпроси. Никога не съм упреквал някого, ако нямам доказателства и свидетелства“.   Отново във връзка с изказване на Цветанов, че Русия е една от държавите, която действително е потенциална заплаха с хибридните атаки, премиерът коментира: „Това, че работим не само активно, но и много прецизно с нашите евроатлантически партньори и служби и има подобни деяния, разобличавани кибератаки и подобни действия, ги наблюдаваме много внимателно. Спомняте си няколко пъти на МС, на основни министерства, преди европредседателството, просто кибератаките бяха ужасни. При нас никога не е стояло да избираме между едни или други. Евроатлантическата ни ориентация и координацията с евротлантическите служби е била на 100%. Така че това, че сме бдителни, това, че работим активно е факт.   В същото време се опитваме да направим и доста по-прагматични условията в сферата на бизнеса между България и Русия\", обясни премиерът и заяви, че визира отношенията в сферата на туризма, енергетиката и т.н. „Факт е, че има влизания в България на различни хора, които евротлантическите служби наблюдават. Така че работим по тях, в пълна координация с евратлантическите служби\", заяви още Борисов. ", "date": "2018.10.18", "title": "Борисов в Брюксел: Хибридните атаки са ужасни, но гоненето на руски дипломати не стои на дневен ред"}
{"url": "http://epicenter.bg/article/Radev-pred-balgarite-v-London--Nie-razchitame-kam-nas-da-se-varne-intelektualniyat-kapital/166051/2/0", "text": "Стотици българи в Лондон се срещнаха с президента Румен Радев и първата дама. Държавният глава увери българската общност, че се полагат усилия да се намери благоприятно решение за статута им в обединеното кралство след брекзит, предаде БТВ.   Представители на българската общност във Великобритания посрещнаха президента Радев пред посолството ни в Лондон, за да му връчат подписка с 4000 подписа срещу \"геноцида в България\". Протестиращите носеха плакат, на който пишеше \"Хората срещу мафията в управлението в България\". Главният редактор на в. \"Будилникъ\" Емил Русанов връчи на Румен Радев петиция с искане за пряко участие на българите в управлението.  \"Какво ще направи президентът? Искаме той да се ангажира. В България се сменя едно мафиотско управление с други крадци.   След като получи петицията пред камерите президентът Румен Радев поздрави протестиращите, че водят най-важната битка – с апатията. Той обяви още, че внимателно ще разгледа предложенията и че прави всичко, което е според правомощията му по Конституция. Държавният глава обеща, че интересите на българите в Обединеното кралство ще бъдат защитени и след Brexit. „Водите важна битка – битката с апатията. С внимание ще разгледам всички ваши предложения”, обеща Радев.     \r\n \r\n   \r\n В обединеното кралство има близо 90 хиляди сънародници, от тях 85% работят и не натоварват британската осигурителна система. Радев ги призова да са задружни и по-често да се завръщат в Родината.   Ето какво каза той в обръщението си към тях: „Където и да ходя по света, настоявам задължително да се срещна с българите в тази държава. Такава среща поражда смесени чувства, има тъга, че българският талант е принуден да търси реализация извън България, но и чувство на гордост от българи, които успяват в предизвикателна и конкурентна среда. Вашият успех е успех за България. В глобалния свят икономиката и инвестициите нямат граници. Вие издигате името на България като страна, в която има хора, на които може да се разчита, с талант, умения и усет към новото. Внушителна е нашата общност и като трудова заетост. Благодаря ви, че разбихте един мит, че идвате тук за социални помощи, и давате добавена стойност и принос.   \r\n \r\n   \r\n   Внушителен е приносът на тези, които получават образованието си в британски университети. България има нужда от хора като вас –  високо интелигентни, събрали опит и знания. Ние разчитаме към нас да се върне интелектуалният капитал. Вие носите не само познания, но един друг модел обществени отношения. Вашият престой означава да се знае що е то ефективни прозрачни отговорни и отчетни институции, които не ни достигат в известна степен в България.   \r\n \r\n   \r\n   Брекзит вълнува и вас, и вашите роднини и приятели, вярвам, че ще се намери благоприятно решение вашите права да не бъдат ощетени. Вярвам, че ще се получи този задължителен статут за уседналост. От посланика знам, че има програма за консултации при необходимост. За мен е важно, че сте тук много хора, важно е за нашата общност да бъде сплотена.   \r\n \r\n   \r\n   България е там, където има българска реч, български дух и традиция. Българската държава ще продължи да ви подкрепя, така че нашата работа и учене тук да бъдат ефективни и полезни за България. Да не забравяте за България никога и повече да се връщате в България”, заяви в словото си държавният глава.   За да пожелае успех на държавния глава на срещата с българската общност дойде и Кирил Сакскобургготски.   Президентът Румен Радев пристигна на посещение в Обединеното кралство по покана на кралица Елизабет II. Аудиенцията в Бъкингамския дворец е утре по обед.", "date": "2018.10.18", "title": "Радев пред българите в Лондон: Ние разчитаме към нас да се върне интелектуалният капитал"}
{"url": "http://epicenter.bg/article/Direktorat-na-Sofiyskata-opera--Falshiva-novina-e--che-nashi-sluzhiteli-sa-oskvernili-memoriala/166053/2/0", "text": "  „  Тя е много далеч от мемориала, нашите колеги си позволяват да правят тези надписи, но това не е оскверняване”, каза Акад. Карталов.   Акад. Карталов посочи, че    „Аз трябваше да бъда в Канада, но се върнах по средата на пътя.  Няма да се откажем от нашето решение. Те са извадени от гастрола, освободени са от Софийската опера, но това   посочи акад. Карталов.   \"Това с нищо не помрачава името на България, бъдете сигурни\", заяви той.   По думите му полицаите били изненадани, че виновниците са признали сами. Дори се смяли, когато разбрали, че се касае за футболен отбор, японската полиция също не е желаела това да се раздухва. Много е важно, че посланикът на Япония в България отказва да коментира случая. \"Нашите хора сами са отишли в полицията. Японската полиция е била учудена, обяснявайки, че имат много случаи на драскане със спрей, но за първи път някой се предава доброволно. Служителите ще бъдат глобени за дребно хулиганство\", обясни той.    Художественият ръководител на балета Сара-Нора  Кръстева заяви, че е разбрала за инцидента от българските медии.  Но трябва да правим разлика между вандализъм и поругаване. Полицията в Япония казаха, че за първи път им се случва чужденец да си признае и да се извини. Тяхната мярка е „леко хулиганство”, каза Кръстева. Над 25 000 японци гледаха двата спектакъла „Кармен” и „Турандот” на Софийската опера и балет в Япония.", "date": "2018.10.18", "title": "Директорът на Софийската опера: Фалшива новина е, че наши служители са осквернили мемориала"}
{"url": "http://epicenter.bg/article/Dnes-Kralitsa-Elizabet-Vtora-priema-prezidenta-na-Balgariya/166054/2/0", "text": "Брекзит ще бъде и сред основните теми, които ще засегне президента Румен Радев в лекцията си в университета в Оксфорд, която е предвидена като част от продължаващото му посещение в Обединеното кралство.   Днес българският държавен глава ще има аудиенция при Нейно Величество Елизабет II. Президентът Радев ще бъде приет в 12.30 местно време. Очаква се аудиенцията да бъде около половин час.   Първоначално Радев ще се види с Елизабет II на четири очи и след това към тях се очаква да се присъедини съпругата на президента Десислава Радева. Румен Радев е четвъртият български президент, който се среща с Елизабет II, която е начело на британската общност от 1952 г.   По-късно през деня президентът Румен Радев ще изнесе лекция на тема „Предизвикателства за сигурността пред Европа” в най-голямата общност за дебати на Университета в Оксфорд.", "date": "2018.10.18", "title": "Днес Кралица Елизабет Втора приема президента на България"}
{"url": "http://epicenter.bg/article/Ekaterina-Zaharieva--Normalno-be-premierat-da-sabere-poslanitsite--imashe-spekulatsii/166055/2/0", "text": "Всички се надяваме да няма вариант без сделка за Брекзит. Считахме, че имаме много време, но ето, напускането наближава. Това заяви външният министър Екатерина Захариева в сутрешния блок на БНТ.  „За момента няма какво да се притесняват сънародниците ни във Великобритания. Много пъти Мей поема ангажимент, че гражданите ни там ще са защитени. Имаме икономическа полза да има сделка. Ще започнем разяснителна кампания във Великобритания, за процедурата за кандидатстване на гражданство. Кампанията ще започне през ноември, разбира се при положение, че има информация от правителството им\", каза още тя. \"Имаше доста фактори и политици по света, които се изказаха бързо за случая с убийството на Виктория Маринова. Имаше спекулация, че убийството е поръчково, но за съжаление това ужасно убийство се случва навсякъде\", допълни Захариева. \"Нормална практика е премиерът Бойко Борисов да събере посланици, за да им разясни до къде е стигнало следствието. При положение, че целият свят се интересуваше, няма нищо по-нормално да има такава среща\", заяви външният министър на въпрос дали премиерът трябваше да извика чуждите дипломати.   Захариева коментира широк спектър от въпроси. Едни от тях бе за българските посланици, които са с изтекъл мандат. Тя съобщи, че консултациите с президента текат от 15 юли насам, а първите 15 назначение вече са факт. Една от най-обсъжданите смени е тази на Марин Райков, който се спряга за посланик в Лондон, но без да се е връщал в България, както е по закона за дипломатическата служба. „Имаме идеи за Марин Райков”, каза Захариева, но не даде повече подробности, докато тече съгласуваност с президента.  „Продължавам да държа на някои от предложенията си, защото са добри дипломати. Имаше много спекулации по медиите за министри, конституционни съдии. Нищо от това не е вярно”, каза дипломат №1.  \"Заради едни надпис не трябва да се съди за целия български народ. Не мисля, че това ще повлияе на нашите отношения с Япония. Извинихме им се за това неприятно дело\", категорична бе Захариева по повод оскверняването на паметника на жертвите от Хирошима в Япония.   Външният ни министър отговори на въпрос и за очакванията за вота на недоверие, който опозицията внесе. \"Надявам се вотът на недоверие да не е поредното политическо упражнение. Дано чуем идеи за здравната система. Едва ли, но нека видим\", завърши Екатерина Захариева.", "date": "2018.10.18", "title": "Екатерина Захариева: Нормално бе премиерът да събере посланиците, имаше спекулации"}
{"url": "http://epicenter.bg/article/Ninova--Borisov-si-otiva--no-ostava-razrushena-darzhava--Godini-shte-ya-vazstanovyavame/166056/2/0", "text": "Над 150 жители на столичния район Подуяне направиха своите предложения по проекта „Визия за България” на среща с председателя на НС на БСП Корнелия Нинова.    Те бяха свързани с демографската катастрофа, развитието на икономиката, здравеопазването, образованието, социалния пакет, предложен от левицата, транспорта и много други.    Младите социалисти от района заявиха, че искат повече контрол на държавата в здравеопазването, образованието и икономиката. Те добавиха, че това са важни сектори, в които пресичането на корупцията и контролът са изключително важни. Жители на Подуяне, работещи в столичния метрополитен, подкрепиха предложенията на левицата, свързани с транспорта. Учителите, присъстващи на срещата, подкрепиха-  един учебник по предмет и поискаха повече спорт в учебните програми.     Това каза председателят на НС на БСП Корнелия Нинова. .  С Визията ние предлагаме перспектива и търсим националната енергия за нейната реализация. Всеки, който милее за здрава и образована нация, за българска икономика и добри доходи, е добре дошъл\", заяви Нинова.   По повод вота на недоверие, внесен от БСП, лидерът на левицата заяви, че   каза още Нинова. Тя добави, че държавата  може да поеме издръжката на студентите по медицина, но след това те да остават 5 години да работят в България.    „Другият огромен проблем е цената на лекарствата, затова предлагаме намаляване на ДДС на лекарствата\"- отбеляза лидерът на левицата. Корнелия Нинова каза още, че БСП за пръв път подхожда по различен начин за вот на недоверие. „Преди да го внесем, се срещнахме с пациентски организации, националното сдружение на общинските болници, общопрактикуващи лекари, Български лекарски съюз, застрахователи\", изброи Корнелия Нинова. Тя отбеляза, че тяхното мнение е изключително ценно и то е отчетено в позициите на БСП.  ", "date": "2018.10.18", "title": "Нинова: Борисов си отива, но остава разрушена държава. Години ще я възстановяваме"}
{"url": "http://epicenter.bg/article/Kardzhali-kam-BSP--Imame-nuzhda-ot-natsinalno-edinenie/166059/2/0", "text": "„ Трябва да намерим общи пътища за преодоляване на разделението на българското обществото. Нека спрем омразата помежду ни“ . За това призоваха гражданите на Кърджали представителите на левицата. По думите им само заедно и единни, можем да решим проблемите на страната си.  Като други проблеми те посочиха демографския срив, който е особено голям проблем за хората, нуждата от защита на каузи, като тракийската, професионализмът при избора на експертни кадри.     Народният представител от ПГ на „БСП за България“  проф. Георги Михайлов заяви, че един от основните проблеми, които се опитва да реши „Визия за България“ е справянето с порочния кръг на финансиране и управление на здравната система.  По думите му той е причина нашите специалисти да напускат страната, не само поради недостойното заплащане на труда, а и поради липсата на възможност за кариерно развитие и възможност да подпомагат нацията си.     „С предлаганите от управляващите промени се цели да се легализира доплащането. 4 млрд. лв. средства от джоба на българския данъкоплатец влизат в здравната система, а сега се искат още пари от него, без да е ясно къде ще отиват“, обясни той.    Според него управляващите предлагат  здравеопазването да е на застрахователен принцип, а самите застрахователи заявяват, че не са запознати с модела и не смятат предложенията за оптимални. „За нас основните проблеми са свързани с управление на финансирането в здравеопазването, а не с неговото постоянно дофинансиране, при неясни условия на управление на средствата и оставянето на същите правила на управление, които вече са доказали своята несъстоятелност. Затова внесохме вот на недоверие за здравеопазване“, обясни той.    Депутатът от левицата проф. Иво Христов подчерта, че България има нужда от нов икономически инвестиционен модел, а не от подобряване на съществуващия. „Новият модел трябва да включва активна инвестиционна политика на държавата, което поставя акцент върху спестяванията и използването на вътрешните ресурси на страната, а не върху мантрата за външни инвестиции на всяка цена“, коментира още той.    Народният представител Проф. Румен  Гечев заяви, че държавата трябва да подпомогне селското стопанство. По думите му има нужда от намеса на държавата в търговията на едро, като изкупува част от селскостопанската продукция, за да осигури по-високи цени на база на конкуренцията. Според него трябва да се вземат мерки за деконцетрация на земя в ръцете на няколко едри земевладелци, както е в момента.  Друга мярка на левицата е да се промени структурата на субсидиите, които отиват в зърнопроизводство и част от тях да бъдат насочени и към производството на зеленчуци, плодове, месо. „Държавата трябва да участва и да стимулира инвестициите, особено в регионите със смесено население“, заяви Гечев и подчерта, че във Визията се предвижда инвестиционен фонд на база на публично-частно партньорство.   Народният представител от ПГ на левицата и член на ИБ на БСП Валери Жаблянов заяви: „Разликата между БСП и ГЕРБ е, че ние можем да кажем, какво трябва да представлява България“.  По думите му всеки може да има визия, но предлаганото от БСП е документ, зад който стоят разбиранията на много хора и който трябва да се превърне в управленска програма. Социалистът подчерта,че без равни социални права, не може да има равенство между хората. По думите му това е част от изконните, записани в Конституцията, устои на държавата ни, към които България трябва да се върне.    „ Визия за България“ цели да даде отговор на въпроса- каква държава искаме.  Ние не искаме държавата на Бойко Борисов и на едно его, а държава, която работи за всеки един свой гражданин“, заяви депутатът от региона Александър Симов.  В дискусията взеха участие народните представители Любомир Бонев и Тома Томов и председателят на БСП –Кърджали Милко Багдасаров. ", "date": "2018.10.18", "title": "Кърджали към БСП: Имаме нужда от нацинално единение"}
{"url": "http://epicenter.bg/article/Momchilgrad--Dzhebel-i-Ardino-diskutiraha--Viziya-za-Balgariya-/166060/2/0", "text": "Народни представители от ПГ на“БСП за България“ проведоха срещи в област Кърджали за проекта „Визия за България“. Демографската криза и катастрофалното състояние на здравеопазването бяха част от темите, които жителите на Момчилград дискутираха с народните представители Жельо Бойчев, Николай Тишев и Ирена Анастасова.    „Тук сме, за да ви дадем надеждата, че перспектива и развитие може да има“, каза народният представител Жельо Бойчев. По отношение на това, че много млади хора си тръгват от България, народният представител Николай Тишев коментира, че демографската криза е проблем на много региони в страната. „Единственото решение е рязко увеличение на доходите, освен разкриването на нови работни места“, каза той и поясни, че във Визията е поставен акцент върху заплащането на труда, като предложението е минималната работна заплата да бъде до 60% от средната.    Присъстващите изразиха своята подкрепа за предложения във „Визия за България“ нов модел на здравеопазване. Коментиран бе и вотът на недоверие по тема Здравеопазване, внесен от БСП. Темата за образованието също бе поставена от гражданите на Момчилград и те приветстваха предложенията във Визията. Споменат бе и проблемът с назначаване на определени хора на определeни позиции, поради партийна принадлежност. „Не бива да допускаме политизиране в сферата на образованието“, категорична бе Ирена Анастасова.    Народните представители Петър Витанов и Иван Ченчев разговаряха с гражданите на Джебел за проекта „Визия за България“. Хората изразиха своето настояване за повече държава в обществено- икономическите отношения. Те призоваха за повече държавни предприятия и болници. На срещата бе обсъден и внесеният от БСП вот на недоверие по темата Здравеопазване. „Пациентът и здравето му са изместени от фокуса на здравеопазването, за сметка на финансови интереси“, коментира народният представител Петър Витанов. Той допълни, че с предложенията, заложени във „Визия за България“, се цели пациентът отново да бъде в центъра. „Здравето не е стока, с която може да се търгува“, подчерта народният представител Иван Ченчев.   В рамките на дискусията по „Визия за България“ жителите на Ардино коментираха много теми с народните представители от ПГ на „БСП за България“ Николай Бошкилов, Иван Иванов, Димитър Георгиев. Хората от града се оплакаха от крайно ниските пенсии, с които едва преживяват. „ПГ на „БСП за България“ внесе предложение за индексация на пенсиите и премахване на разликата между новоотпуснати и староотпуснати пенсии, което ГЕРБ и ОП отхвърлиха в парламента“, отбеляза народният представител Николай Бошкилов. Бяха поставени и редица въпроси по отношение на ненавременно получаване на заплати от учители в детските градини, заниженото качество на образованието, както и проблемите на местното самоупраление.    „Един от основните проблеми днес е липсата на доверие към институциите във всяка една сфера. Българинът се чувства изоставен“, коментира народният представител Иван Иванов. Той каза, че това не е изненадващо, предвид факта, че 90% от бюджета на МВР отива за издръжка на администрация и заплати.   Жителите в село Егрек призоваха за промяна в социалната политика. Те коментираха този въпрос за „Визия за България“ с народните представители Тодор Байчев и Цветан Топчиев. „Решението е във Визията. Ние предлагаме увеличението на пенсиите да бъде пропорционално за всички, а не само за минималната пенсия“, коментира Байчев. Цветан Топчиев обясни, че с предложените промени във Визията по отношение на селското стопанство се търси и социалният ефект в малките на насели места и създаване на възможност за работни места. ", "date": "2018.10.18", "title": "Момчилград, Джебел  и Ардино дискутираха  „Визия за България“"}
{"url": "http://epicenter.bg/article/Georgi-Kolev--NFSB--Valeri-Simeonov-ubedi-chetirima-ministri-na-GERB-da-glasuvat-sreshtu-IK/166061/2/0", "text": ". Той заяви, че всички от националния фронт са омерзени от лъжите на Волен Сидеров , които се пуснаха на слайдове по ТВ „Алфа“. „Валери Симеонов е човекът, който убеди четирима министри на ГЕРБ да гласуват срещу Истанбулската конвенция. Заслугата Конвенцията да не бъде приета е именно на Симеонов“, обясни Колев.   „Заливат те с помия, а после ти предлагат да отидете заедно на евроизбори“, заяви депутатът и попита: „Как ще гледаме за България от Европа?“. „Правим всичко възможно, за да може да постигнем тези обещания, които сме дали. Европа показва България за пример“, напомни Георги Колев  ", "date": "2018.10.18", "title": "Георги Колев, НФСБ: Валери Симеонов убеди четирима министри на ГЕРБ да гласуват срещу ИК"}
{"url": "http://epicenter.bg/article/Andrey-Raychev--Pravitelstvoto-ne-gubi-avtoritet-sred-svoite-izbirateli/166062/2/0", "text": "   Това коментира в сутрешният блок „Добро утро, България“ на Радио „Фокус“ социологът Андрей Райчев.      ГЕРБ успяват да направят победа или реми на изборите през май и удържа победа на изборите през септември, както и успява да се опитва да докара мандата си до край.   е да се получи съвпадение на парламентарни и местни избори. Този вариант носи на ГЕРБ предимства. За лидера на партията е много по-лесно да съхрани единството на партията, ако има и парламентарни и местни избори.   При по-сериозно напрежение и разпад на коалицията може да се стигне до съвпадение между парламентарните и европейските избори през май“, обясни Андрей Райчев.   Той съобщи, че   е избухване на напрежение сред населението, което да накара правителството да предпочете да направи избори вместо да стои в напрегната обстановка, която може да доведе до преврат.   Социологът каза още, че  . Лидерът на ПП „Атака“ Волен Сидеров има желание да е начело, но истината е, че Патриотите са по-силни заедно.  ", "date": "2018.10.18", "title": "Андрей Райчев: Правителството не губи авторитет сред своите избиратели"}
{"url": "http://epicenter.bg/article/Parlamentat-sabra-kvorum-ot-vtoriya-pat/166063/2/0", "text": "Парламентът събра кворум от втория път, предаде агенция „Фокус“. В пленарна зала се регистрираха 125 народни представители при изискуем минимум от 121.   При първия опит за се регистрираха 121 народни преставители. Председателят на Народното събрание Цвета Караянчева обяви следващата регистрация 10 минути по-късно.    ", "date": "2018.10.18", "title": "Парламентът събра кворум от втория път"}
{"url": "http://epicenter.bg/article/Krumovgrad--Kirkovo--Chernichevo-i-Pchelarovo-dadoha-svoite-predlozheniya-po--quot-Viziya-za-Balgariya-quot-/166067/2/0", "text": " Хората заявиха, че подкрепят много от предложенията във \"Визия за България\" и направиха своите предложения за допълнения по документа.    Той добави, че за да стане това, трябва да има минимум заплащане от страна на пациентите, общинските болници да не са търговски дружества, а лечебни заведения и да се намали ставката ДДС за лекарствата и медицинските изделия.   категоричен бе Стойнев.    Той заяви, че системата на здравеопазването е хаотична, сбъркана и насочена към търговеца, а не към пациента и медицинския работник. Д-р Ибришимов каза още, че лекарствената политика в момента също е изключително сбъркана и създава среда за корупционни практики в системата.  - каза още народният представител.    Всъщност, страната вече се намира в демографска смърт. Затова БСП повдига темата не в предизборна кампания, а сега, когато можем да я обсъдим и да поискаме конкретни мерки”, отбеляза народният представител . По думите му част от мерките за справяне с проблема минават през подпомагане на младите семейства с репродуктивни проблеми, отглеждането и грижата на детето в детски ясли, детска градина и училище. „ . С това ниво на доходите и отворения трудов европейски пазар е много трудно да се задържат хората у нас“, каза още той    \"Европейските средства трябва да се разпределят към всички земеделски производители - малки, средни, кооперации, големи. Защото сега, шест големи производители на зърнени култури получават почти всички средства, а над 85% от зеленчуците и плодовете у нас са вносни\", каза още Георгиев. Тези наши предложения са заложени във \"Визия за България\", затова искаме да ги обсъдим с всички българи\", добави Румен Георгиев.    Те добавиха, че в малките населени места няма елементарни медицински грижи, а заради липсата на работни места младите хора отиват в големите градове или в чужбина и заради това се затварят училища и детски градини.  . Той добави, че проблемите с обезлюдяването на малките населени места, проблемите с инфраструктурата, за която не се отделят никакви средства, могат да се решат с \"Визия за България\".    Това каза народният представител  където бе заедно със своя колега Александър Симов. Той добави, че една от основните задачи на „Визия за България” , в частта Регионално развитие, е да изградим устойчива, балансирана и ефективна транспортна система в услуга на хората и бизнеса, за да се развива и икономиката паралелно.   Народният представител  \"Политиката трябва да е насочена към обикновените хора и малките населени места. Точно заради това ние сме тези, които предлагат алтернативата. Алтернатива на разрухата, грабежа, корупцията, беззаконието и корпоративните схеми\", категоричен бе Симов.   ", "date": "2018.10.18", "title": "Крумовград, Кирково, Черничево и Пчеларово дадоха своите предложения по \"Визия за България\""}
{"url": "http://epicenter.bg/article/Kray-na-tsiganskoto-lyato--do-sedmitsa-pada-parviyat-snyag-/166068/2/0", "text": "Топлото и сухо време от последните седмици, което някои наричат циганско лято, е на път да приключи в следващите дни. Още днес очакваме превалявания, които ще започнат в Югоизточна България и ще се движат на северозапад в рамките на деня. В западната половина на страната ще остане предимно сухо, но облачно. Температурите през деня ще са до 23 градуса в най-южните райони, предава Нова тв.  В планините валежите ще са в Странджа, Сакар, източните Родопи и източните дялове на Стара планина. В по-ниските планински райони термометрите ще достигнат 15-16 градуса, а по по-високите места - около 9 градуса.  До края на почивните дни и в началото на следващата седмица времето ще е динамично над цяла Южна Европа. Днес очакваме интензивни валежи по бреговете на Източна Испания и по-конкретно в района на Валенсия. Испанските метеоролози алармират за очаквани валежни количества между 100 и 300 литра на квадратен метър.  По нашите географски ширини през уикенда ще навлезе хладен въздух от север, благодарение на антициклон над Централна Европа. В началото на седмицата в източните части на Средиземноморието ще се развие и мощен циклон. В резултат на всичко това дневните температури ще паднат до 13-16 градуса, а в Западна и Южна България ще се излеят първите по-значителни есенни дъждове.  Първият сняг се очаква да падне до средата на следващата седмица. Комбинацията от антициклон на север и циклон на юг ще донесе валежи от дъжд и по-ниски температури. В по-високите части на планините, над 1500 метра, температурата ще падне драстично в понеделник и вторник. Тогава там се очакват слаби валежи от сняг с покривка до няколко сантиметра. Ще побелее в Рила, Пирин, Западните Родопи и Централна Стара планина.  След 28 октомври предстои силен приток на студен арктически въздух от север. Температурите и в по-ниските части на Западна България ще паднат около и под нулата. Отново се очаква снеговалеж, като покривката в планините може да достигне до 6-7 сантиметра. Валежи от сняг се очертават по цялата ни западна граница със Сърбия.  ", "date": "2018.10.18", "title": "Край на циганското лято, до седмица пада първият сняг (ВИДЕО)"}
{"url": "http://epicenter.bg/article/V-Mineralni-bani-predstoi-sastezanie-po-sportno-orientirane/166069/2/0", "text": "Регионално състезание по спортно ориентиране ще се проведе на 20-ти и 21-ви октомври в община Минерални бани.   Състезанието се провежда всяка година и в него се очаква да участват 10 отбора от цялата страна, съобщи Николай Стилев, регионален координатор на Българската федерация по спортно ориентиране.   През първия ден надпреварата ще бъде от 14,00 до 16,00 часа в землището на село Долно Сираково.   Втория ден теренът ще бъде по-труден и ориентирането ще се проведе в землището на Горно Брястово от 11,00 до 13,00 часа.   Между 120 и 150 състезатели от цялата страна ще приеме националния курорт Минерални през уикенда. Те ще бъдат настанени в местните хотели.   Организатори на спортната проява са Българската федерация по спортно ориентиране и Община Минерални бани. За съжаление, домакините няма да могат да участват в състезанието, защото нямат регистриран клуб по спортно ориентиране, каза още Николай Стилев.", "date": "2018.10.18", "title": "В Минерални бани предстои състезание по спортно ориентиране"}
{"url": "http://epicenter.bg/article/Deputat-ot--quot-Ataka-quot--Klevetite-ne-kasayat-koalitsionno-ni-sporazumenie--VIDEO--/166072/2/48", "text": "Борис Ячев от НФСБ заяви за \"Здравей, България\", че наблюдава опит на \"Атака\" и опозиционни сили за дестабилизация на правителството. Подобни коментари направи и Валентин Касабов във вторник, като спомена за посещение на Волен Сидеров в сараите на Ахмед Доган.  \"Влязохме в тази коалиция, въпреки големите ни идеологически различия, за да може България да има правителство. Нямаме основания да дестабилизираме каквото и да било\", категоричен беше проф. Станислав Станилов от \"Атака\" пред Нова тв.  Той добави, че не е отправял клевети към Валери Симеонов. Критиките към вицепремиера били по отношение на това, че той отрича православието и критикува каноните на църквата. По думите на Станилов спирането на партийната телевизия на \"Атака\" е по вътрешнопартийни причини.  \"Кой и къде е казал, че интересите на България са различни от тези на Русия и кой може да го докаже? Русия не води агресивна политика, а отбранителна\", каза Станилов във връзка с обвинението, че Сидеров работи против интересите на страната ни.  Депутатът беше категоричен, че клеветите се санкционират по съдебен ред. Те не касаят коалиционното споразумение за правителство с ГЕРБ, добави още той.  ", "date": "2018.10.18", "title": "Депутат от \"Атака\": Клеветите не касаят коалиционно ни споразумение (ВИДЕО) "}
{"url": "http://epicenter.bg/article/Menda-Stoyanova--Ne-poveche-ot-20-30---shte-bade-rastat-na-danaka-na-starite-avtomobili/166073/2/0", "text": "Това каза народният представител от ПГ на ГЕРБ и председател на Бюджетна комисия Менда Стоянова пред журналисти след приемане на Закона за корпоративното подоходно облагане на първо четене, предаде агенция „Фокус“.   „ . В резултат на коефициента на екологичния компонент по-старите коли с евросертификати под 3, ще имат утежнение в данъка за сметка на по-новите, които имат сертификати 5 и 6. Чухме от трибуната на Народното събрание преди малко отрицателен вот от един народен представител от БСП, който каза, че ще съсипем бедните хора, които притежават тези стари автомобили. Първо искам да кажа, че  .   От друга страна мисля, че  “, заяви още Стоянова. Според нея е неправилно това да се толерира с данъчни закони.     . „Сами разбирате, че всеки, който е декларирал повече от едно основно жилище, просто е заобикалял закона. Сега  “, допълни още председателят на Бюджетна комисия.   По думите й с приемането на промените, лошата практика на заобикалянето на закона, ще бъде прекратена.", "date": "2018.10.18", "title": "Менда Стоянова: Не повече от 20-30 % ще бъде ръстът на данъка на старите автомобили"}
{"url": "http://epicenter.bg/article/Andzhelina-Dzholi-stana-blondinka--Snimka-/166100/10/100", "text": "Анджелина Джоли стана блондинка. Причината - новата й роля във филма „Come Away”. На снимка, публикувана в социалните мрежи, актрисата позира с колегите си от снимачната площадка. Виждат се буйните й руси букли, който правят звездата почти неразпознаваема. На кадъра тя е облечена в дълга черна ретро рокля, пише vesti.bg.  Гугу Мбата-Роу и Майкъл Кейн партнират на Анджелина, а режисьор на лентата е Бренда Чапман. „Come Away” е вторият филм, в който Джоли се снима тази година.   По-рано стана ясно, че звездата от \"Лара Крофт\" прави ударното си завръщане на големия екран с ролята си на Злодеида в \"Господарка на злото\". В едно от редките си интервюта, Джоли сподели, че е готова да се завърне на екрана, защото трябва да работи и да се грижи за децата си. Анджелина не за първи път се появява с руса коса. Именно като блондинка тя изигра култовата си роля във филма \"Луди години\" от 1999 г., с която спечели \"Оскар\" за най-добра поддържаща женска роля.", "date": "2018.10.18", "title": "Анджелина Джоли стана блондинка (Снимка)"}
{"url": "http://epicenter.bg/article/Radeva/166074/10/84", "text": "  , което        Първото семейство на България бе посрещнато на чай в залата за аудиенции на кралицата. Така Румен Радев стана четвъртият български президент, който се среща с Елизабет II през 66-годишното си управление.     Право на специалните срещи получават само изтъкнати общественици. Ето защо личната покана и последвалата аудиенция в Двореца несъмнено се тълкуват като добър знак в развитието на международната ни политика. Освен това не всеки държавен глава с визита в Лондон получава привилегията да се срещне лично с Нейно Величество.    Английският кралски протокол е сред най-строгите в света. От изключителна важност са езикът на тялото и цялостната визия.    Всеизвестен факт е, че Елизабет предпочита ярки цветове и често залага на тях, включително приемайки световни лидери.      Това пролича и при днешната среща със семейство Радеви.   Роклята й бе с  Елизабет Втора бе добавила и любимите си аксесоари - огърлица и обеци с перли.    По принцип   трябва да носят черен или тъмносин костюм с бяла риза и черна вратовръзка. Това се счита за най-официалното дневно облекло.   - освен дипломатически неточности в изказа си, експрезидентът си позволи да не последва протокола и във визията си.   и с видимо опънати до скъсване, почти разкопчани горни копчета на ризата.   Според официалния протокол   пък трябва да носят рокля със задължителна дължина до средата на коляното. Освен това е добре толетът да е едноцветен, като предпочитани нюанси са черно, сиво, тъмносиньо, кафяво, бежово. Недопустими са ярките светли тонове. Каквато и да е показност е излишна – не се допускат голи рамене, дълбоко деколте и прозрачни материи. Не се изполват кадифени тъкани, тафта, дантела или блестящи орнаменти. Освен това е добре облеклото да не е плътно прилепнало към фигурата на дамата. Задължителен елемент са телесните чорапи или чорапогащник, дори и в летните месеци.   Косата на дамата завършва цялостната й визия. За официални поводи препоръчителна е прическа на кок, но позволено е и свободното й движение с леки къдрици в краищата.     , което не остана незабелязано от британските медии.    За аудиенцията на Нейно Величество  Родната моделиерка живее и работи в Лондон от години. Нейни тоалети са носени и от аристократи, близки до кралската фамилия.   Радева носеше изчистена   Дрехата се отличаваше с обло деколте и елегантна кройка по тялото. Акцентът падаше върху тънък черен колан с висока талия.    Г-жа Радева бе прибрала косата си в нисък семпъл кок с изящна черна пандела, следвайки протоколните норми. В ръката си тя носеше малък черен клъч, типичен аксесоар за дамите от аристокрацията на Великобритания.    Това е  , която придружи държавния глава Петър Стоянов по време на тридневна визита в Лондон през юли 2001 година.    Г-жа Стоянова също бе спазила стриктно строгия английски протокол при избора си на тоалет за аудиенцията при кралицата. Тя бе заложила на костюм от две части - рокля и сако. Връхната дреха бе решена в пастелни тонове. А роклята с подходящата дължина до коляното се отличаваше с фина дантела. Същите детайли имаше и по ревера на сакото, което придаваше цялостна елегантност на тоалета.      избра да подари на Нейно величество ръчно изработена   с фолклорни мотиви.     като й поднесе златен ритон - копие от Панагюрското съкровище.   След края на аудиенцията при кралицата президентът и неговата съпруга се удостояват с привилегията да се фотографират с Нейно Величество. Т.н.   остава за спомен на височайшите гости.     ", "date": "2018.10.18", "title": "Десислава Радева спази протоколните норми, направи реверанс на кралицата (Снимки)"}
{"url": "http://epicenter.bg/article/Reuters--Mateo-Salvini-mozhe-da-se-kandidatira-za-predsedatel-na-EK/166065/7/0", "text": "Вицепремиерът и министър на вътрешните работи на Италия Матео Салвини е цитиран да казва, че може да се кандидатира за председател на Европейската комисия на следващите избори, предава Reuters.   „Истина е, приятели от няколко европейски страни ме молят да го направя“, заяви Салвини пред италианския ежедневник la Repubblica. „Май все още е много далеч. Ще видим, ще си помисля“.   Британската агенция отбелязва, че следващите европейски избори трябва да се състоят между 23 и 26 май догодина.   Салвини, който беше на посещение в Русия, отново потвърди, че Рим ще се противопостави на безсрочното подновяване на санкциите срещу Москва.  ", "date": "2018.10.18", "title": "Reuters: Матео Салвини може да се кандидатира за председател на ЕК"}
{"url": "http://epicenter.bg/article/Aktsioneri-iskat-da-svalyat-Zukarbarg-ot-postovete-vav-Feysbuk-/166071/7/0", "text": "Няколко пенсионни фонда, както и департаментите на финансите в американските щати Род-Айлънд, Илинойс и Пенсилвания, подкрепят идеята за свалянето на Марк Зукърбърг от поста председател на Борда на директорите на компанията \"Facebook\", предаде БГНЕС.  Департаментите и пенсионните фондове на град Ню Йорк са миноритарните акционери. Друг миноритарен акционер настоява Зукърбърг да се оттегли от заеманите постове, поемайки отговорността за серията скандални провали.  Цялата тази инициатива обаче е обречена на провал. Причината е, че Зукърбърг разполага с 59,9% от гласовете в борда.  Искането за отстраняване на Зукърбърг идва, след като се разрази скандалът, свързан с компанията „Кеймбридж аналитика“, която незаконно е използвала личните данни на потребителите на социалната мрежа. Разкритията предизивкаха срив в акциите на \"Facebook\".  Подкрепата за предложението за сваляне на Зукърбърг нарасна, след като бяха открити нови слаби страни на социалната мрежа, заради които хакери са моглида получат достъп до около 50 милиона акаунта.  ", "date": "2018.10.18", "title": "Акционери искат да свалят Зукърбърг от постовете във Фейсбук "}
{"url": "http://epicenter.bg/article/Putin-se-hvali-s-novata-si-kola--povozi-prezidenta-na-Egipet-na-pista-za-Formula-1--Video-/166076/7/0", "text": " повози президента на  по писта за . Руският държавен глава качи  на новата президентска кола, която е местно производство.   седна на шофьорското място и подкара колата по пистата в Сочи. \r\n \r\n \r\n \r\n  нa pycĸия  е  . Кoлaтa бe пoĸaзaнa зa пpъв път пpи oфициaлнoтo нaчaлo нa нoвия мaндaт нa Πyтин нa 7 мaй, a oттoгaвa тoй ce пpидвижвa c нeя из pycĸaтa cтoлицa.   Cъc cвoитe 800 ĸoнcĸи cили  , пpoизвeдeн в  , e мнoгo мoщeн и мaнeвpeн, ĸaтo cъщeвpeмeннo e  и нaпълнo  . Toй тeжи oĸoлo 6 тoнa и e oпpeдeлян oт pycнaцитe ĸaтo нaй-cигypнaтa ĸoлa в cвeтa.   Източник: Дарик", "date": "2018.10.18", "title": "Путин се похвали с новата си кола, повози президента на Египет на писта за Формула 1 (Видео)"}
{"url": "http://epicenter.bg/article/Makedonski-profesor--Skapi-Ues-Michal--Fuck-off--/166077/7/51", "text": "Професор Биляна Ванковска от Философския факултет в Скопие и Европейския световен университет в Шлайнинг, Австрия напсува помощник държавния секретар на САЩ за Европа и Евразия Уес Мичъл във „Фейсбук“.   Изявата ѝ дойде, след като американският дипломат изрази разочарованието си от македонската опозиция, която не иска да гласува според желанията на Вашингтон и се противопоставя на преименуването на страната на Северна Македония.  Ванковска написа социалната мрежа:  „Скъпи Уес, моля начукай си го!  Вашите приятели, македонците“   (Dear Wess, please fuck off!  Friendly yours, the Macedonians)    ", "date": "2018.10.18", "title": "Македонски професор: Скъпи Уес Мичъл, Fuck off! "}
{"url": "http://epicenter.bg/article/Zhertvite-na-napadenieto-v-Kerch-veche-sa-21/166081/7/0", "text": "Жертвите на вчерашното въоръжено нападение срещу политехническия колеж в град Керч на полуостров Крим вече са 21, съобщиха местните власти, предаде БНР. Вече са известни имената на всички загинали. Единайсет от жертвите са непълнолетни. Седем от ранените остават в крайно тежко състояние, съобщи министърът на здравеопазването Вероника Скворцова.   44 ранени бяха приети в болници в Керч, Краснодар и Симферопол, 8 от най-тежко пострадалите се транспортират в момента с хеликоптери до лечебни заведения в Москва.   Заподозреният за масовото убийство 18-годишен студент в колежа Владислав Росляков е получил през септември разрешително за оръжие, а няколко дни преди нападението си е купил 150 патрона за пушката. Купил си е от местен магазин 12-милиметрова ловна пушка „Бекас“, с която вчера по обед откри стрелба в учебното заведение. Обучавал се е да борави с нея в стрелкови клуб в града. Интересувал се е от взривни вещества, като сам е изготвил двете самоделни бомби. Едната беше задействана в столовата на колежа, а другата беше намерена в личните вещи на младежа, след като той се самоуби. Владислав беше открит мъртъв в библиотеката на втория етаж.   Разследващите работиха на мястото на трагичния инцидент през цялата нощ. Те установяват с кого е общувал заподозреният за престъплението 18-годишен студент Владислав Росляков, какви социални мрежи е посещавал, какви книги е чел, бил ли е в конфликт със състуденти или преподаватели. Родителите му са живеели разделени. Баща му е инвалид, а майка му работи като санитарка в местния онкологичен диспансер. Предполага се, че е членувала в забранената в Русия през август миналата година секта „Свидетелите на Йехова“. Състудентите на Владислав го описват като много затворен и необщителен.   Ръководителят на Република Крим Сергей Аксьонов изрази предположението, че Владислав е имал съучастници при подготовката на нападението. Следователите проверяват за евентуални негови връзки с две украински националистически организации – „Десен сектор“ и „Украинска национална асамблея-Украинска народна самоотбрана“.   В Крим е обявен тридневен траур в памет на жертвите. Учебните заведения работят по график, но под засилена охрана.", "date": "2018.10.18", "title": "Жертвите на нападението в Керч вече са 21"}
{"url": "http://epicenter.bg/article/Lavrov--Kogato-na-Zapad-premine-pristapat-na--quot-politicheska-ludost-quot--gi-ochakvame-na-razgovori-/166085/7/97", "text": "Москва очаква западните страни на разговор, след като там премине пристъпът на \"политическа лудост\". Това заяви министърът на външните работи на Руската федерация Сергей Лавров в интервю за RT France, Paris Match и Le Figaro.  Когато на Запад приключат с \"волната програма\" и пристъпът на \"политическа лудост\" премине по естествен път, ги очакваме на полето на сериозния и професионален разговор, заяви дипломат №1 на Москва.  \"Ако нашите западни партньори сериозно се опитват да ни изкарат от нерви със своята истерика, те просто не четат правилно историческите книги\", коментира Лавров.  \"Украйна се опитва да вкара натовските учения в Азовско море, но това няма как да стане, тъй като двустранният ни договор с киев изисква и нашето съгласие за влизането на бойни кораби там\", отбеляза още Лавров.  \"Трупането на въоръжения край нашите граници, модернизирането на транспортната инфраструктура за по-лесен достъп на американско и друго натовско въоръжение до нашите територии, е откровена провокация. Това се случва не по границата ни с Китай в Сибир, а в Украйна, Груция и в Черно море\", заяви Лавров.   ", "date": "2018.10.18", "title": "Лавров: Когато на Запад премине пристъпът на \"политическа лудост\", ги очакваме на разговори "}
{"url": "http://epicenter.bg/article/Liderat-na-VMRO-DPMNE--Sporazumenieto-s-Gartsiya-e-martvo--/166092/7/51", "text": "Лидерът на македонската опозиция Християн Мицковски заяви за Дойче веле, че няма да подкрепи Преспанското споразумение с Гърция за промяна на името на държавата и че за това е виновен премиерът Зоран Заев, който е обещал нещо, което не може да се приложи, съобщава белградският вестник \"Данас\", цитиран от БТА.  Вчера, на третия ден на дискусиите за промяна на конституцията в парламента, депутатите от ВМРО-ДПМНЕ напуснаха заседанието с обяснението, че вече няма за какво да се разговаря.  Мицковски заяви за Дойче веле, че смята, че договорът с Гърция е \"мъртъв\" и поиска от правителството да спре парламентарната процедура.  На въпрос дали съществува възможност той и Заев все пак да постигнат договор, Мицковски каза, че съществува само шанс да се стигне до заключението, че Преспанското споразумение е мъртво.  \"Всяко бъдещо изнасилване на този процес ще произведе само допълнително напрежение и поляризация в обществото, а единственият виновник за това е Заев, който обеща нещо, което не може да изпълни\", каза Мицковски.  На въпрос могат ли на неговото становище да повлияят посланията на помощник държавния секретар по европейските и евроазиатските въпроси Уес Мичъл и лидера на Европейската народна партия Жозеф Дол, Мицковски отговори отрицателно.  Тези послания и заплахи не ме касаят. Отговорността е върху онези, които доведоха споразумението до неуспех. Опозицията не води преговори, нито доведе споразумението до пропастта. Правителството ръководеше, осъществяваше и унищожи процеса, каза Мицковски.   Според неговите думи единственият, който носи отговорност за всичко, което сега се случва, е Заев. Той по авантюристичен и арогантен начин влезе в преговори, макар да не подготви обстановката за това, и прие нещо, което никой никога преди него не помисли да приеме, заяви лидерът на ВМРО-ДПМНЕ.  Мицковски добави, че огромно мнозинство от гражданите на Македония и Гърция вече са изразили своето мнение. В Македония имаме катастрофален референдум, а и в Гърция над 70 процента от гражданите не приемат споразумението за промяна на името в Северна Македония.  ", "date": "2018.10.18", "title": "Лидерът на ВМРО-ДПМНЕ: Споразумението с Гърция е мъртво! "}
{"url": "http://epicenter.bg/article/Srabski-deputat-poiska-besilo-za-Vuchich-i-Barnabich/166098/7/51", "text": "Сръбският президент Александър Вучич и премиерът Ана Бърнабич трябва да бъдат обесени, призова Сърджан Ного, депутат от движението „Двери“, предаде БГНЕС.  Той твърди, че, според негови източници, Бърнабич вече била подписала Договора от Дъблин с Евросъюза за мигрантите и ако това е истина „тя трябва да бъде обесена в този момент на площад „Теразие“, а до нея да виси и (президентът) Александър Вучич“.  При това положение Брюксел можел да изпрати на Сърбия милион и двеста хиляди мигранти, уточнява Ного.  Острите му думи бяха осъдени от вицепремиера Зорана Михайлович, която призова съответните служби да реагират на тази закана. В изявление по случая тя коментира, че заканите за смърт от страна на Ного още веднъж показват каква е политиката на опозицията.  ", "date": "2018.10.18", "title": "Сръбски депутат поиска бесило за Вучич и Бърнабич"}
{"url": "http://epicenter.bg/article/Vloshenite-otnosheniya-mezhdu-Gartsiya-i-Rusiya---osnovna-prichina-za-ostavkata-na-Kotsiyas--/166101/7/51", "text": "Обвиненията от Панос Каменос към Никос Коцияс за лошо управление на тайните фондове и влошаването на руско-гръцките отношения са били причините за оставката на вече бившия министър на външните работи на Гърция. Гръцките медии анализират подробно причините за напускането на Коцияс и според тях конфронтацията на заседанието на кабинета във вторник за фондовете и договора с Македония е била само последната капка, коментира скопският телевизионен канал „1 ТВ“, цитиран от Агенция \"Фокус\".  Според медиите в южната ни съседка, между ръководителя на дипломацията и премиера са се появили различни виждания по определени теми в периода, когато са се обтегнали руско-гръцките отношения.  Както предава кореспондентът на МИА от Атина, оставката на Коцияс продължава да е главната тема в страната и медиите са се впуснали да търсят причините за нея.  „Ципрас пожертва Коцияс“, „Плати грешният министър“, „Зависимост от Каменос“, „Послание на Ципрас до няколко страни: Няма да ви толерирам“, са част от заглавията в гръцките вестници и електронни издания.  Според телевизия „Антена“, Коцияс смятал, че Ципрас не му е оказал подкрепа на правителственото заседание, не е заел неговата страна в кавгата с Каменос, независимо от политическата цена на бившия външен министър като подписал Договора от Преспа, а това не се е случило и когато последният е бил нападнат лично с писмата с куршуми, земята с кръв и други подобни.  Вестник „Катимерини“, позовавайки се на сътрудници на Коцияс, пише, че той се е обидил от нападките на Каменос, „че е човек на Сорос и че краде от фондовете“. По време на заседанието на кабинета, според същите източници, допълнителни обиди от министъра на отбраната към министъра на външните работи е предизвикало предложение от Коцияс закона за контрола на тайните фондове да важи за всички министерства , по същия начин, както и за външното ведомство.  Конкретно, Коцияс е искал да поеме инициативата депутатите да гласуват закон, с който парламента да отговаря за контрола на тайните средства от всички министерства. Към днешна дата въз основа на законодателни разпоредби се контролира само фонда на външното министерство и то въз основа на Закона, предложен от самия Коцияс в началото на 2017 година.  Гръцката телевизия „Скай“, както и други медии в Гърция, коментират, че отношенията между външния министър и Ципрас са се охладили покрай кризата в руско-гръцките отношения. Тогава, както твърди телевизията, е имало съществени различия и различни възприятия по определени въпроси. Не че Ципрас не е бил съгласен с експулсирането на руски дипломати, но не е одобрявал начина, по който е бил разглеждан въпроса. Премиерът дори обмислял да замине на посещение в Москва (7 декември) сам, без Никос Коцияс.  „Скай“, позовавайки се на своя информация, съобщава, че преди една година е имало още една оставка на външния министър, която тогава не е приета от министър-председателя.  Това, което се опитват да предвидят гръцките медии е какви ще бъдат следващите ходове на Коцияс, който не е член на управляващата СИРИЗА (Съюз на радикалната левица), а е лидер на Движението за идеи и действия „Прато“, от което има трима депутати в народното събрание.  В светлината на оставката движението свика извънредно заседание на политическия си секретариат в четвъртък, а в понеделник бившият външен министър, като лидер на Прато, ще изнесе реч на остров Крит.  Също така остава загадка дали предаването на поста от Коцияс на Ципрас ще се състои в Министерството на външните работи.  ", "date": "2018.10.18", "title": "Влошените отношения между Гърция и Русия - основна причина за оставката на Коцияс? "}
{"url": "http://epicenter.bg/article/Tramp-zaplashi-da-prati-armiyata-na-granitsata-s-Meksiko-/166106/7/96", "text": "Президентът на САЩ Доналд Тръмп заплаши да затвори границата на страната с Мексико, тъй като латиноамериканската страна не успява да се справи с мигрантския поток от Централна Америка, съобщават AFP и Агенция \"Фокус\".  „Налага се, по най-категоричен начин, да поискам от Мексико да спре тази яростна атака – и ако не успее, аз ще извикам армията на САЩ и ще затворя южната ни граница“, написа Тръмп в „Туитър“.  ", "date": "2018.10.18", "title": "Тръмп заплаши да прати армията на границата с Мексико "}
{"url": "http://epicenter.bg/article/Spipaha-s-narkotitsi-chernokozhiya-mladezh--snimal-se-s-Makron/166116/7/0", "text": "Чернокожият младеж, с когото президентът на Франция Еманюел Макрон се снима по време на посещението си на 29 септември във френската отвъдморска територия Сен Мартен, отново е бил арестуван, съобщава Voice of Europe.  По време на срещата си с младежа, който току-що беше излязъл от затвора, Макрон го накара да обещае, че повече няма да прави неща, които да му навличат неприятности със закона.  Въпреки това 19-годишният Ро Ф. отново е попаднал в полезрението на полицията, която открила у него наркотици и го арестувала. Това е станало на 14 октомври.  Макрон посети Сен Мартен в Карибско море в края на септември. Островът силно пострада от урагана Ирма година по-рано.  Заради снимките си с полуголи чернокожи мъже президентът получи множество критики и подигравки, но каза в своя защита, че \"обича всички деца на Републиката\", отбелязва БНР.", "date": "2018.10.18", "title": "Спипаха с наркотици чернокожия младеж, снимал се с Макрон"}
{"url": "http://epicenter.bg/article/Vladimir-Putin--Tragediyata-v-Kerch-e-rezultat-i-ot-globalizatsiyata-/166117/7/97", "text": "Трагедията в керченския колеж е резултат включително и от глобализацията чрез социалните мрежи и интернет, където има много вредно за младежите съдържание, заяви президентът на Русия Владимир Путин на пленарното заседание на Международния дискусионен клуб „Валдай“, предава ТАСС, цитирана от Агенция \"Фокус\".  „Вчерашната трагедия, включително, съдейки по всичко, е резултат от глобализацията, колкото и да е странно. В социалните мрежи и интернет виждаме, че там са създадени цели общества и всичко започна с известни трагични събития в училищата в САЩ“, заяви Путин.  По думите на руския лидер, това е станало вследствие от недостатъчната глобална реакция на променящите се условия в света, включително във виртуалното пространство.  „Това значи, че не създаваме нужното интересно и полезно съдържание за младите хора и те се закачат за този сурогат на героизма. Това води до трагедии от подобен вид“, смята Путин.  Руската концепция за използване на ядрено оръжие не предвижда нанасяне на превантивен удар, напомни президентът на Русия.  „В нашата концепция за използване на ядрено оръжие няма превантивен удар“, заяви той. „Нашата концепция е отговор на насрещен удар, а това значи, че сме готови да използваме атомно оръжие само тогава, когато сме сигурни, че потенциалният агресор нанася удар по нашата територия“.  ", "date": "2018.10.18", "title": "Владимир Путин: Трагедията в Керч е резултат и от глобализацията "}
{"url": "http://epicenter.bg/article/Valnite-na-ikonomicheskata-kriza-shte-prodalzhavat-da-udryat-Turtsiya/166110/7/0", "text": "  Беше някъде през 1993 г. или 1994 г.   Министър-председател на Турция беше г-жа Тансу Чиллер.   Турция с пълна сила вървеше към онази страшна икономическа криза през 2001 г. Защото структурните проблеми в икономиката не можеха да се решат, черните дупки, подхранващи чудовищната инфлация не можеха да се запълнят. Веднъж пак стана дума за неудържимият възход на инфлацията и си спомням, че Тансу Чиллер каза следното: „Постоянно говорите за чудовищна инфлация. Добре, но нито един от вас не пише за завишените разходи, заради битката с тероризма.“   Чиллер беше права. Една от причините за инфлацията бяха именно увеличените разходи за армията. Да, за да се обуздае инфлацията, от една страна, се налагаха структурни реформи, а, от друга, трябваше да има мир, а не война. Само че слабите коалиционни правителства през 1990-те години останаха в клас и по двата предмета.   Така гръмна кризата от 2001 г., в резултат на която Турция страшно обедня. А във вакуумът, породен от тази криза се пръкна Ердоган и неговата Партия на справедливостта и развитието.   Сега нека се опитаме да погледнем Турция през призмата на 1990 г.    - Турция преживява задълбочаваща се икономическа криза, подобна на тази от 1990 г. Инфлацията нараства с гигантски размери.   - С покачването на инфлацията намалява ръстът на икономиката, безработицата се увеличава, налице са масови фалити.   - Частният сектор и банките се намират в изключително затруднено положение. Необслужваните кредити са огромен проблем.   Би било от полза да подчертаем още веднъж темата за наличието на война, вместо мир. Защото както в миналото, така и днес това състояние подхранва притесненията на чуждите финансови институции и инвеститори.   В това отношение е добре да се замислим хладнокръвно върху следните положения.   - Турция разполага с военни бази в Катар, Судан, Самолия.   - Турция разполага с войски в Северен Ирак и Северна Сирия, т.е. в Иракски Кюрдистан и Сирийски Кюрдистан.   - Турция се готви за нова военна опреация в Сирийски Кюрдистан, както и по-рано.   - С изявлението си: „Една нощ можем да дойдем внезапно.“, Ердоган излъчва сигнали за мащабна военна операция в „Източен Ефрат“.   - Известно е, че евентуална военна операция в „Източен Ефрат“ ще изправи САЩ и Турция един срещу друг.   - Освен това военните операции в югоизточната част на страната и в Кандил продължават.   Отбележете си някъде, тези точки, които изброих ще задълбочат още повече кризата в Турция. Казано накратко, ако нещата продължават така, вълните на икономическата криза ще продължават да удрят нашата страна. Изтъкването на тази истина не е лошо пророчество. T24.com.tr     ", "date": "2018.10.18", "title": "Вълните на икономическата криза ще продължават да удрят Турция"}
{"url": "http://epicenter.bg/article/Makedoniya-zapochva-pregovori-za-chlenstvo-v-NATO-/166120/7/51", "text": "Македония започва преговорите за членство в НАТО, съобщава македонската информационна агенция МИА. В централата на Северноатлантическия алианс в Брюксел днес се очакват официални представители за началото на предприсъединителните преговори, уточнява БНР.  Македония официално получи покана за членство в НАТО през юли на срещата на върха на Алианса в Брюксел, но условие за влизане в организацията е осъществяването на Преспанското споразумение, сключено между Македония и Гърция, съгласно което името на югозападната ни съседка трябва да бъде променено на Република Северна Македония.  Премиерите на Гърция и Република Македония Алексис Ципрас и Зоран Заев са разговаряли по телефона след оставката на гръцкия външен министър Никос Коцияс.  Според говорителя на гръцкото правителство Димитрис Дзанакопулос премиерите са се съгласили да продължат да работят по изпълнението на Преспанското споразумение, с което се решава дългогодишния гръцко-македонски спор за името.  Според гръцки медии Ципрас е информирал Заев за подробности около оставката на Коцияс и го уведомил, че той лично ще поеме външното министерство.  ", "date": "2018.10.18", "title": "Македония започва преговори за членство в НАТО "}
{"url": "http://epicenter.bg/article/Miglena-Savova-Okler-pokazva-litsa-v-galeriyata-na-Arena-di-Serdika/166121/6/0", "text": "е новата изложба, с която на 23 октомври старитра артистичния есенен сезон галерията за съвременно изкуство  - София, намираща се в хотел Арена ди Сердика.  С партньорството на Държавната агенция за българите в чужбина и Сдружение „Толкова близо, толкова далече“    е съвременен български артист, живеещ и развиващ се в Женева през последните 15 години. Завършила е през 2005 г. специализация във Висшето училище за изобразирелно изкуство в Женева, от 2005 - 2007 г. учи „История на изкуството“ в Университета в Женева. Магистър е от Факултета по изобразителни изкуства на Великотърновския Университет „Св.св.Кирил и Методий“. От 2003 г. живее и работи в Женева, Швейцария. Има 18 самостоятелни и множество колективни изложби в България, Германия, Франция, Италия САЩ, Нова Зеландия и Швейцария.   От 2009 г. има свое ателие за реставрация и пространствен дизайн, както и специализирана образователна арт школа. През 2017 г. открива пространство за изложби за съвременно световно изкуство  в Женева. (   rue Michel Chauvet 6, 1208 Geneva)    е творческа концепция, която ярко и витално представя художничката Миглена Савова-Оклер, това е нейната първа самостоятелна изложба в София за последните години. Тя има изключително характерен почерк, с ярко присъствие на динамиката в цветовете и ритъм в картините й, умело търси идентичността в лицата чрез провокацията на елементи, в случая с пури, като този акт е и вид социално активно взаимодействие с конкретни послания.   Изложбата се подготви и реализира от екип от Сдружение „Толкова близо, толкова далече“ и галерията за съвременно изкуство - София, с подкрепата на Държавната агенция за българите в чужбина. Сдружение „Толкова близо, толкова далече“ активно работи през последните години в подкрепа на популяризирането на съвременно българско изкуство и творците не само в чужбина, но и за завърщането им и показването им в България.   Куратор на изложбата е Цветелина Русалиева, която е и артистичен директор на бутикови галерии за съвременно изкуствов София и в Рим, главен координатор на изложбата е Снежана Йовева, заместник-председател на сдружение „Толкова близо, толкова далече“.     Те винаги носят следите от историята на човечеството. Картината на едно лице може да бъде социално изразителна, но може да бъде и исторически значима, въздействаща, запомняща, променяща порядки ...   Рисуването на анонимни хора може да изрази универсално състояние на човешките емоции.Избирането на човешкото лице като тема е провокирано от интереса на художничката Миглена Савова-Оклер към личността и реакциите й, тъй като обществото ни е все повече стандартизирано, много близко до описанията от Джорж Оруел в романа му    Темата за лицата е импровизиран отговор на социалния ефект - своеобразно разочарование в нашето време, когато има свръхпроизводството на селфита, и още по-силно се подчертава нарастващата загуба на самоличност и идентичност, или казано по друг начин “...  ...”.   Магията и дълбочината на лицето винаги са привличали Миглена като претекст и предмет на създаването. В процеса на творбите й се откроява констрастираща цветност, но и загадъчна приглушеност с цветови акценти, преднамерена нерезонност и хаотичност, търсейки като крайна цел хармонията. За постигане на желания творчески ефект, лицето като предмет е мащабирано и силно изразено, така се създава значително влияниеи въздействие - за вглеждане, самовгреждане и провокиране на размисли у зрителя.   С експресивност е показана цветовата динамика, която изглежда свободна и сякаш своенравна. Чрез наситеността на цвета, като творец Миглена Савова-Оклер изследва лицето, то е географията на идентичността, с акцент върху емоциите. Тя умело прихваща моментите на погледа, който изразява тази емоция и това е своеобразно изследване на състоянието на ума на персонажа, в търсене на вътрешния му свят.   Жестовете са игра на границата между незавършеност и съзнателно използван контрол. По този начин творческата магия действа, провокирайки  на платното да изплува и  .     Пушенето е и социален акт и елемент на комуникация, взаимодействия и провокация. Пурата сама по себе си e аристократичен, реакционен, мачовски и епикурейски символ, тя е предмет на лукса и определено ниво в общуването. Изработването й от определени  хора е и посвещение, те придават емоции и свой живот и това се пресъздава по лицата на консумиращите. В косвена връзка със сюжета е актът на пушенето, който се е възприемал в различни култури и общности като божествен, но и като дяволски и порочен.   Образът на пушача се променя според географията, културата и времето. Затова и концепцията на изложбата   e в търсене да запечатване на онези лица, които носят духа на времето и пространството, както и емоцията от един характерен социален акт – пушенето с общуване.", "date": "2018.10.18", "title": "Миглена Савова-Оклер показва лица в галерията на Арена ди Сердика"}
{"url": "http://epicenter.bg/article/Velislava-Dareva--Za-nashiya-dom--za-nashata-DUMA/166082/11/0", "text": "  Аз, един охолен, оял се социалист, радетел на безбрежния живот, принц на опортюнизма, роб на съглашателството, продал се за 43 млн., за да си спретне коалицийка с Борисов, да си пълни търбуха и да кряка в захлас (по В. Василев, хладилник „Мраз”), бидейки предател, боклук, гмеж, измет, изрод, алчен и властолюбив призрак, куц кон, борец за мангизи и власт, крадец, лапач, себелюбец, сребролюбец, шарлатанин, аристократ, политически труп, говедо, идиот (по фейсбук), а също така краен левичар, кандидат за пост и тежък олигарх (по К. Нинова), който има общ медиен пул с ГЕРБ под ръководството на Цв.Цв. (по К. Добрев) - аз, Велислава Дърева, ви поздравявам всички вас - чисти, честни, почтени, непорочни, ангелоподобни, херувими и серафими! Ave!    За това, че на 28 август, без никакви мотиви отстрани главния редактор на ДУМА Таня Джаджева, професионалист, уважаван от цялата журналистическа гилдия.   И за това, че без никакви аргументи и по неизвестни критерии ИБ натресе на ДУМА едно откровено недоразумение, което е за посмешище на цялата гилдия. Колкото и да го величаят и насърчават неговите фейсбукарски фенове - „Новият Продев!”, „Утре депутат!”, „Бой по канчетата!”, „Мачкай, Данчо!”, „Мачкай хранените хора!”, „Fuck Them All!” („Начукай им го на всички!” - б.а., с извинение). Ave!   И за това, че с операцията от 28 август ИБ прелюбезно изпълни желанието на председателя „да си направя моя екип”. Обаче екипът на председателя на БСП не е ДУМА, а ИБ. Пък Уставът повелява главния редактор да бъде гласуван от Националния съвет. Ама кой го брои изобщо тоя Устав, дето ти се мотае в краката, и тоя Национален съвет, дето си позволява да приказва и да критикува дори, та вбеси генерал Бриго! Заобикаляш ги и точка! Да не е за първи път! Само за ДУМА – за трети път. Ave!   , чиято всяка първа дума е „аз”, а всяка втора – „искам”, който блуждаеше от вестник във вестник, и бродеше непризнат и недооценен, и замина за Англия, за да го признаят и оценят, че да натрие носовете на българските тъпаци, и опитите му да се занимава с журналистика катастрофираха, и отново непризнат и недооценен се преквалифицира на готвач и градинар в един малък английски градец (няма срамен труд), и така 6-7 години, докато го хванаха за ушите и го сложиха да води два митинга на БСП, което се оказа напълно достатъчно изискване да заеме мястото на Стефан Продев. И още преди да стъпи в ДУМА, се ожали във фейсбук, че отива в едно змийско гнездо на закоравели интриганти, сектанти и догматици, а напоследък премина към изящното определение „лайномети” (с извинение - б.а.). И отново - „Мачкай тая измет”, и „Fuck Them All!”… Ave!   Преди „Мачкай, Данчо!” ДУМА беше „некачествен, непрофесионален и неопозиционен”, каза Корнелия. Днес ДУМА е „качествен”, „професионален” и върло „опозиционен” – вестникът е задръстен от депутатското „хождение в народ” (цветя, целувки); анализите отстъпват пред нашествието на готварски рецепти и развлекателни препечатки с 10-годишна давност; ако не всеки брой, то през брой снимката на лидера е на първа страница, плюс още 2-3 снимки извътре (недостигнат връх от Бай ви Тошо!); изобщо - сущи „Гардиън” и „Либерасион”, взети заедно! Тъй си представя „Мачкай, Данчо!” модерния ляв вестник, който трябвало да има и земеделска притурка – да знаели хората, кога да сеят боб. Ave!   ДУМА е политически вестник. ДУМА сее идеи, не сее боб!Ама ако „Мачкай, Данчо!” реши, ДУМА и боб ще сее! Ave!    за неговия инсинуативен талант! За това, че приши на Георги Пирински думи, които не е произнасял: „Пирински се обяви в защита на Истанбулската конвенция… „Позицията на партията за Истанбулската конвенция буди силни съмнения и недоумение сред нашите европейски партньори. Темата за Истанбулската конвенция не беше обсъдена в Националния съвет. Тезите за конвенцията първоначално бяха изказани еднолично от Корнелия Нинова” . Така анонимният автор „цитира” интервюто на Пирински в „Още от деня” на БНТ, 12.10. 2018 г. Който е гледал БНТ знае, че Пирински изобщо не споменава Истанбулската конвенция! Ave!   И фейсбук изригна, изхрачи, избълва цялата мръсотия, на която е способен! Не мога да цитирам нито дума от гнусния, циничен, вулгарен репертоар, кипнал из помийната яма на първосигналното, развратено обществено съзнание, репертоар, който фейсбукарите владеят до съвършенство и повърнаха сладострастно в клоаката, наречена кой знае защо социална мрежа. Авторът на тази програмирана инсинуация явно притежава мръснишко, перверзно, ченгесарско мислене. Ave!     За това, че по „Евроком” на 15.10.2018 г. разобличи целта на „соцбароните”: „да катурнат Нинова и да пробутат Истанбулската конвенция” за джендърски кеф! И така отговори кой е Велзевулът (или един от Велзевулите) зад професионалната инсинуация на „Епицентър”. И описа как враговете с партиен билет ще си делкат 43 млн. и ще получат „по някой и друг милион”, а също така „награди, постове, служби и тлъсти дробчета”. Ave!   И за това, че той, приватизаторът, който не помни кога е струпал първия си милион, нарече 50 социалисти, членове на НС на БСП „охолни, ояли се, радетели на безбрежния живот, принцове на опортюнизма и роби на съглашателството”. Ave!   И за това, че той, бизнесменът, финансирал президентската кампания на Петър Стоянов, отсъди: „Срещу 43 млн. лв. властта си купува опозицията в БСП”. И сътвори публичен донос, и зададе алгоритъма на пропагандната центрофуга. Ave!    за това, че на 13.10. 2018 г. по БТВ разкри и „общия медиен център” на ГЕРБ и „бандата на 50-те” с говорител Цв. Цв., но дискретно замълча кои точно медии са в тоя „медиен център”. Ave!     За това, че мълниеносно изобличиха „бандата на 50-те” и нейните ятаци – една компания от изконно съмнителни лица като Вагенщайн, Пантев и други подобни злодеи на перото, до един – с „нереализирани амбиции”, които „друсат дребнотемия и мелодрами”. Ave!   И за това, че конгениално и виртуозно разконспирираха техните демонични козни, подмолни заговори, тъмни сговори и мрачни кроежи за „метеж срещу лидера”, „коалиция с ГЕРБ” и „пробутване на Истанбулската конвенция” срещу тлъстия подкуп от 43 млн.лв., които са си само капаро. Ave!   И за това, че смърцафърцаха, сдъвкаха, изплюха и презряха странното искане на 50 социалисти, членове на Националния съвет, а именно - ИБ да спазва Устава и да не натриса на ДУМА непрофесионалния и политически неграмотен персонаж „Мачкай, Данчо!”. И отритнаха това искане като нагло, арогантно и антипартийно, ерго – всеки, който защитава Устава и ДУМА е съглашател, съзаклятник, заговорник, завераджия, предател, продажник и превратаджия. Ave!   Ей на това му се вика „стил и метод” (повече - в Послепис)! Ave!   ДУМА е национален всекидневник, левият вестник на България, вестникът на лявата идея, която е много по-голяма от всички леви партии, взети заедно. ДУМА е приемник и продължител на възрожденския и на социалистическия печат. ДУМА е институция, явление в съвременната българска периодика, обществен фактор и политически субект. ДУМА формира политика, докато други произвеждат празни думи. ДУМА е съмишленик, съратник и съдейственик на БСП, когато е необходимо – коректив и никога враг. ДУМА не се крие от истината и не бяга от битките. ДУМА лични войни не води и лични интереси не обслужва. ДУМА е свободната територия на българската журналистика.     ДУМА не e партиен стенлист, нито агиттабло, нито придворен бюлетин. ДУМА не е нито наемник, нито държанка, нито гувернантка, нито прислуга, нито лакей, нито обслужващ персонал на когото и да било. ДУМА не е медийна куртизанка, която се събужда в ложето на властта и парите, протяга се сластно и още сънена и чорлава се мята връз компютъра и нащраква знойна статия в защита на свободното слово. Други са медийните наемници, държанки и прислужници, техните имена са известни - с тяхната платена „безкористност”, с техния гъвкав, поврътлив, многопрофилен „морал”, с тяхното полифункционално любвеобилие и дашност, с тяхната лъстивост и леконравно високомерие. На когото не му харесва – негов проблем.   С тази кратка характеристика на ДУМА напомням, че с наемници, метреси и момчета за мръсни поръчки журналистика не се прави. Още по-малко - ДУМА.   Стефан Продев създаде ДУМА преди 28 години и 28 години войната срещу ДУМА не спря. И не спира. За 28 години ДУМА преживя всичко:  Цветя и павета. Възторг и ненавист. Бесни агитки - сини и червени. Остръвнен остракизъм - ляв и десен. Неистова любов и хистеричава омраза. Омраза от чужди и от свои. Безразличие - никога. Никой не води война от безразличие. Десните наричаха ДУМА „чума”, левите – „гноен цирей върху здравото тяло на партията”. Десните горяха ДУМА, левите дефилираха пред „Позитано” с плакати „ДУМА не е моят вестник!”… И така – 28 години. Чуждите са ясни.   А „своите”? Опитваха се да купят ДУМА, да я подкупят, да я присвоят, да я подменят, да я опитомят, да я унижат професионално, да я унищожат политически, да я съсипят финансово. ДУМА като един албатрос преведе и пренесе БСП през дивия, страховития политически щорм, но, както знаем, няма добро ненаказано и няма зло невъзнаградено. Тази война не я води БСП. Не!   Тази война я водят конкретни персони, свързани с конкретни среди и кръгове, с прилежащите им лични, егоистични, властови интереси, с техния обслужващ персонал от медийни метреси, лакеи и наемници. През годините персоните и кръговете се сменяха, но интересите оставаха. Идеите са безсмъртни, но интересите са вечни, нали така.   Тези персони и среди, които воюваха и воюват срещу ДУМА, воюваха и воюват срещу БСП. С едната цел – да овладеят, да обсебят, да присвоят, да подчинят, да узурпират и ДУМА, и БСП. Да ги превърнат в заложник, в параван, в изтривалка, в послушно добиче, в инструмент на нечестиви интереси, перфидни предателства, политически интриги, подмолни сделки, лукавства, коварства и мерзости всякакви.   На тези персони и кръгове им пречат и ДУМА, и БСП.   За тях ДУМА, БСП, лявата идея, социалистическият идеал, антифашизмът, противопоставянето на алчния капитал, винаги са били отрицание на тяхната същност, една тегоба, един маскен бал, един театрален грим, едни лицемерни дрънканици, които да им гарантират безметежно и охолно пребиваване в политиката, във властта. Каквото и да приказват. Те искат власт, а идеите са за „простолюдието”, за „публиката”, сиреч – за народа, който те ухажват зрелищно и презират чистосърдечно. Презират неговия мизерен, жалък, разбит живот, неговите погубени мечти, неговата ограбена духовност, неговата безнадеждност, неговата беззащитност, неговата безпределна мъка, неговото повседневно страдание, неговите стремления, неговите тежнения, неговата памет, неговата история – трагична и величава. Каквото и да приказват.   Те искат да държат като заложници и вестника, и партията, и ръководството на партията. Който поддаде. Един да поддаде, следва тотален погром. Първо на вестника, после на партията. Тези кръгове и среди искат друг вестник, защото искат друга партия. Не социалистическа. Не идейна. Не партия на духа и разума. Не партия на съпротивата. Не. Искат някаква друга, несоциалистическа партия.   За това е нашата битка за ДУМА. Защото ДУМА е последният рубеж. Непревзет. И непревзимаем. ***  – агент, секретен сътрудник, псевдоними „Паскал”, „Бобев”, ДС, ВГУ, отделение „ЧЖ”; ПГУ, отдел IХ; оперативен работник на обществени начала (ОРОН) ДС, ПГУ, отдел 09, отдел 03; 1990 г. - член на предизборния щаб на БСП; 1991-1992 г. - открива безмитни бензиностанции на изходните пътни коридори от България към Турция, Сърбия и Румъния с разрешение на Ив. Костов – финансов министър на СДС в правителството на Ф. Димитров; 1992 г. - официален вносител на „Пежо”; 1996 г. - приватизатор на хладилния завод „Мраз”; 1996 г. - финансира кампанията на П. Стоянов за президентските избори; 1998 г. -представител на марките Cariter, Bvlgari, Chaumet, IWC и Montblanc; 1999-2003 г. - участва в програмата „Петрол срещу храни” със съдружник Асен Агов, когато са изтъргувани над 7 млн. барела петрол; 2000-2005 г. - основател и първи председател на Съюза на работодателите; 2007 г. - създател на „агенцията за временна заетост” в България, която всъщност изнася работна ръка във Франция, Италия, Белгия и Гърция.    казва, че не помни първия си милион. „Първият милион вероятно се е натрупал някъде в 1992-1993 г., без аз или баща ми да си даваме сметка. Това, което знам със сигурност е, че за 1993 и 1994 г. съм платил 25 116 215 (двадесет и пет милиона сто и шестнадесет хиляди двеста и петнадесет) лева данък печалба на държавата. Тогава доларът се разменяше срещу 53 лв.” (в. „Сега”, 18 октомври 2003 г.).   искрено страда, че България изтегли своя контингент от Ирак (в. „Сега”, 12 април 2005 г.) защото това проваля неговите бизнес-планове, от което следва, че нашите момчета погинаха там заради неговите бизнес-интереси.     „Групата охолни, ояли се социалисти, радетели на безбрежния живот, принцове на опортюнизма, роби на съглашателството взели да се бунтуват. Затрива се колективното начало, негодуват те и гледат как да изхвърлят Нинова. Много им се иска да спретнат една голяма коалицийка с Борисов и да почнат да пълнят пак търбусите”…     „Срещу 43.2 милиона лева властта си купува опозицията в БСП. Получил баснословната сума, от Гергов се очаква да организира съпротивата срещу Корнелия Нинова, да я свали или поне провали на очакваните догодина парламентарни избори. Появилата се преди няколко дни т.нар. група на 50-те, която включва Гергов, Пирински, Овчаров и други фигури от БСП, започна вече атаката срещу Нинова под претекст промените във вестник „Дума”...     „Равносметката за днес: ГЕРБ отхвърлиха предложението ни да гласуваме закона за личната помощ. Внесохме го отдавна в Народното събрание. Майките на деца с увреждания го чакат в палатките повече от пет месеца. За тях няма пари. Но правителството на Борисов не изчака и пет дни от решението на ГЕРБ Варна и днес даде 43 млн. лева от парите на всички българи на един - Георги Гергов за „дупката” във Варна (казват, че оценката била 10млн). И съвсем „случайно” се появи подписка, начело с Гергов, срещу Изпълнителното бюро на БСП заради смяната на изпълняващия длъжността главен редактор на в. „Дума”. Интересна подписка от претендиращи да бъдат крайни левичари, кандидати за постове и тежки олигарси. Изводите са за вас. За нас остава волята да продължаваме напред”.    видеозапис на интервюто с Георги Пирински, което завършва към 18 ч. и 50 мин.:    „ – текст без автор, който (която) приписва на Георги Пирински защита на Истанбулската конвенция, без Пирински изобщо да говори за ИК в интервюто -    „   Корнелия Нинова: „Атаката е срещу мен. Борисов плати на Гергов 43 млн. Фактите са очевидни. И Гергов е вътрешна опозиция! Мислете каквото си искате” -  .    – Кирил Добрев заявява, че между ГЕРБ и 50-те социалисти, членове на НС на БСП, има общи тези, общи действия общ медиен пул, общ медиен център, с говорител Цветан Цветанов -    „  г : „Щом съобщението за блестящата далавера се разнесе, облагодетелстваните от властта и специално Гергов заедно с още 49 съмишленици и приближени публикува остро отворено писмо срещу лидера на БСП Нинова. Те отвориха вътрешен фронт срещу нея и ръководството на партията, което намалява шансовете на БСП да спечели следващите избори. Борисов изигра забележителен политически ход и срещу скромната за възможностите му сума заби клин в опозицията и вдъхна реваншистки стремежи на тези соцбарони...   Превртаджиите изглеждат мотивирани от две неща: Първо - 43-те млн., логично е да се предположи, че ще има някакво преразпределение на тази гигантска сума. Част от 50-те съзаклятници вероятно ще се надяват да получат някой друг милион... Една част от парите е логично да отиде за мотивиране, както напоследък е модерно да се нарича подкупването - мотивиране на нови превратаджии. Но това изглежда е само задатък - капарото на голямата, жадувана от управляващите операция - свалянето на Нинова... Те (съзаклятниците – б.а.) очакват нови големи пари, награди постове служби - тлъсти дробчета, както обича да казва бай Ганьо.   Превратаджиите имат и друг мотив. Нинова е за ПЕС това, което е Орбан за ЕНП. ЕНП плаши Орбан с изключване, ПЕС размахва същото плашило срещу Нинова… Орбан не се поддаде на диктата за мигрантите… Нинова не се поддаде на диктата за Истанбулската конвенция... Надяват се (превратаджиите – б.а.) ако катурнат Нинова да пробутат документа (ИК – б.а.) и така да възстановят доверието към себе си от страна на поръчителите на джендъризма. Затова са се разбързали да свалят Нинова. Тя изглежда заплаха за цялото статукво - за политическите опоненти, но и за част от лявото, както и за някои от старите кримки в БСП” -    --------       ", "date": "2018.10.18", "title": "Велислава Дърева: За нашия дом, за нашата ДУМА"}
{"url": "http://epicenter.bg/article/Mariya-Spirova--Prezidentat-i-balgarite-v-London---sreshta-za-pripoznavane/166089/11/0", "text": "  Окей, накратко, присъствам на приема, съпровождащ официалното посещение на президента на Републиката Румен Радев в Обединеното кралство. Целта на Румен Радев е очевидна, семпла и безхитростна - да се заяви като новия национален лидер, който ще поведе изстрадалия български народ след неизбежното вече падение на Бойко Борисов. Всичко беше като по учебник. Организацията - с класическия почерк на ведра неадекватност, с който лондонското посолство си оперира. Първо, близо половинчасово закъснение, за да е събере тълпа на тротоара, пред която президентът да пристигне, облян в сиянието на репортерски светкавици. Президентът демонстративно спира и, пред камерите, разговаря на живо с протестиращият с опорки от БСП Емил Русанов - известен \"издател на български вестник\", който се прочу основно със заплахата си да подпали парламента преди няколко седмици. Той е човекът, обвиняващ Бойко Борисов в \"геноцид\" - както прави и Корнелия Нинова. Радев, разбира се, му отделя добронамерено внимание, защото е народен човек, който се интересува от горестта на гражданите. Следва хаотично нахлуване на тълпата в посолството, където ни е наредено да си хвърлим чантите на пода във фоайето, защото в салона не се позволявали чанти. Наблъскваме се като сардини в бяло вино без какъвто и да е ред в пространство, в което няма кислород, но има напречно поставен малък подиум и до него пиано. Посланикът открива приповдигнато, описвайки поканата към Радев от страна на кралицата като \"нов връх\" в българо-британските взаимоотношения, в навечерието на 140-та годишнина от установяването на дипломатически връзки между двете държави. Призовава ни да се насладим на забележително безвкусно живо изпълнение на химна на млад амбициозен пианист и диригентка на народен хор. Хората започват тихо да припяват от неудобство. Накрая ръкопляскат вяло. Румен Радев и Десислава Радева изглеждат вдървено, но забележително спокойно и прилично на общия самодейно-екзалтиран фон.  Радева е облечена с бяла риза и тъмна бизнес пола, за да не предизвиква дискусии и да не помрачава големия миг на мъжа си.   Радев получава микрофона и говори около десет минути. На фона на истеризиралата шайка шебеци, която правителството представлява, и с чиито изстъпления сме свръхоблъчени медийно, безпочвените клишета на Радев, произнесени без налудничав блясък в очите, с флегматична равноделност и отсъствие на патетика, звучат добре - приемливо, даже освежаващо. Простото предимство на Радев е, че изглежда нормален, говори тихо и кротко и не чупи самодоволни стойки. Това внимателно отбягване на самодоволство и назидателност омайва тълпата, която в захлас слуша как българите в чужбина са гордост за България, как каквото са постигнали, са го постигнали за България и как трябва на всяка цена да се върнат в България (ама да не сме се тревожели за Брекзит, всичко щяло да е наред.) Все его-масажиращи сантименталности, които нямат никаква функция отвъд това да направят Румен Радев да изглежда симпатичен, съчувстващ и загрижен за българските емигранти, които са неусвоен политически ресурс. И които ГЕРБ от автентична мутренска некомпетентност проигра.   Ключово в речта на Радев беше добре пресметнатото ласкателство към уж уникалната емигрантска опитност и прозорливост в политическо отношение. Ние, стана ясно, като сме опознали чужбините, имаме една по-развита представа що е то демокрация и свободни медии, каза Радев. Тоест, който разбира тук се спира. Семпло, но ефективно сублиминално послание - ето, аз пръв признах вашата компетентност, сега на свой ред и вие ме припознайте.   Това беше всичко. После посланикът каза, че за всички имало вино. И стотици хора, сред които принц Кирил, свещеникът от лондонската българска църква и Румен Чолаков от клуб \"Милениум\" (който се бори като партизанин за оцеляването на кандидатурата на Ирина Бокова за шеф на ООН), се втурнаха в плътно цунами към едва видимото олисяло теме на главнокомандващия. Докато пиша това, тълпата още го обгражда. Охраната му е много деликатна, Радев се здрависва и търпеливо позира с всеки желаещ, като често повтаря в отговор на всякакви въпроси: \"Трябва да се подкрепяме, трябва да се подкрепяме.\"   Накратко: Радев дойде да пожъне лесен престиж, да намигне на избирателите, отвратени от Борисов, и да нагледа и мобилизира номенклатурата в изгнание. Тази вечер отбелязва \"меко и издалеко\" октриването на неговата кампания за домогване до реална власт.    ", "date": "2018.10.18", "title": "Мария Спирова: Президентът и българите в Лондон - среща за припознаване"}
{"url": "http://epicenter.bg/article/TTT/165919/11/0", "text": "Последните книги на Тошев - поредицата \"Лъжата\" и \"Политическата орда\" визират събитията в България от началото на прехода досега.     \" , пише Тошев за романа си.  \", четем на последната корица на романа \"Власт\".    10.  Не бе чувал кръщелното си име отдавна. Имаше само спомен за нежни думи от майка си. След това от жена си. След нея? – след нея знаеше нежност от внуците... Другари от младостта си не помнеше. Не, не точно другари, а по-близките между тях, дето по-обикновените хора им викат приятели. Другарите днес са няколко милиона. А с двуличните между тях – кой ли можеше някак да преброи тия с двете лица, вероятно много отгоре?  Съпругата, единствено тя, пазеше човешкото обръщение към мъжа си. И само него използваше. Без „другарю” пред малкото име, както другите хора го назоваваха зад гърба му.  Ха-ха-ха! – една стара другарка, по-дълго живяла даже от него, му викаше Янко. Янко-оо, викаше тя обикновено пред хора... Да чуят и мислят, че помни нелегалното име на боен другар и така някак си да се изравнява до него. Преди победата на Девети едва ли е чувала името му. Ако все пак се е случило, със сигурност не го е запомнила. Тогава Цола Драгойчева се славеше като голяма другарка и той беше дребен за нея...  Докато бе жива съпругата му, освен държава си имаше и семейство. Знаеше къде бе „у дома”.  Уви, Мара отдавна си отиде. А с нея си отиде единственият човек, който си позволяваше да го смъмри. И често да му напомня, че и той е човек.  Сега бе осъден да живее винаги прав и безгрешен.  Вече беше разбрал, че най-трудно е там, където нещата стават чрез избори и всички имат еднакви права. Такава страна трудно се управлява. В нея бавно се вземат решения.  В неговата страна само трудещите имат права, без класовите отрепки. Това бе непознатата за света социалистическа демокрация, в която властта произтича от пролетарската диктатура.  И ето, изведнъж се оказа, че само Първият е с правото да решава. Това беше право, но то беше и дълг.  Наистина, по официалните правила и изписани устави решенията се вземаха колективно. Държавата имаше същите органи, каквито познава светът. Но истина бе, че този същият свят бе изостанал с цяла епоха, за да изстисква живота на трудещите. Тук, след пролетарската революция, трудовите хора имаха за свое сърце Комунистическа партия.  И ето колко е просто – Партията решава, като избира Централния комитет. А той, Централният комитет, е обречен да не греши. Защото на върха му стои Генералния секретар.  Той беше партийният Бог.  Много скоро разбра, че Диктатурата се оглавява естествено от Диктатор. В техния случай - от Пролетарски диктатор!  Това бе гениално прозрение, което го остави без дъх – то по някакъв начин го изравняваше със Сталин и всички други след него... Знаеше, че не може да го каже на глас, защото „диктатор” бе позорна дума в историята. Диктатори са били Цезар и Калигула, да не говорим за по-новите времена, които бъкат с диктатори.  Но всяка диктатура няма как да е жива без свой лидер и вожд. Може да го наричат с всякакви имена, но ще си остава диктатор.  А има ли разлики между Диктатор и Бог?  Ако има, едва ли са в полза на Бог.  Властта и на Бог, и Диктатор произтича от едно ярко усещане – Страх!  Именно то, това подло усещане, което може да срине човек, да го лиши от собствено уважение, да му секне думите и дъха, да му стъпче чувствата под калта, да го лиши от инстинктите даже, именно той – мрачното величие Страх.  Имено той бе господар на човека.  Диктаторът бе владетелят на Страха. И той му даваше власт, тя произтичаше от величието му. Защото...  Страхът беше власт.  До някое време Живко Живков беше начетен другар. Издигнал го бе до първите партийни Апостоли. Десет години беше член на Политическото бюро на Централния комитет. Умен другар, направи го почти равен на себе си. /На стари години трудно си спомняше за какво го беше свалил от върха и го запрати в подножието.../  Докладваха му съответните органи, че си е купил жилище на „Московска”. Точно срещу легацията на голямата братска страна. Мястото беше удобно за охрана и наблюдение. Сградата не беше от новите – строена от немски архитекти, още преди да пламне войната, здрава, с високи тавани и широко предверие след главния вход. Двеста квадрата, на добрия трети етаж и моля ви, представете си, с камина в просторния хол.  Преди да се нанесе, другарят Живко Живков направи ремонт.  За всякаквите ремонти на жилища, кабинети и сгради Политбюро си имаше хора. Естествено, те се намираха под шапката на вездесъщото УБО - Управлението за безопасност и за охрана на първите хора в държавата. Нали тя си оставаше като фронт на класовата борба. Та в случая, както изискваше правилото за живота на тия същите хора, добре подготвени офицери опасваха с жици стените и пода. Чрез тях, защото още ги нямаше днешните технологии, та с тия жици и микрофончета се следеше и нежния дъх на съответната територия. Следяха се думите, воплите и даже смеха. Следяха, записваха и ... докладваха.  Е, за повечето подобни записи из държавата си имаше хора – служби да искаш, офицери и всякави спецове. Те прослушваха, изготвяха после доклади, а най-овластени след тях пък решаваха. След тия решения понякога падаха и глави.  Когато обаче се случваше да се изготвят доклади за по-особени хора, запознаваха с тях Генералния. Точно така се случи сега.  Той, Генералния, обичаше да чете – доклади, справки и всякакви мнения. Някои приемаше като умни, в други се криеха предложения, замаскирани уж като негови, но неразбрани, което приличало на злосторство. Откриваше често подмазване, клевети – отначало това го ядосваше, но не след много години го приемаше като лично предана бдителност.  Вечер, когато се прибираше в резиденцията, оставаше сам. Ако след скромната здравословна вечеря не го налегнеше дрямка пред телевизора, се чувстваше уморен и забравен. Не, не от журналисти и телевизията, не от пожарите, поливал с вода през деня, нито от задачи за утре. Чувстваше се останал без дом, от човек пред когото да се оплаче – годините вече му натежаха, тежеше му липсата на жена, тежаха му проблемите на децата. Синът му продължаваше да се мотае встрани, дъщерята пък кривна към политиката. Уж потегли добре към изкуствата, а сега се впусна и тя след властта. Крехка една, слабовата...  Нямаше с кого да споделя това. За тях си оставаше само баща с правото да мърмори.  Една от малките му утехи тогава бяха докладите – не тия, начаткани на машина. Тях ги преглеждаше в кабинета си, а вечер, останал пред себе си по бельо и с копринен халат върху уморените рамене, слушаше доклади от магнетофонната лента. Записани гласове уж на верни и предани хора, които звучаха различно, когато не говореха в кабинет.  - Уау, каква красива камина – извисяваше се глас на момче.  Ставаше ясно от скромното въведение на съответния офицер, че това е момче, попаднало вероятно на гости в хола на Живкови.  - Така е – съгласяваше се момичето, което го беше поканило.  - А хубаво ли гори?  - Не зная.  - Не знаеш ли?  - Просто така, не съм я виждала да гори. Нямаме и дърва.  - Как така? Не я ли палите през зимата? При моите старци на село да знаеш как красиво пращи... А дърва се продават в „Топливо”.  - Смятаме, че не е редно да палим камина.  - Но защо?  - Има нещо буржоазно в това...  ... Записът продължаваше в тази посока – били сме все още бедна държава, имаме хиляди врагове и бля-бля, бля-бля.  Коментарът на края от същия офицер обясняваше, че у Живкови вероятно всичките знаят, че казаното у тях се следи и си говорят неискрено. И поставяше резонен въпрос – може ли да се вярва на този човек, ако и в работата шикалкави така?  Глупак!  Може ли да не бъде глупак такъв офицер? – та има си хас в семейството на Живкови да не знаят, че домът им е в режим на подслушване.  Ясно си бе, че всички другари, стигнали до Върха, нямаше как да не знаят, че държавата непрекъснато бди.   Важното бе, че има ефект от това. И този ефект бе ефект от Страха. А те му се подчиняват. Без задни мисли и прочие... От него произтичаше силата - на Генералния, на Централния комитет, на държавата.  Макар че, как да се направи така, та и мисли да могат да се следят. Какви записи ще станат тогава! Нашите учени в БАН едва ли ще постигнат това, за съветските другари, обаче, няма невъзможни неща. Но, задаваше си следващ въпрос Генералния, не е ли доста опасно? Представи си, че когато ги поканят в Москва, всички Генерални от лагера, и започнат да си записват разни неща, докато най-големият им говори... Какви ли мисли ще зашумят, затрещят? При Хонекер от Германия или комшията Николае? Тези другари не са дисциплинирали мислите си. А в лагер, какъвто е техният, дисциплината е желязна.   Пък и той, може ли да бъде спокоен? .......", "date": "2018.10.18", "title": "Тошо Тошев в новия си роман \"Власт\": Властта и на Бог, и Диктатор произтича от едно  усещане-Страх!"}
{"url": "http://epicenter.bg/article/Panko-Anchev--Da-ne-razbirash-Ivan-Vazov-e-znak-za-duhovna-razruha-i-smart-na-natsiyata/166104/11/0", "text": "  1. Въпросът, поставен в заглавието, е твърде конкретен, но въпреки това носи в себе си още много и много въпроси, отнасящи се преди всичко до причините, поради които днес забравяме, пренебрегваме или просто унищожаваме националните традиции. И оставяме върху българската почва да избуят плевелите на глобализма и да задушат поривите на родолюбието, националните традиции, българското.    Постмодерната епоха подлага на изпитания нациите и националните държави, каквито преди те не са имали. Днес се говори за тяхното отмиране и изчезване, за да се създадат на тяхното място глобални общности и някакво ново „цивилизационно родство”. Това родство е белязано не с наследяване на реални общи традиции и историческо минало, на вяра и религия, начин на живот и мислене, а на икономически перспективи, единен пазар и наличие на суровини, технологии и работна ръка.     който излезе от първоначалния си вид на „обща икономическа зона”, за да се превърне в общност на интегрирани държави доброволно отстъпващи своя суверинитет на тази общност-империя и цивилизация, простираща се върху почти целия европейски континент.    Той променя глобалната структура, въвежда нови правила на обществено устройство и вкарва в нови рамки взаимоотношенията (диалог и сблъсък на култури и цивилизации) между глобалния свят и националните държави и техните икономики и култури. Неизравнеността на икономиките и мъчителното изоставане на някои от влизащите в този съюз държави в административната и институционалната им уредба – от една страна, а от друга – противоречията между водещите му членове по това кой и как да определя общата политика, създават огромни и все по-трудно преодолими трудности. И трябва дебело да се подчертае, че те не са обичайните за всяко подобно начало трудности на първоначалното регулиране и наместване на пластовете, а криза на несъвместимостите и невъзможностите да се събере в едно толкова различни държавни субекти.    Освен това буржоазно-капиталистическата система във всичките й стадии е система на разделенията, противоречията и конфликтите, породени от конкуренцията на пазара, на междудържавните и гражданските войни. И няма никакво значение дали тези конфликти и войни са открити, горещи или тлеещи – те съществуват и напрягат системата, смразяват народите, обществата и държавите, държат го в постоянна готовност за открит сблъсък, който да разреши противоречията.   Той определя правилата и законите на общественото устройство, създава йерархия между държавите, определя разположението и границите на „зоните на влияние” на т. нар. „велики сили”. Тези правила не могат да бъдат изменяни или премахвани; те ще важат, докато системата съществува.   И още: от тази система никому не е позволено да излиза. А то е и невъзможно. Тази невъзможност обрича всички, ако не намерят сили да се съпротивляват и съхраняват себе си в унифициращия се свят.   Няма как всичко това в един исторически момент да не даде своите лоши резултати.   2.  Нацията е качествено ново обединение на хора с обща кръв, език и съзнание за родство, което родство не е задължително да бъде кръвно или дори произхождащо от общите традиции. То съюзява различните етнически и етнографски групи, за да ги включи в нова система на производство и разпределение на материални и духовни блага под властта на новия тип държава. Или на идеята за такава държава!    Нацията е и субектът, призван да ръководи, съхранява и осъзнава хората в острата и непримирима конкуренция във всички сфери на живота, която икономическата система налага. На нацията е необходима своя собствена държава, за да прибере под крилото си тези, които са застрашени от другите нации и подобните държави. Така се формира и българската нация.   Това започва да се осъществява към средата на ХVІІІ век. Тогава именно   От този момент властта на Константинополската патриаршия и османската политическа власт се осъзнават като робство, което трябва да бъде отхвърлено. То пречи на духовното развитие на българите, на тяхното образование, култура, стопански възход.      Названието обозначава по-скоро външната страна, формата на процеса, която е подражание и ново осмисляне на римската античност - за Западна Европа, и Средновековието, но до падането на България под османската власт – за българската нация. По същество това е радикален преход, навлизане в ново състояние и нова епоха.   Историята ускорява своя ход, за да се изпълнят по-бързо националните идеали. Средството, с което това ще стане, е буржоазно-демократичната и национално-освободителната революция.    , възвишава смисъла й и я изпълва с героизъм, висока нравственост и святост.    И макар Българското възраждане да е възраждане на идеята за държавното средновековно минало, то е по същество пълно отрицание на Средновековието, секуларизация и въвеждане на светски правила и норми на общественото устройство.   Дейците на тези борби искат да подчинят Екзархията на политиката и политическите цели на буржоазията. Те сами са повече атеисти отколкото вярващи хора. За тях самостоятелната църква е първата фаза от процеса на пълното политическо освобождение и създаване на националната държава.   От тук произтичат редица последствия за самата национална държава и за българската нация в тяхната историческа съдба – чак до наши дни.  И когато след Освобождението интелигенцията, която бе идеологът, двигателят и ръководителят на църковните борби, осъзна, че идеалите на революцията са поругани и забравени, изпадна в тежка духовна криза и практически се отказа от своята водеща сила в обществото. Пък и самата държава я ограничи и измести от тази роля. Това бе тежка душевна драма, която щеше да породи различни идеологически течения и учения, а националният живот щеше да се видоизмени, за да се превърне в обществено-политически.  И днес виждаме резултатите.   3. Формирането на българската нация и историята на борбите за национално освобождение преминават под знака на   Но по-далеч от идеята за национално освобождение и възстановяване на българската държава, която до падането си под османската власт е била силна и е доминирала над много народи и държави, не можа да се отиде.  . Създаването на   А какво ще се прави, когато този лозунг бъде изпълнен, не се знаеше. Затова накъде ще върви нацията, с кого ще бъде, какви цели ще постига, се говори бегло, с най-общи думи, неясно.   Не е случайно, че и историографията, и литературознанието след Освобождението упорито говорят, че няма връзка между Средновековието и новото време, че връзката между тях се е прекъснала и това те намират за напълно нормално и естествено. Защото така е по-лесно да се твърди, че българският народ не е православен, а езически, защото бил насилствено христянизиран. От това твърдение после произлиза и тезата, че не сме славяни и че Русия винаги е играла пагубна роля в нашето съществуване. Тя е чисто политическа и трябва да оправдае промяната на геополитическата ориентация на държавата, за да излезе от орбитата на руското влияние и зависимости. Подобна „научна” теза трябва да покаже, че с Русия нямаме никакви връзки и че тя ни е освободила по чисто прагматични, егоистични и користни имперски причини, за да стъпи на Балканския полуостров и завладее проливите.     Подчертавам, че   Тази идеология се изчерпва с идеята с кого да бъдем в момента, от кого да очакваме помощ, кой ще ни даде повече. Разбира се, за цената на този „нов цивилизационен избор”, прокламиран най-напред от Захарий Стоянов, не се казва и дума. Важно е да се внуши, че след като бъде сторен, ще потекат реки от мед и масло!   Много са причините за всичко това.   Тя произлиза от социалната структура на българския свят в края на средновековието и през възраждането. В него класовото разслоение е минимално. Всички в еднаква степен са подложени на изпитанията, които османската власт и османското средновековие и обуржоазяването о османски модел налага на българите. Аристокрацията е физически ликвидирана до края на ХІV век, а Българската православна църквата поради това, че няма своя йерархия, не успя да формира духовенство и най-вече монашество, което да поеме интелектуалния живот, не оказва съществено влияние в обществения живот.     Тя се люшка от едно влияние към друго, от една идея към друга, от една цел към друга и дори от един цивилизационен избор към друг. В някакъв смисъл това е неизбежно, защото никой малък народ не е в състояние да роди мащабна идея за себе си; малкият народ е обречен да върви с другите или след другите, да чака тяхната милост, да се надява, че решението на великите сили ще бъде благоприятно за тях и няма да ги ощети. Но не е оправдано да си чак толкова инертен в идеите си и да не съумяваш да отстояваш принципи и традиции, без които рискуваш да погинеш.     За съжаление интелигенцията ни не е последователна и е неспособна да показва на нацията грешките и да я възпира от неправилни решения.   Такива са днес резултатите от историята ни през модерната епоха.   4.  То става податливо на всякакви идеологии и техните внушения. И понеже българският ум почти не се занимава с проблема за нашето предназначение в историята, нито с формулирането на една реална и неизменна национална идея, усилията на интелигенцията се свеждат до това да се търсят конюнктурни решения за постоянните икономически и политически кризи, за бедността и националните катастрофи след всяка война, в която участваме винаги в съюз с победените.   Публицистичното отношение към историята като аргумент за една или друга политическа позиция и оправдаване на едно или друго решение на властта и държавата не е философия на историята и не позволява историята да бъде национален опит, традиция и урок за настоящето и бъдещето. Поради това ние сами себе си не познаваме, не знаем кои и какви сме, какво ни е възложил Бог да изпълним.   За да станем такива обаче, ни налагат да съблечем от себе си българското, традицията, миналото, историята; да се откажем от всичко, което крепи националното съзнание и милее за националната държава, която е наше отечество, а не територия, пазар, стратегическа точка в геополитиката, част от коридор и т. н. Каквато е тя за нашите „благодетели”.    Отказваме се дори без да се замислим.   . Но тази скорост рязко се увеличава от 80-те години на ХХ век, когато и у нас проникнаха вирусите на неолиберализма и неговата естетика, наречена постмодернизъм. Неолиберализмът прокламира края на Просвещението, а заедно с него и на онези нравствени и политически ценности, които утвърди Френската буржоазна революция и които бяха възприети от цялото човечество, защото носеха в себе си човеколюбие и съзнание за принадлежност към своята нация и национална държава. В Европа се подготвяше изпълнението на грандиозен социално-геополитически проект за създаване под знака на глобализацията на една огромна наднационална държава. Най-напред това трябваше да бъде върху основата на Европейския съюз, а след това тази империя ще обхване целия свят. Това бе лесно да се замисли, а и да се осъществи, защото буржоазията е безродна, а буржоазната епоха е епоха на денационализацията в условията на обезличаващата глобализация.   Самата глобализация е идея и практика на отказ от националност, национален език, държавен суверенитет, от национална държава, традиции и култура с цел да се осъществи световното обединение. В началото въпросният проект изглежда безобиден и дори крайно необходим; той бе прикрит под маската на лелеяната мечта за всесветовно единение, край на конфликти и войни, вечно братство и постигане на т. нар. „всечовек”. Щеше да се създава единна глобална икономика, която да гарантира изравняване на икономическите равнище на националните икономики и утвърждаване на еднакви за всички народи и страни стандарти на живот.   През 60-те и 70-те години на ХХ век водещи наши интелектуалци и мислители като Цветан Стоянов, Тончо Жечев, Кръстьо Куюмджиев, Боян Ничев и др. доловиха коварството на въпросния проект и сигнализираха за настъпването на епохата на националното обезличаване и създаване на новия свят под прякото и безапелационно ръководство на САЩ и западноевропейските държави. В този свят малките народи трябваше да се претопят и изчезнат. А големите ще последват тяхната съдба малко по-късно, ала с повече облаги.   Негласното утвърждаване на неолиберализма като господстваща държавна идеология след промените в края на 80-те години този процес започна да привлича симпатиите на подложените на масирана глобалистка пропаганда обикновени българи. На тях им се обещаваха реки от мед и масло, ако извърнат лице от православието, Русия и славянството и се приобщят към „европейската цивилизация”. Тази пропаганда още продължава да трови съзнанието на българите.   Все повече хора обаче виждат, разбират и говорят за бедите, които са ни сполетели с тази глобализация. И не само у нас, но и в Западна Европа.   5.  Пораженията от денационализацията обаче са тежки и необратими.   Трябва да се признае, че стратезите на неолибералната денационализация действат агресивно и последователно, но умно и без да насилват личното и общественото мнение. Смисълът на тяхната пропаганда е, както стана дума по-горе, че условието за богат и охолен живот е новият цивилизационен избор, европейската интеграция, глобализацията и пълното възприемане на т. нар. „европейски ценности”. За да успеят в своите намерения, те посягат на образованието и културата, медиите и изобщо на публичното говорене. Неграмотността отваря широко вратите за тази пропаганда, а самата пропаганда не се подлага на абсолютно никакво съзнениие и подозрение.   Подчинената на неолиберализма държава принизи образованието, превръщайки всичките му степени в пазарни площадки за „образователни услуги”. Тя извади от същността и смисъла му възпитанието, морала, нравствените ценности, културата, знанието, грамотността дори.  Не ги разбирали, защото езикът им бил остарял, от друго време, а сега се говори по друг начин. Държавата на неолиберализма настройва учениците срещу тези автори не заради езика на творбите им, а заради начина им на мислене, заради ценностите, които утвърждават, както и заради любовта им към отечеството и готовността им да се жертват за неговата свобода и чест. Такива добродетели днес не са необходими на неолибералите и постмодернистите. И на държавата, която е в техен плен и се управлява от тях.    Не демографската криза е големият проблем за България днес, а пълното отчуждаване на младите (а и на възрастните също) от Иван Вазов и класиците от ХІХ и ХХ век, от българския дух, съзнание, ум, език. Очевидно е, че вече живеем в друга държава, където духовната мизерия е станала по-страшна от материалната. Сега дори словото не е утеха за многострадалния българин. Какъв е смисълът да се увеличава раждаемостта, когато тя ще произвежда само физическа плът и работна ръка, а не национално съзнание?   Бог ще съди тези, които участваха или съучастваха в погрома над българската национална душа. Но той ще съди и всички нас, които пасивно наблюдавахме отблизо или отдалеч този погром.   Не осъзнават, защото не се замислят за своята отговорност, вярвайки че войната срещу нацията, духа и културата е война срещу някои други, а не срещу тях. Как обаче наричаш себе си български писател, а нехаеш за езика, сам го разваляш и омърсяваш; когато мълчиш, защото „какъв смисъл има да говориш, когато никой не те чува”; или си зает единствено със себе си и своя мизерен бит, с премиерката на нова книга, литературно четене или ще драсне ли някой два-три реда за тебе и твоите опуси, та белким те запишат в пантеона на „безсмъртните”. Това ли е българският писател, чийто съюз е основан от Иван Вазов? Такава ли е негова длъжност и мисия?    Неолибералите и постмодернистите знаят това, страхуват се от него и панически го ненавиждат. Защото великият национален поет е певец на родината, на нейната природа, човека, историята, героизма. А те това искат да омаловажат и поругаят. Вазов разкрива техните коварни замисли, разобличава ги и ги осъжда на забрава с цялото си творчество и житейско поведение.   Другото надеждно оръжие срещу отродителите е работата на ума за реабилитиране на българските традиции, като се покаже техния смисъл и историческо значение, необходимостта да бъдат продължавани и развивани в тези тежки времена. Националният ум и българските писатели са длъжни да разобличават постоянно ежедневната вече практика на постмодернистите да очернят българското и насаждат т. нар. европейски ценности.  . Наивно е да смятаме, че спасяването на нацията, националното съзнание, националната култура и държава ще стане с политически средства или от политиците и управниците.    Вече просто няма време за чакане и страх. Българският писател има да избира между високата си длъжност да бъде съвест на нацията или да продължи с позорно мълчание да умира от страх. И да потъне заедно с отечеството в небитието.   И този избор той трябва да го направи сам!    ", "date": "2018.10.18", "title": "Панко Анчев: Да не разбираш Иван Вазов е знак за духовна разруха и смърт на нацията"}
{"url": "http://epicenter.bg/article/Petar-Andasarov--Za-granitsata-mezhdu-dve-literaturni-realnosti/166109/11/0", "text": "  Със свръх усилия се въздържам да изрека гневните си думи в отговор на ония в писанието на Силвия Недкова, която – разбрах от справката – била поетеса и критичка. Поместени са в електроното издание „Площад Славейков“. И това, което ще споделя не е плод на уловката й „Ако желаете да коментирате този или други текстове на „Площад Славейков“, заповядайте при нас във Фейсбук, а мое разбиране за литературното творчество и позиция като творец.   Не съм бил никога привърженик на съдия на другите, нито на съдник на писаното от тях, най-малко на морален нравоучител. Знам – творчеството е строителство с думи и за тях са важни зидарите. А първи между всички са майсторите.   Повтарям – нямам намерение да се хващам на примамката-уловка за коментар на объркания, изпъстрен от неточности и груби неколегиални изрази и слова, текст на г-жа Недкова.   Предлагам ви само моите несъгласия, възражения и категорични изводи от него. Ни в клин, ни в ръкав, дето се казва, той започва с гръмкото, причудливо заглавие „Синодалните старци в литературата“ и подзаглавие „Съюзът на българските писатели и кръстоносният поход срещу „фагоСтистите на джендър-идеологията“. Обект на коментар е новата поетична книга на Боян Ангелов „Последна риза“. Публикувана е и лицевата й корица с текста на Недкова: „На корицата на новата стихосбирка на Боя Ангелов, председател на Съюза на българските писатели, няма намек какво предстои на гърба й. Снимка: Авторката“   Тя си знае как й е хрумнало определението на някогашния специалист по финансовата постна пица – министър Симеон Дянков, който нарече учените от Българската академия на науките синодални старци. Навярно й е харесал този етикет, за да го лепне с хъс не само на гърба на Боян Ангелов и Иван Гранитски, но и на челата на „...хора, обединени в един немодерен, неосъвременен, напълно ретрограден съюз, гръмко наречен „Съюз на българските писатели“. А какви фантасмагории и налудничави видения раждат мътните мисли на авторката, ум да ти зайде.   Предпазливо ни уверява с уточнението, че не говорела за многобройните членове на Съюза, които плащат членски внос и се радват на дребни привилегии като това да ги продават в съюзната книжарница. И още - ставало дума за активните ръководители и идеолози на този съюз, който би трябвало... „едва ли не да представят българската литература като авангардна и елитна по света, да са предна линия на „институционалната литературна среда“ и „да осигуряват стабилност в полето на писаното слово“.   И следва невероятен алогизъм с думи, подредени от човек, далеч от думите. Ето изречението: „Но те не правят това, а определението „синодални старци“ им подхожда много. Малко снизходителна е, отсичайки: „Поне до момента, в който ще се превърнат в Светата инквизиция, а той, струва ми се, не е далеч. Няма как иначе да си обясня факта, че в новата стихосбирка на Боян Ангелов, председател на СБП, друг „синодален старец“ – Иван Гранитски, е написал представяне, което звучи като обявяване на кръстоносен поход“.   Какъв евристичен проблясък, какво гениално откритие! Абе, уважаема госпожо, като в полезрението ви псевдокритическо е попаднала новата стихосбирка на поета Боян Ангелов, защо ви е било необходимо да изправяте пред погледа и съвестта си и него, и стиховете му за мишена, бих попитал, без да отварям дума за някакъв диалог. Не за друго, а защото той е невъзможен, нали не могат да говорят помежду си хора, чиито думи се разминават или се бият едни други. Толкова на място е било именно, като литературна критичка, да кажете колко струват тези стихове, като каква намирате новата стихосбирка на Боян Ангелов и да обясните кои са чертите на тия двамата „синодални старци“, какво ги прави именно такива. Аз ще й кажа на неограмотилата се още от текстовете на тези двама, доказали стойността и достойнствата на думите и поведението си, български творци. Те са далече от старческа възраст – в буквалния и преносния смисъл, а в литературното си творчество – без да са модернистични – са истински модерни, със съвременно светоусещане и звучно, багрено слово. Нека ми е позволено да прочета – ней – едно само стихотворение от Боян Ангелов от неговата първа стихосбирка „ А върху ножа – детелина“, излязла още през предалечната 1985 година, преминала през всички стърги и цедки от редколегии и редактори преди това и издържала изпита на времето. Ето го:   Камбана Луната тази нощ е сърп, надвесен над полето житно. А в мен се наслоява скръб – скръбта е чувство монолитно... Тогава пак ще бъде нощ, но вече няма да ме има. На масата ми свети нож, а върху ножа – детелина. Поне веднъж, веднъж поне отново да се влюбя искам! Вън рият силните коне, усетили дъха на риска.   Не само свидетел, а и участник съм в раждането на тази книга, неин кръстник и редактор съм. Още тогава видях родолюбивото момче, озарено от балканското небе на Панагюрище и революционното знаме, ушито и везано от Райна Княгиня, пленено от българското песенно и приказно слово, с поетически гледец, философско мислене и оригинален изказ (Той е доктор на философските науки). Познавам целия му творчески път, следя цялостното му развитие дотук и се радвам, че днес той е български поет с чист слог и висококаратова поезия. А който е слушал и чел изреченото и изписано от Иван Гранитски е признавал не само неговата ерудиция, багрено-многозвучното му българско слово, а и приноса му за неговото обогатяване. Там, там е голямата болка на такива като госпожа Недкова – че те получават признания и високи отличия. И нека се поуспокоят – тя и другите й съидейници и съмишленици – и да приемат като творци безспорните оценки на членовете на БАН, които вдигнаха ръка за званието член-кореспондент на Иван Гранитски. Така омразния им Съюз на „Синодални старци“ вече има двама академици – Антон Дончев и Иван Радев и новоизбран член-кореспондент, срещу нито един от сдружението им.   И колко непочтено е, да не кажа безнравствено и грозно да изречеш: „Думите на Гранитски са изцапали и стиховете на Боян Ангелов“. Това са по-скоро помийни думи, недопустими за жена! И вижте какъв език на критичка: „А иначе стихосбирката не е лоша. Но не ви я препоръчвам, дори ми се иска да ви предпазя от нея.“ И какво ли й е нелошото на книгата? А не допуска ли тази госпожа, че тъкмо защото не я препоръчва, още повече, че е готова да ни предпази от нея, у читателите ще се събуди интерес и те апетитно ще я потърсят и четат! Нали знаем – забраненият плод е по-сладък!   И още за тези двама „синодални старци“. Мислите ли, че ако те бяха безлични хора и творци, щяха да се занимават с тях неизвестни, с объркани мисли в главите си, обзети от бяс заради безсилието си, жалки хорица. На Силвия Недкова ще припомня два стиха от безсмъртния народен певец, възпял мома, която кълне очите си, че не видели когато минало едно лудо-младо! Църни очи, да би да ви немам! Се гледахте, нищо не видохте! Не допускам хич пък нищо да не е видяла и разбрала от текстовете на такива ярки творци като Боян Ангелов и Иван Гранитски тази странна госпожа – поетеса и критичка, както я представят нейните биографи. Всичко, всичко разбира и тя, и всеки от свитата им, курдисали се най-удобничко пред щедрите хранилки на Сорос и Фондация „Америка за България“. И зобат ли, зобат пищната котлова храна. На кого хвърят прах в очите и слепи ли са всички останали, та да не виждат щом отворят сайта „Площад Славейков“, че над него е логото не на кой да е, а именно на фондация „Америка за България“. Това достатъчно ли ви е, госпожо Недкова да вземете думите си назад и да млъкнете, бих попитал. Защото – кой да ви вярва като казвате: „От една страна са съвременните български автори (тоест вие, соросоидите и американски българчета), които нямат институционална подкрепа /!/. Тия ги разправяйте на арменския поп. И малко поне скромност имайте, мъъъничко. Как биха ви прозвучали вашите си думи, ако другите биха ги изрекли за себе си? Чуйте ги: „Те (тоест вие, соросоидите и американските българчета) пишат, издават, купуват ги или не, обичат ги и ги мразят. Те са лицето, видимата част от литературния свят у нас. Значи други няма, освен вас. Но само според вас. А българският (масовият и елитният) читател сам избира коя книга да чете и каква оценка да й даде. Работата на твореца е да пише това, което мисли и чувства. Той, единствено той – българският слушател и читател приема със симпатия или антипатия, обича или мрази един или друг творец. Той се усмихва снизходително на самохвалството ви, но разбира и едва ли ще приеме вашите думи за ония, от другата страна. Чуйте ги, и надявам се, няма да се възхитите от себе си, защото те са грозни и издават лош морал: „От другата страна, като в Мордор, са се сврели „синодалните старци на литературата“. Това са хора, обединени в един не модерен, неосъвременен, напълно ретрограден съюз гръмко наречен „Съюз на българските писатели“. Държа да уточня не говоря за многобройните членове на Съюза, които плащат членски внос и се радват на дребни привилегии като това да ги продават в съюзната книжарница. Става дума за активните ръководители и идеолози на този Съюз, които би трябвало – по презумпция – да са предната линия на институционалната литературна среда, да представят българските писатели пред света, да осигуряват стабилност в полето на писаното слово.“ Вие ли не знаете, че някои от тях представят достойно българските писатели пред света, че СБП има договорни творчески взаимоотношения с идентични съюзи в страни на Балканите, в Европа и по света? Знаете, отлично знаете!   А, как не се сепнахте от своя бяс, та изплюхте камъчето, госпожо Недкова, ще ви попита всеки от този (единствен) дядовазов съюз на българските писатели. В него се целите с цялата си ярост всички – до един от оная, вашата страна. Ясно е, че този текст дори и да е съчиняван от вас, е цялостната позиция на другия съюз, наречен сдружение. Хайде като казвате А, да кажем и Б! Почти цялата тая година минава под знака на подготовката за честване 105-годишнината на емблематичния Съюз на българските писатели, под патронажа на г-н Румен Радев, президент на Република България. Да припомня на такива като авторката на писанието за синодалните му старци, че негови основатели и председатели са били най-изтъкнатите наши писатели, класици на българската национална литература. И още нещо да припомня, че мнозина от тия, с които явно е и г-жа Недкова, бяха членове, малцина продължават да членуват или се върнаха в него. За съжаление някои от тях са троянски коне, агенти под прикритие, а ние трева не пасем – знаем ги кои са! Тези, които го напуснаха, положиха основите на сдружението. Да не говорим за ония, които не успяха да влязат в редиците на наричания от тях „казионен“ съюз. Те са най-озлобените днес! За честването ръководството не поставя разделителна линия между едните и другите, а реши да включи в подгототвяните представителни антологии – поетична и другата – с проза и белетристика, всички свои членове и всички членували в Съюза! И да попитам – защо така до припадък драпаха представителите на сдружението, воглаве с Любен Дилов да превземат с измама и емблемата (логото), и базата, и всички имоти на този именно съюз, а? Та няма да са бесни днешните му следовници, до безсъзнание са бесни, че не успяха! Ще си позволя и да ги поуспокоя – няма да се случи това, което предсказва г-жа Недкова: „Но те (членовете на Съюза на българските писатели) не правят това (да осигуряват стабилност в полето на писаното слово), а определението „синодални старци“ им подхожда много. ПОНЕ ДО МОМЕНТА, В КОЙТО ЩЕ СЕ ПРЕВЪРНАТ В СВЕТАТА ИНКВИЗИЦИЯ, А ТОЙ, СТРУВА МИ СЕ, НЕ Е ДАЛЕЧ.“   Не, госпожи и господа, не само че е далеч, а никога няма да го дочакате, колкото и да ви се иска. Достатъчно е, че всички имаме вашия урок. Формулира го самият председател на Съюза (трън, до болка бодлив за вас, трън) в очите ви, който вижда голямата опасност за България в отродяването и загърбването на българските традиции, в чуждопоклонничеството.   Да се чуди човек откъде толкова злостно въображение, само болна глава може да го роди, че: „...“синодалният старец Иван Гранитски е написал представяне /книгата на Боян Ангелов/, което звучи като обявяване на кръстоносен поход.“ Нека не се страхува никой – членовете, а и ръководителите на дядовазовия съюз на българските писатели имат морал и са верни на своето българско потекло. Тяхната кръв е червена, вода няма да стане никога, пък нека соросоиди и американски българчета ги наричат „червени“!   А хора като Силвия Недкова нека си бръщолевят врели некипели, че и да заблуждават другите, да си служат даже с лъжи. Вярно е, че вече години наред Иван Гранитски е „шеф на едно от най-големите издателства в България“, но защо не надзърне поне притоците от хиляди книги, посветени на родолюбива България, на родолюбивите българи от родолюбците – писатели – от началото на рода ни български до ден днешен. Само той, шефът на издателството знае как ходи по мъките, за да излезе на добър край родолюбивото дело, което върши с екипа си. И забележете – без и стотинка от пари като тия на Сорос и нему подобни!   Да, Боян Ангелов е... как езуитски го е написала госпожата: „Боян Ангелов ВСЕ ОЩЕ Е председател на СБП. Да, е, и е, избран, приет и уважаван от колегите си председател. Само те могат да му гласуват доверие. А всички други, от другата страна, които всячески се мъчат да минират Съюза и да свалят ръководството му, мнооого се лъжат. Ще се утешават с израза на г-жа Недкова ВСЕ ОЩЕ Е!   Да си призная четох, че и препрочитах този, нямам думи как да го определя, текст в сайта на фондация „Америка за България“. Той е толкова объркан, хаотичен и нелогичен, че не вярвам уж поетеса, а най-вече критичка да го е написала. Вероятно всички ни е турила в един кюп – че сме наивни или слабовато мислещи. При композцията му е трябвало краят да е начало, защото той е поводът, а началото да е краят, защото то е лайтмотивът на цялото писание. Но преди да стигнем до него, ще си позволя да ви позанимавам с още малко текст от госпожата: „Това са хора, (Боян Ангелов и Иван Гранитски), овластени и силни, макар и да живеят някъде в средата на миналия век. Те имат правомощия да дават и отнемат субсидии, членства, награди. И го правят. Всички помним историята с отнетата от Петър Чухов награда „Иван Пейчев“. Ако не си с тях, ако се усъмнят, че си „умен и красив соросоид“, можеш да се простиш с доста неща, включително и с кариерата си. Това вече се е случвало, свидетели има, но има и омерта“. От кого са овластени тия хора, бе джанам? Те се чудят как да свържат двата края и като духовни апостоли кръстосват България, за да издирват и печелят симпатии към българската литература и към българските творци. Това изключва напълно измишльотината, че те живеят в средата на миналия век и нямат никакви правомощия да дават и отнемат субсидии /?!/. Те да нямат като другите финансовите благодеяния на Сорос и... за да разполагат със субсидии! И как не се усещат, че явно сами се обявяват в графата „умен и красив соросоид“. А това за конкурса в гр. Шумен за наградата на името на големия поет Иван Пейчев е безумна лъжа. Наградата получи именно Петър Чухов, чиято поезия няма никаква допирна с тази на Пейчев. Благодарение на превеса в присъствието на членове на журито от другата страна, макар един от тях да е днешен член на този, прокълнат от соросоидите, съюз.   И до днес съм убеден, че си плюха на суратите, защото кандидатът на Съюза на българските писатели Валентина Радинска бе много по-стойностна и по-близка с поетиката си до тази на Иван Пейчев. Това пък, че който не е с двамата „синодални старци“ може да се прости с много неща, включително и с кариерата си, е твърдение на безумци. Вижте само колко са работещите в Съюза и с какви възнаграждения са! Големите служби и завидната кариера! И що за идиотщина е това, че според нейните „председатели“ /?!/ и „сиви кардинали“ литературата трябвало да се придържа към статуквото, което те са определили. То пък вече миришело едновременно на социализъм и фанатизъм. Добре че ги има тях – соросоидите – умни и красиви – та литературата е флагман на новите времена. Боже, опази ги от нарцисизъм! И цинизъм!   И дойдохме до края, както се изразяват в училище – до идеята и изводите от темата. Тя, темата е ясна – формулирана е в началния абзац, входа към текста на Силвия Недкова: „Българската литература е страдалка. Не защото е превърната в сянка, а защото е разкъсана в битката между идеологии и враждебни виждания за света и неговото бъдеще. Знам, че обобщавам прекалено и не съм абсолютно права. Просто в България има две /че и повече/ литературни реалности. Но да поговорим за двете основни“.   Е, поговорихме си и всичко стана ясно. Едната реалност творят истински съврменните български автори, които нямат /горките!/ институционална подкрепа. А другата реалност създават сврелите се в средата на миналия век „синодални старци на литературата“. И блясва дарбата на тия като авторката на теста с подзаглавие: „Съюзът на българските писатели и кръстоносния поход срещу „фагоСтистите на джендър-идеологията“. А тя е да разделя пишещите в полето на литературата, да разпалва войни между тях, изпълнявайки по този начин вероломната заръка от Сорос и Сие – разделяй и владей! Да обвиняваш другите за своите вини, да ги оклеветиш, да лаеш като бясно куче срещу инакомислещите, да прекрояваш границите между истина и лъжа, да изменяш посоките на движение на духовните сили на нацията и народа, прикривайки се зад всевдовеликата цел – да ги въздигнеш на световно равнище! Каква демагогия само! Какъв предателски ход! Който историята ще съхрани в страниците си. И ще дойде Видовден. Други ще ни характеризират кои какви сме били, верни ли или предатели сме били на своя български народ!    ", "date": "2018.10.18", "title": "Петър Андасаров: За \"синодалните старци\" Иван Гранитски и Боян Ангеров и техния \"кръстоносен поход\""}
{"url": "http://epicenter.bg/article/Fransis-Fukuyama--Sotsializmat-tryabva-da-se-zavarne-/166115/11/33", "text": "  Историята взима реванш срещу Франсис Фукуяма. През 1992 г., в апогея на либерализма, той написа в своята книга \"Краят на историята и последният човек\", че либералната демокрация е \"крайната точка на човешката идеологическа еволюция на човечеството и финална форма на човешкото управление.\"  26 години по-късно, от САЩ до Русия, през Турция до Полша и от Унгария до Италия, шества един нов, антилиберален интернационал. В новата си книга Фукуяма се опитва да анализира тези сили.  \"Това, което казах през 1992 г., бе че един от проблемите с модерната демокрация е, че тя осигурява мир и просперитет, но хората искат повече от това. Либералните демокрации дори не се опитват да дефинират що е това \"добър живот\", това е оставено на индивидите, които се чувства отчуждени без причина и поради това присъединяването към такива групи, които осигуряват идентичност, им дава чувството за общност\".  Неговите критици, казва Фукуяма, \"вероятно не са прочели края на неговата книга - частта за \"последния човек\", която е посветена именно на потенциалните заплахи за демокрацията.  Книгата на 65-годишния учен \"Краят на историята\" беше своеобразен отговор на марксистите, които прокламираха комунизма като краен идеологически стадий на човечеството. Днес, попитан какво мисли за възраждането социалистическата левица в САЩ и Великобритания, той казва: \"Зависи какво имате предвид под \"социализъм\". Обществената собственост върху средствата за производство, освен в областите, където е необходима - като публичните услуги, например, не мисля че може да проработи.\"  \"Ако обаче става въпрос за преразпределящи програми, които се опитват да компенсират големите диспропорции при доходите и богатствата, които възникнаха през последните десетилетия, да, аз мисля, че той (социализмът, бел. ред.), трябва да се върне. Този продължителен период, който започна с Рейгън и Тачър, в който бяха наложени идеите за ползите от един нерегулиран пазар, в крайна сметка имаше катастрофален ефект,\" смята Фукуяма.  “При това стечение на обстоятелствата изглежда, че някои неща, казани от Карл Маркс, се оказват верни. Той говори за кризата със свръхпроизводството… за обедняването на работниците и че няма да има достатъчно търсене.\" Като единствено вероятен и системен съперник на либералната демокрация Фукуяма обаче вижда не социализма, а китайския държавно-капиталистически модел.  \"Китайците твърдят открито, че техният модел е по-жизнен, тъй като може да гарантира стабилност и икономически растеж в дългосрочен план по начин, по който демокрацията не може… И ако след 30 години тяхната икономика изпревари тази на САЩ, техните жители станат по-богати от американците и държавата им още е единна, аз бих казал, че аргументите им са реалистични.\"  Фукуяма обаче предупреждава, че \"истинският тест за режима\" ще бъде справянето с една икономическа криза.  Ученият е притеснен и от потенциала за една бъдеща война между САЩ и Китай.  \"Мисля, че трябва да сме много глупави да изключваме такава възможност, мога да се сетя за много сценарии, при които една такава война може да започне. Съвсем не е сигурно, че това ще бъде съзантелна атака на една държава срещу друга – както през 1939 г. Германия нападна Полша - много по-вероятно е дотав да започне като локален конфликт около Тайван, Северна Корея, или пък конфронтация в Южнокитайско море, която може да ескалира\", смята учения.  Фукуямяа коментира и Брекзит: \"Да правиш референдум в една парламентарна политическа система е голяма грешка. Има добри причини за съществуването на представителна демокрация. Ако Камерън се беще придържал към това, този проблем нямаше да го има днес.\"  В крайна сметка Фукуяма предупреждава либералите да не се увличат и да приемат, че либералната демокрация е краят на историята. \"Мисля, че трябва да се успокоят малко\", коментира той.     ", "date": "2018.10.18", "title": "Франсис Фукуяма: Социализмът трябва да се завърне "}
{"url": "http://epicenter.bg/article/Danachnite-vrachili-revizionen-akt-na-Lozan-Panov/166078/3/0", "text": "Председателят на Върховния касационен съд (ВКС) Лозан Панов е бил информиран за резултатите от ревизията на доходите, имуществото и активите на семейството му, извършена от Националната агенция за приходите (НАП).  Днес съдия номер 1 не се яви на редовното заседание на ВСС и така избяга от журналистическите въпроси. По традиция Панов пропуска публични мероприятия и дори не ходи на работа, каквато в случая е заседанието на съвета, когато има неприятни новини, свързани с името му, предава Канал 3.  Според в. \"Труд\" Панов се е укривал от служителите на НАП в продължение на два месеца. Пълната данъчна ревизия на доходи, имущество и активи, които семейството на председателя на ВКС притежава, е извършена на основание демонстративния отказ на Лозан Панов да подаде имуществена декларация за 2016 г. пред Сметната палата в качеството си на член на Висшия съдебен съвет. Заради това на Панов бе наложена и глоба от 1000 лв., която той обжалва.  За петък е насрочено второто заседание по делото пред Софийския районен съд, по което въззиваема страна се явява Антикорупционната комисия, в чиято структура междувременно влезе тази част от Сметната палата, която отговаря за публичността на имуществото на заемащите висши държавни постове лица.  От НАП категорично отказаха да предоставят информация за съдържанието на ревизионния акт, който е връчен на Панов, като се позоваха на данъчно-осигурителната тайна, съобщава \"Правен свят\".  ", "date": "2018.10.18", "title": "Данъчните връчили ревизионен акт на Лозан Панов"}
{"url": "http://epicenter.bg/article/Dobrichiliya-ubi-na-myasto-peshehodets-vav-Varna/166079/3/0", "text": "Пешеходец е загинал, след като е блъснат от лек автомобил на бул. „Атанас Москов”. Това съобщиха от ОДМВР - Варна.   Инцидентът е станал тази сутрин след 10.30 часа на бул. „Атанас Москов”. Според първоначалната информация водачът на лек автомобил „Фиат” Г.М. (на 33 г. от Добрич), по време на движението си в лява пътна лента в посока ул. „Девня”, блъска пешеходец, който пресича пътното платно.   Вследствие на инцидента пешеходецът е загинал на място. Към момента текат действия по разследване на произшествието за изясняване на детайли и обстоятелства около случилото се. Изяснява се също самоличността на загиналия.", "date": "2018.10.18", "title": "Добричлия уби на място пешеходец във Варна"}
{"url": "http://epicenter.bg/article/Glavniyat-arhitekt-na-Sofiya-na-razpit-v-SNS-po-deloto--Ivancheva-/166084/3/0", "text": "Главният архитект на София Здравко Здравков е на разпит в Специализирания наказателен съд /СНС/ по делото срещу отстранената като кмет на район „Младост“ Десислава Иванчева, съобщи БНР.   От показанията му стана ясно, че в края на миналата година той е сезирал прокуратура заради забавени от нея преписки за строежи в столичния район.   Подсъдими затова, че са изнудвали за пари строителния предприемач Александър Ваклин, са още, бившата заместничка на Иванчева Биляна Петрова и бившият районен кмет на \"Младост\" Петко Дюлгеров.   Пред съда Здравков, който даваше показания, в присъствие на адвокат, заяви, че от тримата подсъдими познава само Иванчева и Петрова. Показанията му бяха свързани основно с Десислава Иванчева и маниера й на работа, от който имало сериозни оплаквания. Тя бавела обявления за подписани от него разрешителни за строеж. Преди да сезира прокуратурата за нейното бездействие, Здравков инициирал изслушване на Десислава Иванчева в Столичния общински съвет, но ефект нямало. Затова Здравко Здравков подал сигнал до прокуратурата със седем конкретно оплакали се хора, сред които и Александър Ваклин.   Здравков обясни, че още с встъпването на Иванчева като кмет на \"Младост\" със заповед на кмета Йорданка Фандъкова, тя е получила изключителното правомощие да контролира строителните действия в района, който управлява, както и да съставя констативни протоколи при нарушения.   Разпитът на архитект Здравков приключи.   По делото трябва да дадат показания още деветима души.  ", "date": "2018.10.18", "title": "Главният архитект на София на разпит в СНС по делото „Иванчева“"}
{"url": "http://epicenter.bg/article/Avtobus-pregazi-mayka-s-bebe-v-Plovdiv/166086/3/0", "text": "Автобус от градския транспорт прегази майка с количка с бебе днес в Пловдив. По данни на полицията, жената е откарана в болница, съобщи Канал 3.   Гумата на автобуса е прегазила единия ѝ крак. Детето в количката не е пострадало.   По случая се води следствие. Инцидентът стана на кръстовище в жилищен комплекс \"Тракия\" около 12.20 часа.  ", "date": "2018.10.18", "title": "Автобус на градския транспорт прегази майка с бебе в Пловдив"}
{"url": "http://epicenter.bg/article/Izgoniha-zhenata-na-Severin-ot-mahalata/166105/3/0", "text": "Близките на Северин Красимиров се изпокриха и не подават носа си навън от страх. Жена му Емел се е преместила да живее заедно с майка си Айше при баба си по майчина линия в близко до Русе село.   Пред „Монитор“ Емел разказа, че се притеснява за живота си и не знае как ще продължи по-нататък, защото ромите от двете махали – „Тракцията“ и „Селеметя“, не я искат при тях.   „Прибрахме се с майка ми в квартал „Тракцията“, където последно живяхме със Селяйдин при леля му, но циганите ни заплашиха, че ще ни пребият, убият или запалят. Изгониха ни, спала съм навън тази нощ. Избягахме и не можах да си взема нищо – дрехи нямам, нищо нямам. Не ме пуснаха в собствената ми къща да се прибера. Аз каква вина имам, да не съм го извършила аз туй нещо“, оплаква се от поведението на съкварталците си Емел. От къщата, където е сега, се страхува да излиза, за да не си навлече гняв и тук, а иначе не искала да живее на село.   Казва, че Северин й се обадил от Германия, когато пристигнал там. Готвела се да замине при него и щяла да тръгне веднага, но личната й карта не била готова и това я възпрепятствало. От две години живеели заедно без брак, обичала го и нямала да го изостави, каквото и да се случи с него.   Гледала по новините, че го връщат в България в сряда вечерта и искала да го види, но се страхува да не я линчуват. Разказва, че се разбирали и парите им стигали. Северин изкарвал по някой лев, като разтоварвал стоки. „Не знам какво точно – кашони с обувки, други такива неща разтоварваше от камиони. На частно го викаха, отиваше за час – два и се връщаше с пари“, обяснява жената.   За рода на Северин знае, че родният му баща е умрял в затвора, където лежал за кражби, но не може да каже дали е от болест или се е самоубил. Чичото на Северин и брат на баща му в момента бил в затвора, лежал там от „бая време“, имал още една година и щял да излезе на свобода. Чичото бил осъден за кражби на злато и пари.   Емел разказва и за деня, в който Северин се върнал в дома на леля си с окървавени дрехи.   „Кръв имаше по дънките му и по долните му гащи. Хвърли ги за пране, ама аз нямах време да ги изпера, щото имах друга работа. Не е докарвал никакви вещи. Седна на леглото, плака, беше целият червен. Аз му казах: „Какво стана?“, той започна да вика „Не знам, не знам, не знам“. Не викаше на мене, така си викаше. Каза, че ударил едно момче и туй, взе да вика „Айде да излизаме“, пък аз „Къде, бе, да излизаме“. Не вярвам Селяйдин да е извършил туй нещо, не искам да лежи в затвора“, разказва Емел. Ако обаче получел присъда, щяла да му ходи на свиждане.", "date": "2018.10.18", "title": "Изгониха жената на Северин от махалата"}
{"url": "http://epicenter.bg/article/Optimizirane-na-MVR-izobshto-ne-e-bilo-planirano-dori-i-za-2019-g-/166111/3/0", "text": "Поредният опит за упражняване по темата \"реформа в МВР\" за пореден път се оказа хвърляне на пари на вятъра и липса на воля за модернизиране на системата. След като близо половин година бившият вътрешен министър Валентин Радев уверяваше, че се подготвя сериозно преструктуриране на ведомството с цел оптимизиране на работата му и дори бяха направени два сериозни анализа за нуждата от реформи, сега се оказва, че на практика тази дейност изобщо не е била в дневния ред правителството.   От отговор на вътрешния министър  Младен Маринов до депутата от БСП Иван Иванов става ясно, че прекратената обществена поръчка за оптимизиране на \"вътрешно организационните процеси\" всъщност не е била финансово обезпечена. Процедурата е била стартирана \"под условие\" и към момента не са осигурени целеви средства за провеждането ѝ, пише  Offnews.bg.   Нещо повече, Маринов, който доскоро беше главен секретар на МВР, пояснява, че приоритетните дейности на ведомството са свързани с борбата с престъпността, опазването на обществения ред, защита на националната сигурност, граничният контрол и др. и \"поради тази причина\" не се предвиждат средства за \"реинженеринг\" в МВР дори и за следващата година.   Той все пак уверява, че подготвеното техническо задание за обществената поръчка може да бъде използвано за неопределен бъдещ период, но все пак сред личните му приоритети били подобряването на условията на работа на полицаите и техническото им обезпечаване.   На среща със синдикатите в началото на годината Валентин Радев изложи намеренията на правителството за радикална реформа в МВР. Пред синдикалистите той дори заяви, че темата е обсъдена с премиера Бойко Борисов, който е дал съгласието си за провеждане на анализ в МВР и правителството \"този път ударило твърдо по масата\". Няколко месеца по-късно, след като вече не оглавяваше ведомството, Радев твърдеше друго - Борисов искал поръчката за структурен анализ в МВР да бъде спряна.    В последните месеци без да е ясно как точно са похарчени парите, МВР направи два анализа. Единият, който е изготвен от преподаватели в УНСС, става ясно, че проблемите в МВР идват от неправилно формулиране на задачи от ръководния състав. Докладът обаче не беше публикуван, въпреки че за него е похарчен обществен ресурс.   Последва втори анализ - на Световната банка, която предлага радикално преформатиране на ведомството. Едно от предложенията е четворно свиване на областните дирекции на МВР. В изводите от този анализ бяха потвърдени съмненията за прекалено раздута и тромава администрация, което пък е причина за драстично увеличаване на разходите за персонал. Това прави служителите на МВР едни от най-скъпо платените, защото осигурителните вноски са прекалено скъпи. Така месечните разходи за човек в системата на МВР достигат 1776 лв. за 2016 г., сочи докладът.   След всички тези изводи, новото ръководство на МВР реши, че реформата може да бъде отложена за пореден път.   В същото време от заседанието на правителството преди седмица стана ясно, че новият вътрешен министър е започнал \"реорганизация\" по темата за битовата престъпност и присъствието на полицията в малките населени места. Спешните мерки са предприети след зверското убийство на тв водещата Виктория Маринова в Русе.   На фона на отказа за реформа в МВР, статистиката показва тревожни изводи - спадът на регистрираната престъпност, по признанията на ръководството на МВР, най-вероятно е манипулиран. В същото време разкриваемостта на престъпленията бележи спад.", "date": "2018.10.18", "title": "Оптимизиране на МВР изобщо не е било планирано дори и за 2019 г."}
{"url": "http://epicenter.bg/article/Ofitsialno-povdignaha-obvineniya-na-Severin-Krasimirov-/166118/3/0", "text": "Официално повдигнаха обвинения на задържания за убийството на журналистката Виктория Маринова. Северин Красимиров е с повдигнати обвинения за изнасилване и убийство, предаде БТВ.   Северин Красимиров беше конвоиран по- рано днес до следствения арест в Русе.   Разпитът в полицията продължава повече от три часа.   Взета е ДНК проба на Северин в следствения арест. Установени са всички травми, които има по него, отбеляза съдебният лекар Пламен Димитров. Мярката за неотклонение на Северин вероятно ще се гледа утре.", "date": "2018.10.18", "title": "Официално повдигнаха обвинения на Северин Красимиров "}
{"url": "http://epicenter.bg/article/Advokatka-e-napadnata-i-bita-v-ofisa-y--Klient-se-opital-da-ya-iznasili-/166123/3/0", "text": "Адвокатка беше нападната и бита в офиса ѝ в София, съобщи БНР. Инцидентът е станал около 16 ч. днес.  Полицаи изясняват факти и обстоятелства около инцидент в София, съобщиха от МВР. Сигналът за инцидент в офис на бул. \"Цар Борис III\" е подаден към 16 часа. На място са изпратени полицейски екипи.  Работата по изясняването на факти и обстоятелства около случая продължава, информираха от полицията без да уточняват подробности.  По информация на \"24 часа\" адвокатка е нападната от свой клиент, обявен за издирване. Към жената е имало и опит за сексуално посегателство.  Работата по изясняването на факти и обстоятелства около случая продължава.  По първоначална информация полицията издирва извършителя, който е клиент на адвокатката.  Източници от МВР твърдят, че освен, че е била бита, срещу адвокатката е имало и опит за изнасилване.", "date": "2018.10.18", "title": "Адвокатка е нападната и бита в офиса й. Клиент се опитал да я изнасили "}
{"url": "http://epicenter.bg/article/Siderov--Shte-sadya-do--dupka--Kasabov-za-lazhata-mu-za--saraite-na-DPS---video-/166095/2/0", "text": "Лидерът на „Атака“ Волен Сидеров се закани да съди до „дупка“ депутата от НФСБ Валентин Касабов. Причината за това е твърдението на Касабов че веднъж месечно той е ходил в базата на ДПС в столичния квартал „Бояна“.     Във връзка с долнопробната лъжа на Валентин Касабов от НФСБ, изречена в предаването “Лице в лице” по БТВ на 17.10.2018г., че съм ходил “поне един път месечно” в Сараите на Ахмед Доган, заявявам категорично, че никога не съм стъпвал там. Призовавам ръководството на НСО да потвърди, с всички възможни технически средства, че никога не съм ходил в Сараите. Ще съдя Валентин Касабов за долната лъжа до дупка. Обръщам се към ръководството на ДПС и самия Доган, да посочат истината, че кракът ми не е стъпвал там.“ , а да бъдат тандем на евроизборите. „Още преди няколко месеца от НФСБ заговориха, че трябва има промени в ръководството, да бъдем колективни. Това не е нещо ново. Моето единствено желание винаги е било \"Обединени патриоти\" да се явим заедно на предстоящите избори за Европарламент догодина“, каза лидерът на „Атака“.   Той допълни, че няма да прави коалиция с партията на Николай Бареков. „Бареков влезе като евродепутат през 2014 г. заедно с Ангел Джамбазки от ВМРО. Той се обърна към мен и предложи писта към Консервативния алианс, в чието ръководство е. Покани също и Красимир Каракачанов, и Валери Симеонов“, каза Волен Сидеров. И отново нападния коалиционния си партньор: „Симеонов обаче закрива и разкрива автокефални църкви, като дискотеки в Слънчев бряг - това вече е недопустимо. Да всяваш разкол в църквата е типичната соросова работа. Нека да се поправи - да каже няма да правя разколи в църквата, няма да се меся, министър-председателят също да му направи бележка“.", "date": "2018.10.18", "title": "Сидеров: Симеонов закрива и разкрива автокефални църкви като дискотеки в Слънчев бряг (видео)"}
{"url": "http://epicenter.bg/article/Karakachanov--Sinyata-kaska-si-izigra-rolyata--sega-tryabva-da-se-tarsi-drugo-sredstvo-/166096/2/0", "text": "Синята каска си изигра своята роля на онзи етап, сега трябва да търсим друго средство. Това каза вицепремиерът и министър на отбраната Красимир Каракачанов по повод последните дрязги в коалицията на \"Обединените патриоти\" между партиите на Волен Сидеров и Валери Симеонов.  Така лидерът на ВМРО припомни появата си със синя каска на заседанието на коалиционния съвет на управляващите на 3 септември, когато бе постигнато поредното помирение между Сидеров и Симеонов. Тогава те спореха да бъдат ли приети оставките на министрите Николай Нанков, Ивайло Московски и Валентин Радев.  Вицепремиерът участва в отбелязването на празника на военния парашутист от Българската армия. Военният ритуал в знак на преклонение към военните парашутисти, отдали живота си за свободата на Отечеството, се продведе пред паметната плоча на загиналите парашутисти на площад „Народно събрание“.  Преди това пред журналисти в отговор на въпрос за това какво мисли за раздорите в коалицията, Каракачанов каза, че днес е хубав ден – денят на българския военен парашутист, предава Канал 3.  „И когато отбелязваме един хубав военен празник не ми се говори за политически въпроси. Както знаете, казвал съм го много пъти в ефира на всички телевизии, не коментирам когато мои партньори имат проблеми, не е моя работа, не коментирам“, заяви той.  В отговор на въпрос дали остава още в ролята на синя каска и ще вземе ли страна, Каракачанов заяви, че \"синята каска си изигра своята роля на онзи етап, сега трябва да търсим друго средство\".  ", "date": "2018.10.18", "title": "Каракачанов: Синята каска си изигра ролята, сега трябва да се търси друго средство "}
{"url": "http://epicenter.bg/article/Stryaskashto--60--ot-teritoriyata-na-Balgariya-stava-demografska-pustinya-do-2030-g--/166099/2/0", "text": "За 30 години - от 2001 до 2030 г., населението в България ще намалее с 1 450 000 души, предвижда демографска прогноза от анализа \"Хоризонт 2030: Демографски тенденции в България\", изготвен от експертите по демография доц. Георги Бърдаров и доц. д-р Надежда Илиева.  Според демографската прогноза през 2030 г. 42 процента от населението в страната ще бъде съсредоточено в шест града - София, Пловдив, Варна, Бургас, Русе и Стара Загора.  Прогнозира се също през 2030 г. 20 процента от населените места у нас да бъдат без население и да бъдат обезлюдени, а през 2001 г. са били едва 2 процента. Заради процесите на намаление на населението прогнозата на учените към 2030 г. е 60 процента от територията на страната да се превърне в \"демографска пустиня\".  Доц. Бърдаров посочи, че в последните години за демография у нас се говори с две клишета и те са свързани с ниската раждаемост и с намаляването на населението в \"абсолютни бройки\".  \"В България няма ниска раждаемост, но в сравнение със 100, 200 или 1000 години раждаемостта ни е по-ниска, тогава обаче детската смъртност е била изключително висока\", коментира доц. Бърдаров. Той отбеляза, че в началото на второто хилядолетие цялото население на Земята би се подбрало в една съвременна държава и това е САЩ - 300 милиона души. Днес населението в света е 7 милиарда души, а до края на века ще достигне 10 милиарда, прогнозира ученият.  Доц. Бърдаров обобщи тезата си, че България няма ниска раждаемост и има нормална раждаемост за европейска държава, но коментира, че страната ни има също \"уникално висок отрицателен естествен прираст. България е единствената държава в света, която в продължение на 30 години не е излязла от \"тройката\" на държавите с висок отрицателен естествен прираст\". Половината от тези 30 години страната ни е на печалното първо място по естествен прираст - с минус 6,5 промила, но причината не е в раждаемостта, а е в изключително високата смъртност у нас - 15,5 промила, каза ученият.  По думите на доц. Бърдаров сега \"България е на първо място в Европа по обща смъртност\". У нас има общини, като Макреш, Ружинци, и Чупрене в Северозападна България, както и други, в които общата смъртност надхвърля 30 промила. \"Такава смъртност имат само региони, които са във военен конфликт или са поразени от болестна пандемия\", коментира ученият.  Според доц. Бърдаров притеснителни са процесите, които настъпват в етническата и във възрастовата структура на населението у нас. Ромите с висше образование у нас са 0,5 процента, със средно образование са 9 процента или над 90 процента от ромите са с по-ниско от средното образование, каза ученият. По думите на доц. Бърдаров този проблем е \"по-решим\" и е свързан с образованието, но много по-проблемна е възрастовата структура на населението в България.  У нас има най-ниската средна продължителност на живота в Европа - 74,8 години, но и имаме и най-застарялото население, тъй много млади хора напускат България, обобщи доц. Георги Бърдаров. Той каза, че преди десет години на 100 излизащи българи в пенсионна възраст други 124 българи са влизали в активна възраст. Този коефициент днес е 100 на 62, но във Видин, Габрово и Смолян е около 100 на 40.  Доц. Надежда Илиева прогнозира, че само след 12 години 20 процента от населените места в България ще са без трудоспособно население. Затова според нея до 2030 г. трябва да бъде направена времева и пространствена прогноза на населението в България.  Може да се вземат трайни решения, за да може тази демографска тенденция да бъде обърната и те са свързани с това да задържим младите хора в България, но и да върнем повече млади хора в страната, които са заминали да учат или работят в чужбина, коментира доц. Георги Бърдаров, цитиран от БТА.  Доц. Георги Бърдаров е заместник-декан на Геолого-географския факултет на Софийския университет \"Св. Климент Охридски\" и е експерт по демография, а доц. д-р Надежда Илиева е ръководител на секцията \"Икономическа и социална география\" на Департамента \"География в Националния институт по геофизика, геодезия и география при БАН.", "date": "2018.10.18", "title": "Стряскащо! 60% от територията на България става демографска пустиня до 2030 г. "}
{"url": "http://epicenter.bg/article/Tazgodishniyat-grip-se-ochakva-v-kraya-na-godinata/166102/2/0", "text": ". Това заяви на пресконференция главният държавен инспектор д-р Ангел Кунчев, който представи традиционната преди зимния сезон информационна кампания. За имунизирането на пенсионерите са осигурени от държавата 2 млн. лева за ваксини. Към този момент няма информация дали всички пенсионери в България ще се ваксинират. Очакванията на Кунчев са най-малко 10-15% от тази възрастова група да си сложат 4-валентната ваксина, която до голяма степен съвпада с вирусния щам, пише БГНЕС.   „Няма грипни вируси в България, както е в Европа”, обясни директорът на НЦЗПБ проф. Тодор Кантарджиев. В момента има случаи на инфекции от кашлица и дразнене в гърлото с хрема. Това са вирусни заболявания, които не причиняват грип.  . За бум може да се очаква в края на тази или началото на следващата година. Препоръката е да не се започва лекуване на грипа с антибиотици. До тях да се прибягва едва след 5-6 дни, когато се вижда, че няма отшумяване на настинката.   „Острата вирусна инфекция засяга 500 000 смъртни случая всяка година по света”, отчете д-р Скендер Скала, ръководител на офиса на Световната здравна организация в България. Затова от 2013 г. се провежда активна информационна кампания. За начало на грипния сезон се смята месец октомври. Най-уязвими от заразяване са възрастните и бебетата. Най-често вирусът се предава по въздушно-капков път. Препоръката на лекарите е заразените да се движат с марля и да си стоят вкъщи.", "date": "2018.10.18", "title": "Бум на грипа се очаква в края на годината"}
{"url": "http://epicenter.bg/article/Borisov-v-Bryuksel--Vsichki-priznavat--che-se-spravyame-s-migrantskata-kriza-/166103/2/0", "text": "Всяка държава трябва да инвестира в опазване на своите граници. Много е важно да има споразумение с трети държави, както и да се подпомогне на всяка държава, която поиска помощ по отношение на мигрантската криза. На базата на тези три неща можем да говорим за солидарността и хуманността и всичко останало. Заключенията са такива. Това каза премиерът Бойко Борисов от Брюксел, където той присъства на редовния съвет на ЕС.  „Има три типа държави - такива, които искат да приемат мигранти, държави, които категорично не искат да приемат и такива, които са залети от мигранти и искат солидарност“, допълни той.  „В момента основният поток от мигранти, които заливат Европа, минават през Гърция. България се справя прекрасно с този проблем и всички го признават“, подчерта Борисов.  „Българското председателство към този момент от всички се сочи като едно от най-добрите, които е провеждано“, изтъкна министър-председателят.  Премиерът говори и по темата за Брекзит. Много правилно е тук да оставим Мишел Барние да преговаря от името на всички по темите за сигурността. Той е един прекрасен експерт. Колкото повече наближава крайният срок за Брекзит, напрежението ще става и по-голямо“, предрече Борисов.", "date": "2018.10.18", "title": "Борисов в Брюксел: Всички признават, че се справяме с мигрантската криза (ВИДЕО)"}
{"url": "http://epicenter.bg/article/Radev--Otpravih-pokana-kam-kralitsa-Elizabet-II-da-poseti-Balgariya-/166107/2/0", "text": "Президентът Румен Радев покани Нейно Величество кралица Елизабет II да се запознае в България с богатата ни история и вековните културни традиции, съобщи прессекретариатът на държавния глава.   Поканата за аудиенция при кралица Елизабет II е знак за приятелските отношения между България и Великобритания, за чието развитие работят нашите държави. Това беше потвърдено по време и на тази аудиенция, заяви Радев след срещата при Елизабет II – кралица на Обединеното кралство Великобритания и Северна Ирландия.   Аудиенцията продължи около 40 минути, а през втората й част в нея се включи и съпругата на държавния глава Десислава Радева.   Президентът определи атмосферата на срещата като топла и сърдечна, като кралица Елизабет II е проявила жив интерес към историята и културата на нашата страна. „Между България и Великобритания има стратегическо партньорство, отличен политически диалог, активно сътрудничество в редица области“, подчерта държавният глава. Румен Радев е отправил покана към кралица Елизабет II тя или член на кралското семейство да посети България във връзка със 140-годишнината от установяването на дипломатически отношения с Великобритания, която ще отбележим догодина.   Надявам се кралица Елизабет II да има възможност на място да се запознае с нашата богата история, с вековните културни традиции на нашия народ, които присъстват и в Британския музей, и в Британската библиотека, посочи президентът.   След аудиенцията, в отговор на журналистически въпрос държавният глава коментира пред български журналисти, че отношенията между Европейския съюз и Великобритания са важни и за двете страни и запазването и развитието на близките отношения е обща цел.   „С най-голям приоритет трябва да е запазването на правата на гражданите и от двете страни“, коментира пред български журналисти в Лондон президентът, който е на работно посещение в Обединеното кралство.   Посланикът на Великобритания Ема Хопкинс потвърди, че се подготвя посещение на представител на кралската фамилия у нас догодина, но все още не е определено кой ще бъде това. Прочети повече в Blitz.bg:   ", "date": "2018.10.18", "title": "Радев: Отправих покана към кралица Елизабет Втора да посети България (снимки, видео)"}
{"url": "http://epicenter.bg/article/Korneliya-Ninova-se-sreshtna-s-patriarh-Neofit/166108/2/0", "text": "Председателят на БСП Корнелия Нинова и депутатите от парламентарната група на \"БСП за България\" Драгомир Стойнев, Крум Зарков и Васил Антонов се срещнаха с патриарх Неофит.   Това съобщиха от пресцентъра на социалистическата партия.   Те го поздравиха за рождения му ден и разговаряха за законопроекта за вероизповеданията и Истанбулската конвенция.      ", "date": "2018.10.18", "title": "Корнелия Нинова се срещна с патриарх Неофит (снимки)"}
{"url": "http://epicenter.bg/article/Borisov-v-Bryuksel--Balgariya-e-varnala-dosega-sas-samoleti-obratno-blizo-3000-afganistantsi-/166112/2/0", "text": "България е върнала досега със самолети обратно близо 3000 афганистанци, дошли нелегално в страната. Това каза пред български журналисти в Брюксел премиерът Бойко Борисов в кулоарите на Европейския съвет, предаде БТА.  \"Не можем да говорим за вторично разпределение на мигрантите, преди да сме решили въпроса с външните граници. Всяка една държава може да се справи, подпомагана от ЕС\", каза още премиерът.   \"В момента основният поток от мигранти, които заливат Европа, минават през Гърция. България се справя прекрасно с този проблем и всички го признават\", добави той. За пореден път обявих, че солидарността на България е опазването на външната граница на ЕС, посочи Борисов.  Премиерът съобщи, че пред лидерите е изброил най-важните условия за разрешаване на проблема с миграцията - да има политическа воля, да се вземат мерки за ограничаване на достъпа с техника и гранични екипи, да се приоритизират споразуменията с трети държави и при необходимост да се отпуснат средства за опазването на границите на ЕС, както беше направено за България през 2016 г.  На базата на тези три неща, тогава вече говорим за вторичното разпределение, солидарността, хуманността, коментира премиерът. Той уточни, че досега България е изразходвала едва половината от отпуснатата сума от ЕС за охрана на границите.  По неговите думи въпреки желанието на австрийското председателство на Съвета на ЕС засега няма възможност за напредък в преговорите по промяна на правилата от Дъблин. Има три групи държави - едните, които казват \"категорично не искаме мигранти\"; другите, които казват - да, символично бихме взели, но да се реши въпросът с външната граница; третите са залетите от мигранти като Германия, Швеция, Австрия и които искат вторичното преразпределение, поясни Борисов.  По повод преговорите за напускането на Великобритания той изрази очакване с изтичането на сроковете работата да се ускори. Според премиера през ноември няма да има извънредно заседание на Европейския съвет по този въпрос. Колкото повече намаляват времето и срокът, толкова ще става по-интензивно, нервно и напрегнато и ще се доближаваме до решение. Излизането без договор ще е много лошо и за двете страни, коментира премиерът.  На заседанието на Европейския съвет в Брюксел беше обсъдена и темата за климата. Пред участниците в съвета българският министър-председател настоя в протокола за предстоящата среща в Катовице да се запишат договорености, които имат пряко отражение върху енергийната ни сигурност, предаде правителствената информационна служба.  \"Настоях да се запише запазване на договорната цел от 40% до 2030 г., недопускането изобщо на ревизия на рамката, недопускане повишаване на финансовите ангажименти на ЕС към развиващите се държави. Те са наши приятели, но в края на краищата ние да плащаме, затова ми се вижда неправилно\", допълни премиерът Борисов.", "date": "2018.10.18", "title": "Борисов в Брюксел: България е върнала досега със самолети обратно близо 3000 афганистанци "}
{"url": "http://epicenter.bg/article/Slavcho-Peev-e-poluchil-infarkt--v-bolnitsa-e/166119/2/0", "text": "Един от емблематичните български актьори и директор на дупнишкия театър Славчо Пеев е приет с инфаркт снощи в частната болница в Дупница.   79-годишният любимец на няколко поколения се е почувствал зле броени минути след снощната постановка в дупнишкия драматичен театър. Веднага е приет в частната болница в Дупница с инфаркт.   За броени минути е сформиран екип от специалисти в здравното заведение, които са предприели спешни мерки в борбата за живота му, съобщава zadupnitsa.com.   Славчо Пеев остава под лекарско наблюдение, защото са критични следващите часове.", "date": "2018.10.18", "title": "Славчо Пеев е получил инфаркт, в болница е"}
{"url": "http://epicenter.bg/article/General-Popov--Shte-sa-neobhodimi-6-godini--za-da-pridobiem-napalno-novite-samoleti-/166122/2/0", "text": "Ще са необходими около 6 години, докато придобием напълно новите самолети, т.е. с цялата бойна техника, обучение, снаражение, след като бъде ратифициран договорът за тях от парламента.   Това заяви в предаването \"Лице в лице\" по bTV председателят на Комисията по отбрана ген. Константин Попов във връзка с офертите за нови бойни самолети за българските ВВС.  По думите му до началото на декември би трябвало вече да е ясно коя измежду четирите оферти е избрана, а в началото на следващата година да бъде ратифициран и самият договор.  ,,Самолетът не е някаква играчка за летене. Това са бойни самолети и трябва да направим достатъчно добра оценка, за което ще е необходим дълъг процес. Когато направим нашия избор, вече ще влезем в преговори със спечелилата фирма за допълнителни уточнения'', допълни Попов.  ,,Предвидено е закупуването на общо 16 самолета, тоест това е една ескадрила, за които ще бъдат заделени един милиард и осемстотин милиона лева. Избраният самолет трябва да отговаря на три критерия - оперативна активност, цена и остатъчен ресурс, т.е. да се знае колко време може да бъде използван този самолет - дали 20, дали 40 години'', обясни още генерал Попов.  Накрая той заяви, че всички, които са ангажирани с този нелек избор, трябва да отсеят предубежденията си и да работят компетентно.", "date": "2018.10.18", "title": "Генерал Попов: Ще са необходими 6 години, за да придобием напълно новите самолети "}
