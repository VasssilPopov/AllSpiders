{"url": "http://epicenter.bg/article/API-poiska-1-miliard-leva-za-snegopochistvane-na-magistralite/170973/2/0", "text": "         \"Вчера изпуснахме момента за своевременното уведомяване на всички пътуващи по републиканските пътища за това, какво се случва по пътя и какви действия са предприети. Всички екипи по снегопочистване и регулиране на движението бяха задействани. Субективният момент е забавяне на пътноподдържаща фирма в процеса на почистване, което доведе до забавяне на АМ \"Струма\". Колегите от АПИ ще санкционират фирмата“, обяви Аврамова.    По думите ѝ оттук насетне съвместните действия на институциите ще бъдат координирани, за да се информират своевременно гражданите за усложнена пътна обстановка.     Колкото до работата на щаба вътрешният министър   коментира: \"Оперативното звено на щаба заседава 24/7 под ръководството на АПИ и в него са включени представители на всички институции, ангажирани в почистването на пътищата в България. Направен е анализ на вчерашната ситуация\". \"Вчера имаше изключително тежка метеорологична обстановка. Бяха изкарани всички възможни снегопочистващи машини и полицейски патрули, които работят по организация на движението. Имаше и проблемни участъци, които бяха вследствие на водачи на тирове, които не са се съобразили с пътните знаци и са аварирали. В това отношение са наложени административни наказания на 30 такива шофьори“, обясни вътрешният министър.   Членът на Управителния съвет на Агенция \"Пътна инфраструктура\"” Дончо Атанасов обяви, че до края на седмицата трябва да бъде завършен ремонта при 17-18 км на магистрала \"Тракия\", където вчера се образува едно от най-големите задръствания.    ", "date": "2018.12.17", "title": "Дончо Атанасов от АПИ поиска 1 милиард лева за снегопочистване на магистралите!"}
{"url": "http://epicenter.bg/article/Tsvetanov-se-sreshtna-sas-zam-pomoshtnik-darzhavniya-sekretar-na-SASht-Matyu-Boys-i-s-poslanik-Rubin-/170933/2/0", "text": "Председателят на ПГ на ГЕРБ и зам.-председател на партията Цветан Цветанов проведе работна среща със зам.-помощник държавния секретар на САЩ Матю Бойс и Н.Пр. Ерик Рубин, посланик на САЩ в България.  Цветанов и Бойс обсъдиха двустранните отношения между България и САЩ, като отбелязаха високото ниво на сътрудничество във всички сфери от взаимен интерес.   Подчертана бе важността на България за стабилността в регионите на Западните Балкани и Черно море.   Двамата отчетоха, че затвърждаването на стратегическото партньорство САЩ-България и САЩ-ЕС е от ключово значение за успешното противодействие на опитите на трети страни за дестабилизиращо влияние в ЕС и региона, за уронване на демократичните ценности и за системно незачитане на международното право.   Двамата дадоха висока оценка за двустранните срещи в последните месеци, сред които срещите на премиера Бойко Борисов с държавния секретар на САЩ Майк Помпео в Ню Йорк и със зам.-държавния секретар Джон Съливан в София.  Сред обсъжданите по време на разговора теми бяха още енергийната сигурност и диверсификацията на енергийните източници, както и сътрудничеството в сектор “Сигурност” и обмена на добри практики и експертиза. ", "date": "2018.12.17", "title": "Цветанов се срещна със зам.-помощник държавния секретар на САЩ Матю Бойс и с посланик Рубин "}
{"url": "http://epicenter.bg/article/Ombudsmanat--Uvelichavaneto-na-tsenata-na-vodata-e-nespravedlivo/170937/2/0", "text": "Увеличаването на цената на водата е несправедливо. Това каза омбудсманът Мая Манолова по време на заседание на КЕВР, на което се обсъжда цената на ВиК услугите през 2019 г., предаде репортер на Агенция „Фокус“.   „Тук съм заради тревогата на гражданите от предстоящото увеличение на цените на водата и заради десетките жалби, свързани с цената и качеството на услугата, както и с отношенията на гражданите и ВиК дружествата. Наясно съм, че предложеното увеличение на цената на водата във ВиК дружествата е предварително заложено и фигурира в съответните нормативни документи, но това, че е заложено и предвидено не означава, че е справедливо.   Казвам го направо - това увеличение на цената на водата не е справедливо заради ниските доходи и заради социалната непоносимост“, каза още Манолова.   Тя посочи, че с най-висок процент се увеличава цената на водата във ВиК Видин, Бургас, София, Благоевград и Добрич.   \"В същото време социалната поносимост на ВиК услугите в тези региони за 2019 г. намалява. Това показва, че доходите на домакинствата намаляват на фона на увеличението на цените на водата в съответните региони. Това реално утежнява още повече и без това влошаващото се състояние на българските домакинства предвид ръста на основни стоки и други услуги.   Липсва и подобрение на качеството на услугата – на качеството на водата и на показателите, отнасящи се до загуби на вода\", заяви Манолова и посочи, че липсват и реално извършени инвестиции.   КЕВР трябва да каже какви са ползите от увеличаването на цената на водата за гражданите, каза още тя.   „Настояваме за преразглеждане на бизнес плановете на ВиК асоциациите и КЕВР да каже какви са ползите от увеличаването на цената на водата за гражданите. Защото ако такива реални ползи не са налице по отношение на ВиК асоциациите, то тогава е неизбежно преразглеждането на техните бизнес планове. Настояваме и ясни критерии за социалната поносимост на ВиК услугата.   Трябва да се предприемат и мерки за водно бедните хора – защото в България вече има и водно бедни хора, които не могат да си позволят да плащат толкова скъпа вода“, зави Манолова и посочи, че тя и екипът й ще настояват и за нормативни промени.   „Като омбудсман не мога да спра решението на КЕВР за повишаване цената на водата, но мога да поставя на масата проблемите на българските граждани“, каза още тя.  ", "date": "2018.12.17", "title": "Омбудсманът: Увеличаването на цената на водата е несправедливо"}
{"url": "http://epicenter.bg/article/Korneliya-Ninova-obsadi-s-Matt-Boys-padaneto-na-US-vizite-za-balgari/170938/2/0", "text": "Председателят на Националния съвет на БСП Корнелия Нинова проведе работна среща в централата на партията на ул. „Позитано” 20 с Матю Бойс, заместник- помощник секретар към Държавния департамент на САЩ, съобщиха от пресцентъра на социалистическата партия.  По време на разговора бяха дискутирани двустранните отношения между Република България и САЩ, сред които търговско – икономическите отношения, сътрудничеството в областта на отбраната и развитието на енергетиката. Предстоящите решения по тези въпроси трябва да отчитат националния интерес на България и интересите на ЕС, заяви Корнелия Нинова.   „Ние подкрепяме изграждането на интерконекторните връзки с нашите съседни държави и когато управлявахме, работихме с конкретни мерки за тяхната реализация. Що се отнася до модернизацията на българската армия, гласувахме за нея, но при решението за закупуване на техниката, трябва да се изчака решението на експертната група. Ние не се месим в нейната работа”- отбеляза лидерът на БСП. Поставени бяха въпросите, свързани с подписване на Спогодба за социална сигурност и присъединяването на България към програмата за освобождаване от визи и подобряване на инвестиционния климат в България.  В срещата участие взеха още зам.-председателят на НС на БСП, Деница Златева, зам.-председателят на ПГ „БСП за България”, Драгомир Стойнев и секретарят на ПГ на \"БСП за България\" Кристиан Вигенин, уточняват от пресцентъра на БСП.  ", "date": "2018.12.17", "title": "Нинова пред Бойс: Сътрудничеството в отбраната и енергетиката трябва да отчита националния интерес"}
{"url": "http://epicenter.bg/article/Karayancheva--Byudzhetniyat-izlishak-se-harchi-za-realni-obekti/170940/2/0", "text": "Решение на правителството е да се харчи бюджетният излишък и мисля, че средствата се харчат за реални обекти и за неща, които да се свършат. Това обяви пред журналисти в Пловдив председателят на Народното събрание Цвета Караянчева, цитирана от \"Фокус\" и БТА.  „Виждате, че днес се открива един от участъците на АМ „Струма”. Там, където има път, има и живот”, добави Караянчева. Според нея когато има добри пътища и магистрала, има и много инвеститори, които се интересуват от съответния регион.  „По този начин ще направим възможно България да стане една привлекателна дестинация за инвеститорите”, отбеляза председателят на Народното събрание. По думите ѝ е видно, че безработицата у нас намалява, икономическият ръст се увеличава и това ще подобри живота на българските граждани.  Цвета Караянчева каза още, че с удоволствие ще присъства на откриващото събитие на инициативата Пловдив – Европейска столица на културата, което ще се проведе на 12 януари 2019 година.   Цвета Караянчева определи изтичащия политически сезон като \"много динамичен, с много конфликти, но и с много свършена работа\". Като финал на всичко и като цялостно представяне на правителството и политиката на мнозинството Караянчева посочи приетия преди седмица бюджет за 2019 година, който определи като \"добър бюджет, с много добри икономически показатели, с много средства за политики и оценен от всички\".   Запитана как ще коментира факта, че президентът Румен Радев даде на Конституционния съд части от него, председателят на Народното събрание отговори, че \"президентът има винаги право на мнение, но нека видим какво ще кажат магистратите\". Мисля, че българските граждани догодина ще имат възможността да усетят силата на бюджета, който приехме, каза още Караянчева. Председателят на Народното събрание бе в Пловдив по повод годишните награди за археология от инициативата \"Чудесата на България\". В Археологическия комплекс Малка раннохристиянска базилика, на специална церемония, тя връчи наградата \"Археолог на годината -2018\" на директора на Националния исторически музей Поля Петрунова.   За мен е чест, че съм част от тази благородна и патриотична кауза, която ни обединява заедно да рекламираме България, подчерта Караянчева. Отличието на Петрунова се дава за откритото от нейния екип златно съкровище от 14-и век в крепостта Калиакра.  ", "date": "2018.12.17", "title": "Караянчева: Бюджетният излишък се харчи за реални обекти"}
{"url": "http://epicenter.bg/article/Svetoslav-Glosov--V-Zapadna-Evropa-i-SASht-pri-takav-snegovalezh-prosto-zatvaryat-patya-/170943/2/0", "text": "Шефът на АПИ инж. Светослав Глосов коментира ситуацията със снегопочистването по основните пътища и заяви, че при такъв снеговалеж в Западна Европа и в САЩ просто затварят пътищата.   Председателят на УС на Агенция „Пътна инфраструктура“ застана пред медиите след откриването на лот 3.3 от АМ „Струма“.   „Снегът не ни изненада – имаше готовност от страна на пътноподдържащите фирми. Единствено може би закъснение се получи при започване на почистването в района на Кюстендилска област от АМ „Струма“, но фирмата ще бъде санкционирана. Въпреки всичко ние сме спазили нормативните срокове“, заяви председател на УС на АПИ, цитиран от \"Фокус\".   Инж. Светослав Глосов уточни, че много малко хора се замислят, че според норматива за автомогистралите, срокът за почистване на снега е 2 часа след спиране на снеговалежа. По думите му в Западна Европа и САЩ когато започне такъв снеговалеж просто затварят пътя, а ние българите искаме винаги някой да е пред нас и да чисти.   Инж. Светослав Глосов подчерта, че е направено всичко възможно пътищата да бъдат проходими. Той добави, че на АМ „Хемус“ товарни автомобили са си позволили да навлязат в зона, забранена за тях, заобикаляйки знаците, след което съответно са били санкционирани.   „Вчера и на АМ „Хемус“, и на АМ „Струма“, бяха задръстени аварийните ленти, и се наложи служители на пътноподдържащите фирми да молят един по един шофьорите да се изместят, за да минат снегорините“, коментира инж. Глосов. Той призова щофьорите да се движат с автомобили с хубави гуми, които са пригодени за тези условия и ако има възможност да не тръгват на път в такава обстановка.   Ще направим всичко възможно приложението LIMA да бъде подобрено и да бъде съвместимо с тол-системата, каза още на брифинга след откриването на лот 3.3 от АМ „Струма“ той. И уточни, че приложението LIMA непрекъснато дава проблеми, тъй като много бързо се развиват технологиите в мобилните услуги и трудно може да се наваксат измененията в софтуерите.   Инж. Глосов допълни, че от АПИ имат забележки към доставчика на приложението, тъй като реакцията му относно новите технологии е много бавна, но ще опитат да поправят това.  ", "date": "2018.12.17", "title": "Светослав Глосов: В Западна Европа и САЩ при такъв снеговалеж просто затварят пътя!"}
{"url": "http://epicenter.bg/article/Vasil-Vasilev-tarsi-otgovor--Mozheshe-li-2018-g--da-bade-po-uspeshna-za-Balgariya-/170959/2/0", "text": "Можеше ли 2018 г. Да е по-успешна за България? Какво не ни достигна, кое ни дойде в повече ?  В последното си предаване за тази година по ТВ Евроком Васил Василев анализира основни международни и вътрешни събития през изтичащата година. Кое беше най-хубавото и какво изглежда най-лошото? Преглед на руско – американските отношения и на заплахите пред Европейския съюз. Печелим ли от членството в ЕС, ще издържи ли той на напрежението и не е ли време да започнем да мислим за план Б? Какво да правим и можем ли ние да помогнем за укрепването на ЕС?  Европредседателството – беше ли успешно и за кого? Какво пропусна да направи и да поиска България? Отношенията с Македония, провалът на Истанбулската конвенция и на местните й клиенти и как се измъкнахме от Пакта за миграция.  Сред най-важните събития за годината Василев поставя честването на 140-годишнината от Освобождението на България от турско робство и признанието на руския патриарх Кирил, че без българската православна църква е нямало да има и руска православна църква.  Как може България бързо да започне да произвежда продукти, за които има неограничено търсене по цял свят? Поглед върху състоянието на българското селско стопанство и специално на възможностите за производство на биологично чисти храни – нашата ниша на световния пазар. Ще мине ли руския газ за Европа през България – пречи ли ни някой и дали ние не му помагаме?   ", "date": "2018.12.17", "title": "Васил Василев търси отговор: Можеше ли 2018 г. да бъде по-успешна за България?"}
{"url": "http://epicenter.bg/article/Kaloyan-Pargov--Byudzhetat-na-Fandakova-za-2019-e-beztselen-i-bezideen--Lipsvat-politiki-za-horata-/170960/2/0", "text": "Бюджетът на Фандъкова за 2019-а е безцелен и безидеен. Липсват политики за хората.Диспропорциите ще продължат да се задълбочават, градът ще продължи да се задъхва. Необходимо е да се промени философията за развитието на София. А това, което ни предлагат за следващата година е още от същото.   Това каза лидерът на столичните социалисти  и председател на групата на БСП в СОС Калоян Паргов по време на семинара за представяне на проектобюджета на Столична община.   \"Бюджетът трябва да бъде на Столичния общински съвет, а оттам на столичани, а за поредна година сме свидетели на бюджет на общинската администрация“, обясни Калоян Паргов. „Както много други, така и обещанието, че за следващата година ще направим програмен бюджет, във формирането, на който ще участват всички общински съветници, се изпари. Остана само мирисът на мръсен въздух“, посочи председателят на БСП-София.   „Предложеният бюджет за 2019-а на Столична община няма програмен характер“, категоричен е Паргов. Според него това трябваше да бъде бюджет на изравняване на стандартите между центъра и крайните квартали.   „Очаквахме да чуем, че през следващата година ще има ясни приоритети в развитието на столицата, с конкретно заявена грижа и внимание към хората, които живеят в крайните квартали и жилищните комплекси. София освен административен център на държавата е и град, в който живеят и работят хора, които плащат данъци. Те очакват да получат добра градска среда, която гарантира качество на живот. Столичани искат да видят как парите от техните данъци и такси се връщат при тях“, коментира Паргов и допълни: „Европейски проекти може да бъдат реализирани в централната част, а приходите от данъци да бъдат насочени приоритетно към крайните квартали, които чакат вече 30 години общината да обърне внимание на проблемите им“.   „През тази година хората поставиха ново изискване - не искат само количество, а искат и качество. Именно качеството на извършените строително-ремонтни дейности се превърна в основен проблем и предизвика вълната от недоволство на гражданите -  ремонтите на „Дондуков“ и „Граф Игнатиев“, неудачните решения с велоалеята по „Раковска“ и „островите“ на „Константин Величков“, които стесниха платната, затрудниха движението по тези улици и допринесоха за замърсяването на въздуха. Ето защо днес очаквахме да чуем анализ на свършеното и на това, което не е свършено и защо. Но нямаше нито дума за качеството на изпълнение на инвестиционната програма“, обясни Калоян Паргов.  ", "date": "2018.12.17", "title": "Калоян Паргов: Бюджетът на Фандъкова за 2019 е безцелен и безидеен. Липсват политики за хората!"}
{"url": "http://epicenter.bg/article/Zapochva-prodazhbata-na-elektronni-vinetki/170898/3/0", "text": "Продажбата на електронни винетки започва на 17 декември от 14.00 часа, съобщиха от пресцентъра на АПИ. Те ще могат да се купят през сайта  , през мобилно приложение и през терминали за самотаксуване.   Разяснителна демонстрация пред медии ще бъде направена в 14.00 часа, на която ще бъде показано как шофьорите да попълнят регистрационния номер на автомобила, е-mail адрес, ако потребителят желае на електронната си поща да получи обратна информация за купената винетка, срок за валидност на е-винетката и начална дата за стартирането й.   Цените на всички видове електронни винетки остават същите. За леките автомобили годишната е 97 лв., тримесечната - 54 лв., месечната 30 лв., а седмичната 15 лв. За леките коли ще има нов вид винетка - уикенд, чиято цена ще бъде 10 лв. Тя ще е валидна от обяд в петък до полунощ в неделя.   Чрез 500 терминала за самотаксуване също ще може да се купуват е-винетки. Те ще бъдат разположени в търговските обекти по протежение на пътната мрежа, предимно в бензиностанциите.   Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Плащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.   Ако шофьорите имат хартиена винетка, която ще бъде валидна и след 31 януари 2019 г., те могат я конвертират в електронна.  , съетват от АПИ. Заявката може да бъде направена още след 17 декември, независимо от срока ѝ на валидност. За целта на сайта  трябва да се въведе регистрационният номер на автомобила и срокът на валидност на стикера.   Подмяната на хартиената винетка с електронна не е задължително, но е препоръчително, за да не бъдат автомобилистите спирани и проверявани излишно от новата ТОЛ полиция, напомнят от Съюза на българските автомобилисти. Ако изберат да не заверяват електронно винетката си обаче, шофьорите задължително трябва да оставят хартиения стикер върху предното стъкло на колата до датата на неговата валидност, каквото задължение има и към момента. Водачите трябва да бъдат много внимателни да не допуснат грешка при изписването, защото ще се счита, че не е платена винетка, акцентират от Агенция „Пътна инфраструктура”. При сгрешени данни корекции може да се правят само в пунктовете на АПИ.   Данните, които трябва да се въвеждат, са регистрационен номер на автомобила, е-mail адрес, срок за валидност на желаната електронната винетка - годишна, тримесечна, месечна, седмична или уикенд, както и начална дата, от която винетката ще важи.", "date": "2018.12.17", "title": "Започва продажбата на електронни винетки"}
{"url": "http://epicenter.bg/article/KEVR-obsazhda-predstoyashtoto-poskapvane-na-vodata-v-reditsa-gradove/170907/4/0", "text": "Предстоящото поскъпване на водата в редица градове в страната от 1 януари ще бъде обсъждано на открито заседание в Комисията за енергийно и водно регулиране (КЕВР). Пред БНР омбудсманът Мая Манолова заяви, че тя и екипът ѝ ще присъстват на заседанието.   Най-голям скок е предвиден в Бургас и в София - с 10 на сто. Единствено в Кърджали се очаква да има поевтиняване - с около 1,5 процента.   Увеличението на цените на ВиК услугите е заложено в бизнес плановете на дружествата, които бяха одобрени от общините и регулатора още преди година, обясни преди дни Ивайло Касчиев, който оглавява водната дирекция в КЕВР.   \"Тези цени вече са одобрени и Комисията не може да не ги утвърди и да влязат в сила. Това ще се случи, иначе тези търговски дружества ще съдят Комисията за пропуснати ползи\".   Според предложенията от Нова година най-много за вода ще плащат в Шумен, Добрич, Силистра, Варна и Враца, където кубик вода ще струва над 3 лева.   За Видин скокът може да стигне до 22 процента, но това ще стане само ако бъде въведена новата услуга „пречистване на вода“.   Във Враца и Монтана поскъпването ще бъде ограничено до прага на социалната поносимост. По този повод от регулатора отново настояха за помощи за бедните, които не могат да си плащат сметките за вода.   \"Това е практика в целия Европейски съюз. Във всяка една държава има механизми за подпомагане на бедните слоеве, тъй като достъпът до вода е основно човешко право\", каза Касчиев.     Пред БНР омбудсманът Мая Манолова съобщи, че при нея пристигат жалби заради високите цени на водата от цялата страна. Тя изтъкна, че увеличения са планирани \"практически във всички ВиК дружества\":   \"Истината е, че поведението на КЕВР, одобряването на бизнес планове на ВиК асоциациите, които предвиждат нови и нови увеличения на цената, без да е съобразена социалната поносимост, без в това да бъдат включени реални инвестиции, това поведение води до недоволство и до гняв сред българските граждани. Имаме много жалби от страната. Имаме усилена кореспонденция във връзка със жалби срещу ВиК - Шумен, където ще отидем на място за едно последващо обсъждане на инвестиционния план. Хората по места масово са недоволни, защото се увеличава цената на водата без това да е за сметка на качеството или на някакви видими инвестиции и подобрения\".   Манолова е сезирала Конституционния съд и НС заради текст в закона, който не дава възможност на гражданите да атакуват тези решения.     В 12.00 часа ще има протест пред КЕВР срещу подготвяното поскъпване на водата. Демонстрацията се организира в социалните мрежи. Протестът е политически, защото става дума за грешни политически решения, заяви пред \"Хоризонт\" Николай Белалов, председател на Дискусионен клуб за социална местна политика и бивш общински съветник от БСП:   \"Не знам защо би дошъл десен на този протест, защото левият подход е точно този - проблемът е в концесията и оттам идват повечето недостатъци. Но който дойде, без значение какви са мотивите, щом не му харесва тази цена на водата, е прав, може да има и други решения, освен тези, които виждаме\".     Протест ще има днес и в Сапарева баня - срещу честото прекъсване на електрозахранването в района. Градоначалникът Калин Гелев каза, че разбира недоволството на хората. Токът спира често - с предупреждение или без предупреждение, оплакват се бизнесмени, собствениците на над 80 къщи за гости, както и от домакинствата. Екипи на ЧЕЗ подменят част от съоръженията по трасето, слагат изолатори, прекъсвачи и това налага спиране на тока. Правили го и този уикенд, поясни кметът Гелев, който вече имал две срещи на място с представители на компанията заради ситуацията с електроподаването. Подписка по същия проблем върви и в селата Яхиново, Червен брег и Крайници. Кметицата на Яхиново Софка Скоклева каза, че вероятно и при тях ще се стигне до граждански протести по Коледа - просто се изчаква да минат процедурите след внасянето на подписките в Общината и в компанията ЧЕЗ.", "date": "2018.12.17", "title": "КЕВР обсъжда предстоящото поскъпване на водата в редица градове"}
{"url": "http://epicenter.bg/article/-quot-Doyche-vele-quot--Kak-Iztochna-Evropa-se-samoubiva/170914/11/0", "text": "  Германия спешно се нуждае от квалифицирана работна ръка в здравеопазването и в грижите за възрастните и болните хора. И не само там. Какво по-лесно от това да си набави липсите от чужбина? И без това само десните популисти и вечните носталгици са против миграцията.  \"Квалифицирана миграция\" е новата вълшебна думичка. Германия демонстрира, че е отворена към света и напълно готова да се включи в световната битка за най-умните глави. Защо тогава да е лоша идеята на германското правителство със закон да се облекчи достъпът до трудовия пазар за желаещи да работят на него млади хора от Балканите?   Например за медицински сестри от Косово? Нищо не пречи, разбира се. Особено след като знаем, че в Косово има много безработни медицински сестри, които на всичкото отгоре много биха се радвали да работят в Германия. Да не говорим за това, че много от тези хора отдавна вече имат близки и роднини в Германия, както сочат статистиките. Във всеки случай косовското правителство не ги спира. А германското – още по-малко. Излиза, че тази идея би била и една отлична сделка.    За Източна Европа нещата обаче не изглеждат така. Действително при нас на Изток има много безработни медицински сестри, както вече посочихме в Косово. Но не защото нямаме нужда от тях, а просто защото нямаме пари да ги назначим. Нито една друга държава в Европа не харчи по-малко пари за здравеопазване от Косово. Там болните нямат друг избор, освен да се грижат сами за себе си.  Но не са само балканските страни - също и младите хора от много от новите страни-членки на ЕС масово бягат на Запад. След промените, поради тази причина Латвия загуби над една четвърт от населението си, а Румъния и Литва - една шеста. Даже в една Унгария шест процента от младите хора са заминали на Запад. Какво да кажем за България, където населението е намаляло с 22 процента в сравнение с 1990 година, и където според прогнозите до 2050 година ще спадне с още една четвърт. Основната причина за това е миграцията (до 2/3), а остатъкът се дължи на ниската раждаемост.    Румъния днес може да се \"похвали\" с най-малко лекари на глава от населението в целия ЕС, а Косово - в цяла Европа. Проблемът обаче не е само в здравеопазването - там той просто е най-ярък. И други браншове се оплакват от недостига на работна ръка. Така например броят на строителните работници е намалял драстично в големите градове. В Източна Европа проектите в строителството се влачат с години, защото няма достатъчно работници. Ако заплащането се подобри, цените на жилища обаче ще станат недостъпни за преселниците от провинцията. Получава се дяволски кръг.  Не само голата мизерия тласка хората да обръщат гръб на родината си - те бягат на запад и защото могат. Западът ги привлича с по-атрактивните си възможности за обучение. Разликата в заплащането също е водещ фактор, макар и да не е най-важният. Ако говорим обаче за нископлатените професии, тогава вероятността за връщане в родината е по-висока. За това има и други аргументи: децата да растат с майчиния си език, грижата за родителите, които остаряват и т.н. От друга страна са силни и аргументите срещу това: обикновено доходът пада наполовина или дори повече, често по-високата професионална квалификация и опит не се признават у дома, а бюрокрацията работи бавно.    Има и още: често завръщащите се заварват работните места заети от нискообразовани техни колеги, които обаче имат по-добри връзки. На Запад обикновено заминават отворените към света и жадни за приключения млади хора. В родината остават по-мудните, по-нерешителните и тесногръдите. Особено хората, които идват от малки населени места, когато решат да се завърнат бързо усещат липсата на разнообразието, на което са свикнали, вкл. на предложения за прекарване на свободното време, по-добрата работа на институциите и съдилищата. В битката за най-умните глави Изтокът винаги е държал по-лошите карти.  На фона на всичко това е повече от странно, че обезлюдяването не се е превърнала в гореща тема за източноевропейските страни. Предимно десните партии се опитват да говорят по темата - предупреждават, че нацията се топи, настояват жените най-добре да се върнели край печката в кухнята и слагат знак за равенство между емиграцията и държавната измяна. В това отношение модерните и реформаторски настроени хора предпочитат да са по-умерени в критиките си - включително защото и на тях не им е много чужда мисълта да потърсят щастието си някъде другаде.  Ето защо на това трябва да се реагира. Когато цели региони се обезлюдяват, а природата си отвоюва обратно цели села, когато пенсионните системи рухват и вече няма кой да се грижи за застаряващото население, рано или късно това ще стане проблем на целия ЕС.    Структурната политика може и да е на първо място проблем на отделните страни-членки. Призивите за помощ обаче не помагат, когато държавите нямат средства да развиват истински регионите си. Чуждестранните инвестиции не могат да предложат решение на проблема с намаляването на населението: ако се повишат заплатите, работниците може би ще останат, но инвеститорите ще отидат другаде. Именно ниските данъци, с които те са били привлечени, са тези, които липсват на държавите, за да развиват своите региони.  Тази Европа, която сега се радва на работната ръка от Изтока, рано или късно ще трябва да се погрижи и за оставащите в тези страни. Увеличаването на кохезионните фондове за следващия финансов период, а не обратното - тяхното намаляване, би било едно добро начало в този смисъл. Както и това, средствата от тях бъдат отпускани вече не на брой жители, а за точно определени райони.  ", "date": "2018.12.17", "title": "\"Дойче веле\": Как Източна Европа се самоубива"}
{"url": "http://epicenter.bg/article/Hudozhnichkata-Gronika-Kavafyan-s-poredna-art-provokatsiya--A-ti-koy-si-/170917/6/0", "text": "Иновативен проект на художника Гроника Кавафян провокира зрителя да открие звяра или гальовния хищник у себе си чрез символиката на три платна, в които чрез психологична игра авторката е вплела животинското и човешкото.  Уникалният проект “Открий себе си” ще бъде представен на 31 декември 2018 г. в метростанция „Лъвов мост“ в София и ще покаже три различни вариации на човешката същност в проекция на вечния ни стремеж да разгадаем самите себе си.  Трите платна ще бъдат изложени в метрополитена до 14 януари и ще разкрият пред широката публика отговорът, който самата авторка дава на въпроса – „А ти кой  си?“.  Художникът провокира зрителя да участва в своеобразен експеримент, като го предизвиква да назове животните, които вижда при спонтанната си реакция от срещата с творбите.  Символиката в творбите на Гроника Кавафян илюстрира най-ярките човешки качества и ценности - лоялност, преданост, стремеж към свобода, храброст, бързина, благородство – показани в образитте на куче, кон и орел.  Гроника Кавафян има пет самостоятелни изложби зад гърба си и активно участва в множество различни арт проекти. Последният - „Открий себе си“ е разработен в партньорство с Моушън Артс. Идеята е чрез изкуството да се обогати и оцвети сивата градска среда и да накара пътуващите с метрото столичани да вдигнат глава от мобилните си устройства и да открият посланието, заложено в творбите на художничката.  ", "date": "2018.12.17", "title": "Художничката Гроника Кавафян с поредна арт провокация „А ти кой си?“"}
{"url": "http://epicenter.bg/article/Populyarnostta-na-Tramp-spada/170891/7/0", "text": "Популярността на американския президент Доналд Тръмп е намаляла след междинните избори за Конгрес, в резултат на които демократите получиха контрол над Камарата на представителите. Това показват данните от национално допитване, проведено по поръчка на телевизия Ен Би Си и вестник „Уолстрийт джърнъл“.   Работата на Тръмп се одобрява от 43% от запитаните, 54% - се отнасят негативно към нея. За сравнение при допитването, проведено малко преди ноемврийските избори, тези показатели бяха съответно 46% и 52%. На въпроса дали биха гласували за втори мандат на Тръмп през 2020 г. само 38% от анкетираните са отговорили положително, 52% са заявили, че няма да подкрепят настоящия президент. Освен това от допитването следва, че 48% от американците искат дневният ред в Конгреса занапред да се определя от демократите, а не от републиканците.   На страната на законодателите от партията на властта са застанали само 21% от запитаните. Избирателите смятат, че с ноемврийското гласуване са изпратили сигнал към настоящата републиканска администрация, че тя не върви в правилната посока, заяви Фред Янг, който е един от организаторите на проучването. В същото време те смятат, че самият „президент за момента не е чул този сигнал“, отбелязва експертът. Резултатите от допитването също така показват, че мнозинството американци смятат, че ще настъпи икономически спад в близката година. 33% от запитаните са заявили, че икономическата ситуация в страната се влошава, 28% са на противната позиция. Това са най-ниските резултати за последните няколко години, отбелязва Ен Би Си.   „За пръв път от началото на мандата на Тръмп неговото главно спасение в лицето на силната икономика започва да зацикля“, коментира Фред Янг. 62% от американците също така смятат, че Тръмп не е до край честен с американския народ във връзка с преписвания му „сговор“ с Русия. Проучването е проведено от 9 до 12 декември сред около 900 американци, включително регистрирани избиратели, по телефона и електронната поща. /ТАСС    ", "date": "2018.12.17", "title": "Популярността на Тръмп спада"}
{"url": "http://epicenter.bg/article/Vuchich-otiva-na-izvanrednoto-zasedanie-na-Saveta-za-sigurnost-na-OON-zaradi-armiyata-na-Kosovo-/170900/7/0", "text": "Държавният глава на Сърбия Александър Вучич обяви, че ще отпътува за Ню Йорк за извънредното заседание на Съвета за сигурност на ООН днес, за да обсъди решението на Косово за създаване на войска – независимо дали това ще се случи при затворени врати, предава Радио „Свободна Европа“ в македонската си редакция.   Провеждането на заседанието е по искане на властите в Белград.   \"Ще отида лично на това заседание независимо от това, дали ще бъде открито или закрито. Ще разкажа цялата истина - колко много усилия и енергия сме положили за постигане на компромис и колко много останалите не искаха това да се случи. Това ще кажа в лицето на онези, които търсеха от нас компромисно решение\", каза Вучич пред \"ТВ Първа\".", "date": "2018.12.17", "title": "Вучич отива на извънредното заседание на Съвета за сигурност на ООН заради армията на Косово "}
{"url": "http://epicenter.bg/article/Novata-Mis-Svyat-e-filipinka-ot-avstraliyski-proizhod/170895/10/0", "text": "Мис Филипини - 24-годишната Катриона Грей, бе коронована за Мис Свят днес на конкурса за красота в тайландската столица Банкок, предаде ДПА, цитирана от БТА . Катриона Грей е филипинка от австралийски произход. Тя е телевизионна водеща, певица и манекенка. На въпроса кой е най-важният урок, който е научила в живота си, Грей отвърна, че се е научила да бъде благодарна и да се стреми към красота, докато преподавала на деца в неравностойно положение в предградията на Манила. Втора след Грей се класира 24-годишната Тамарин Грийн от Южна Африка, а трета - Стефани Гутиерес от Венецуела. 67-ият конкурс за Мис Свят се състоя за трети път в Тайланд, който бе домакин на състезанието предишния път през 2005 г., добавя ДПА.", "date": "2018.12.17", "title": "Новата Мис Свят е филипинка от австралийски произход"}
{"url": "http://epicenter.bg/article/Stolichno-uchilishte-s-blagotvoritelna-kampaniya-v-pomosht-na-maykite-na-detsa-s-uvrezhdaniya/170927/10/0", "text": "  Стотици артикули, изпълнили цяла класна стая, тази седмица ще бъдат продавани благотворително от учителите, родителите и учениците от столичното 122 училище в Лозенец.   От днес те могат да бъдат намерени на щанд в мол Park Center, а от утре и във фоайето на училището.   Каузата, за която са предвидени средствата, е „Оле-Мале“ – инициатива на фондация „Майко Мила“, чиято цел е да помогне на майки на деца с увреждания да работят и да се издържат сами.   Избира я Ученическият съвет на 122 ОУ, а постепенно инициативата обхваща не само децата и учителите, но и родителите.   Повече от 50 от тях се включват в изработването на артикулите в училище в Деня на доброволеца – 5 декември.   Онези, които не успяват да работят на място с децата, отделят време за благотворителната акция вкъщи, в резултат на което цяла класна стая се изпълва с ръчно изработени предмети и лакомства.   Работата продължава и през тази седмица, когато ученици от четвъртите класове ще месят гевречета в стола на училището, които също ще бъдат продавани в подкрепа на майките на деца с увреждания.   Същевременно, първата сума в подкрепа на инициативата постъпва в касата на училището още на 12 декември. На благотворителен базар в Cargotec Business Services Bulgaria майка на двама ученици на 122 ОУ успява да продаде изработени от децата артикули за 250 лв.   Благотворителният базар в училището ще бъде открит утре и ще продължи до 20 декември. Ръчно изработените предмети ще бъдат продавани от ученици.   В Park Center инициативата стартира от днес (17 декември), като ученици, учители и родители ще обслужват купувачите на смени.   На 20 декември от 13 часа в мола ще бъде официално връчена и набраната сума от всички коледни инициативи на училището на Красимира Хаджииванова и Елисавета Белобрадова, известни повече като дуета МАЙКО МИЛА.   Популярните блогърки ще се качат на сцената, за да разкажат повече за каузата „Оле Мале“. Водещ на събитието ще бъде актрисата Елена Петрова.   В училището в момента тече и конкурс за най-красива коледна украса на класна стая. Победителите в него ще получат награди от училищното настоятелство.     Повече информация можете да получите от директора на училището госпожа Ивета Германова на телефон 0888 679 375, както и на 02 866 49 95 и 122ou@122ou.com.   Снимки ще откриете на  .", "date": "2018.12.17", "title": "Столично училище с  благотворителна кампания в помощ на майките на деца с увреждания"}
{"url": "http://epicenter.bg/article/Dami-sazdadoha-digitalniya-savetnik--Mayko-Mila--Bremenna-sam-/170928/10/0", "text": "Всяка бременна има нужда от приятел, който да я следва неотклонно през целия период на бременността и да я успокоява, че всичко ще бъде наред, да я съветва как да се справи с най-неприятните изражения на бременността, като киселините например, както и с колебанията дали ще бъде най-добрата майка за своето дете. И в същото време да ѝ прави деня по-лесен и приятен, а от време на време – и да я разсмива, защото и тя има нужда от малко смях в този живот, пълен с хормони, газове и съмнения!   И понеже  Красимира и Елисавета от „Майко Мила!“ знаят от личен опит, че такъв приятел няма, те...  го създадоха сами. Отново! И сега с удоволствие го представят и на вас – приложението „Майко Мила! Бременна съм!“, един истински добър спътник през 9-те месеца, който ще гледа да не забравяте нито едно изследване, нито един важен преглед, но и, също така, да не забравяте да живеете нормално и без много-много да се притеснявате излишно.   Какво представлява това приложение? Ами, като начало – това е един истински дигитален дневник на бременната, в който най-важната информация за периода на бременността е синтезиран и поднесен на достъпен и лесен език, с много лично отношение и грижа към всяка жена. Засегнати са всякакви теми, които потенциално могат да изскочат в тревожната глава на бременната – от хранене, през спорт, движение, медицински въпроси, особености на всеки период, манипулации и прегледи.   Текстовете са съобразени с политиките и дейностите в българските болници, но са посочени и редица добри практики, които са характерни за най-добрите световни примери в областта на родовата грижа и също биха могли да бъдат прилагани в България (например, различни пози за раждане, процедури преди раждане, как да преминем през естественото раждане и тн).   Функционалностите пък са доста и все яки: Приложението е плод на усилията на целия екип на сайта „Майко Мила!“, комбинирано с усилията на външни консултанти и специалисти. Освен личния опит на личните бременности на създателките на апликацията, които до излизането на приложението имат общо 4 деца, в момента на създаването третият член на екипа също преминава през период на бременност и отразява всичко актуално.   Стилът на текстовете в апликацията е впознатия дух на Майко Мила! и всеки от тях има лично отношение и персонален подход, за да може бременната да се чувства \"в свои води\".   Това, разбира се, далеч не са всички предимства на апликацията, но повече за нея ще разберете сами, когато си я свалите за свояIphone или Android в съответния Store на телефона Ви. Майко Мила! Бременна съм! Обещава да бъде ваш неотлъчен приятел и душеприказчик до края на бременността ви  и никога, никога не да ви се сърди, ако в 12 през нощта му признаете, че много ви се яде диня със сладолед!   Приложението може да бъде изтеглено и от двата онлайн магазина Apple store и Google play напълно безплатно за първите три месеца от бременността на всякак жена, за да проверите дали ви допада.   Майко Мила! Е сайт, създаден през 2016 година, в подкрепа на всички майки, с цел да постави техните преживявания и вълнения на първо място, да ги развесели и да им каже, че не са сами в това, което преживяват и спечели наградата Блог на годината за 2018г.   Създателките му Елисавета Белобрадова и Красимира Хаджииванова са известни в блогосферата и социалните мрежи, а миналата година взеха и наградата Жена на година на списание GRAZIA в категория Интернет.   Двете са създателки и на социалната кауза ОлеМале, в подкрепа на майки на деца с увреждания, с която пък спечелиха последния сезон на най-голямата социално отговорна инициатива на Нова Броудкастинг Груп – ПРОМЯНАТА, която се осъществява в партньорство с фондация Reach for Change България.", "date": "2018.12.17", "title": "Дами създадоха дигиталния съветник  „Майко Мила! Бременна съм!“"}
{"url": "http://epicenter.bg/article/Ot-API-se-hvalyat--Spravihme-se-sas-snega-/170894/2/0", "text": "Републиканската пътна мрежа е проходима при зимни условия. Това каза в сутрешния блок на Нова телевизия дежурният в ситуационния център в Агенция \"Пътна инфраструктура\" Денислав Пейчев.   Очаква се снеговалежът да продължи в Северна България днес и там снежната покривка да се увеличи. Пътищата се обработват превантивно, имаме над 600 машини, които работят. Очакваме до днес вечерта снеговалежът да спре, добави Пейчев.   По думите му пътната агенция се е справила със снегопочистването във вчерашния ден, въпреки че имаше много сигнали от недоволни граждани. Прави се в момента анализ и е възможно фирмата, която почиства магистрала \"Струма\", да бъде глобена.   При магистрала \"Тракия\" не е имало сериозни проблеми.   Републиканските пътища са проходими при зимни условия.    \"По всички автомагистрали и първокласни пътища няма ограничения. Единствените ограничения заради обилния снеговалеж вчера са за автомобили над 12 т. – през прехода „Превала“, Троян – Кърнаре и Девин – Михалково“, обясни Пейчев.   „Шофьорите трябва да разберат, че наистина се пътува при зимни условия. На места, на пример на Витиня, пътя за Видин, има снежна покривка, която е около 30 см.   Хората трябва да внимават, да са със заредени резервоари, заредени телефони, нови чистачки, а спазват указанията на „Пътна полиция“, посъветва той.   Относно почистването на АМ „Струма“ през вчерашния ден, Пейчев уточни, че се прави анализ и е възможно снегопочистващата фирма да бъде глобена. \"Прогнозите за следващите дни са положителни\", коментира още той и уточни, че в Северна България снеговалежа ще продължи, като там пътищата продължават да се обработват и превантивно.", "date": "2018.12.17", "title": "От АПИ се хвалят: Справихме се със снега!"}
{"url": "http://epicenter.bg/article/Krasimir-Karakachanov-shte-sadi-Katya-Mateva-za-kleveta/170897/2/0", "text": "Вицепремиерът Красимир Каракачанов ще заведе дело за клевета срещу бившия служител на Дирекция „Българско гражданство” в правосъдното министерство Катя Матева. Матева обвини ВМРО, че се финансира от продажбата на български паспорти, съобщи bTV.    \"Оклеветяване, набеждаване – ще видим какво ще кажат адвокатите. Ако щете, за един лев, за една стотинка – ще е по-унизително даже. Тук не става въпрос за пари\", заяви Каракачанов.   Вицепремиерът каза още, че е изключително притеснен от информацията, че на кмета на бесарабския град Тараклия в Молдова е отказано българско гражданство. Той нарече това решение „унизително за българската държава”.   Вицепремиерът е категоричен, че Северна Македония няма да получи подкрепа за НАТО и Европейския съюз, докато не промени учебниците си по история.", "date": "2018.12.17", "title": "Красимир Каракачанов ще съди Катя Матева за  клевета"}
{"url": "http://epicenter.bg/article/Solomon-Pasi--Balgariya-tryabva-da-ima-kardinal-vav-Vatikana/170902/2/0", "text": "\r\n \r\n   \r\n Това коментира бившият външен министър Соломон Паси в сутрешния блок на БНТ по повод предстоящата визита на Папа Франциск догодина. \r\n   \r\n ,,При пристигането си у нас през 2002 година папа Йоан Павел II благослови външната политика на България. Точно тогава през есента на същата година България получи поканата за членство в НАТО, както и датата за влизане в ЕС. След такива чудеса го канонизираха за светец. \r\n   \r\n Когато го изпращах на летището, му връчих едно писмо, в което бях написал, че страната ни трябва да има български кардинал във Ватикана, тъй като това би дало огромна роля на България в католическите дела. С идването на Папа Франциск у нас смятам, че този въпрос може да бъде подновен отново. Това искане трябва да се постави както на държавно, така и на католическо ниво'', посочи Паси. \r\n   \r\n По думите му папата трябва да бъде посредник между ЕС и САЩ по отношение на Парижкото споразумение за климата. \r\n   \r\n ,,Намесата на авторитети от световна величина има огромно значение, независимо че американското правителство е извън това споразумение. Считам, че папата може да спомогне и за подобряване на отношенията между Запада и Русия по отношение на ситуацията с Украйна'', завърши бившият външен министър. \r\n", "date": "2018.12.17", "title": "Соломон Паси: България трябва да има кардинал във Ватикана"}
{"url": "http://epicenter.bg/article/Temenuzhka-Petkova--Balgariya-striktno-sledva-evropeyskoto-zakonodatelstvo-v-energetikata/170903/2/0", "text": "\"Турски поток\" ще има. Работим по концепцията за газоразпределителен център на Балканите. Имаме одобрението на ЕС за това. Концепцията предвижда да се изгради газопреносна инфраструктура в България и създаването на газова борса.   Това каза министърът на енергетиката Теменужка Петкова в предаването \"Тази сутрин\" по БТВ. Какво решение ще вземе Русия и в каква посока ще тръгне втората тръба зависи от ЕС. България стриктно следва европейското законодателство в енергетиката, добави тя. „България е извлякла своите поуки от проекта \"Южен поток\". Ние работим за диверсификацията на източниците на природен газ. Това ще ни даде възможност да доставяме природен газ и от САЩ и Катар и т.н. Ние трябва да гледаме националния си интерес и стриктно да спазваме европейските правила. Всичко правим по реда на правилата и европейските директиви по отношение на природния газ“, категорична бе Петкова. Тя коментира и темата с Енергийната стратегия на страната ни, която бившият министър на икономиката Румен Овчаров определи като източник на финансиране на определени фирми. „Изненадана съм от тези думи. Стратегията е със срок до края на 2020 г. Правителството направи актуализация на стратегията и трябва да се определи кой трябва да вземе решение за реализацията на проекта. В третата фаза на проекта ще се даде гаранция, че страната ни няма да бъде ощетена“, подчерта Теменужка Петкова.   „България транзитира 17 милиарда газ годишно, като 15 от тях за Турция. Затова търсим реализация на газов хъб и газова борса, за да не търпим загуби. Това трябва да се случи до края на 2019 г.“, каза още енергийният министър.    ", "date": "2018.12.17", "title": "Теменужка Петкова: България стриктно следва европейското законодателство в енергетиката"}
{"url": "http://epicenter.bg/article/Rumyana-Kolarova--Prezidentat-se-konfrontira-s-pravitelstvoto-na-vsyaka-tsena-i-po-vseki-povod/170904/2/0", "text": "Президентът Румен Радев все повече се конфронтира с правителството на всяка цена и по всеки повод, заяви политологът Румяна Коларова в сутрешния блок на телевизия Bulgaria ON AIR. Тя коментира сезирането на Конституционния съд от страна на държавния глава заради разпоредби от Закона за държавния бюджет, които според него противоречат на социалната и правова държава. Румен Радев не наложи вето на текстовете от  бюджет'2019,  а предпочете да се обърне към конституционните съдии . Според доц. Румяна Коларова, ако Радев бе наложил вето, то много лесно би могло да бъде отхвърлено от парламента. „Сезирането на КС може да е по-сигурният начин да блокираш влизането в сила на определени актове на НС, стига да имаш основание“, каза политологът. \"Може да се говори за силно упорство. Президентът все повече се конфронтира с правителството на всяка цена и по всеки повод. Що се отнася до основанията да искаш ревизиране на социална политика - Конституционният съд ще бъде изключително внимателен\", коментира доц. Коларова. По думите ѝ решението на КС е нещо, което не само не се коментира, а обикновено не разсъждаваме много, защото това е орган, чийто авторитет трябва да пазим и поддържаме. \"Не мога да намеря какви клаузи на Конституцията са нарушени. Фискалната политика е в прерогативите на правителството\", каза икономистът Юлиан Войнов, който също бе гост в студиото. И добави, че може да се дебатира дали има нарушения по отношение на пенсионните права. Румен Радев определи като повърхностни мотивите, с които беше отхвърлено електронното и ограничено машинното гласуване. А Войнов подчерта, че налагането на машинното и електронното гласуване върви много трудно в България.  \"Свидетели сме на заобикаляне на изискванията на закона. Може би това е манталитет на политическата класа, която се страхува от нововъведенията. Причината не е в осигуряването на средствата\", коментира икономистът в \"България сутрин\". \"Електронното гласуване би било още една вратичка да се оспори честността на изборите\", каза по темата доц. Румяна Коларова.  ", "date": "2018.12.17", "title": "Румяна Коларова: Президентът се конфронтира с правителството на всяка цена и по всеки повод"}
{"url": "http://epicenter.bg/article/Politolozi--Edva-li-kamerite-v-sektsiite-shte-podobryat-izborniya-protses/170905/2/0", "text": "Тази дискусия при президента относно протичането на изборния процес сякаш винаги ще е закъсняла. Това е разговор, който включва много други подтеми. Едва ли подобно препускане е пътят за повишавена на легитимността на изборите в очите на избирателя. Това заяви в студиото на БНТ политологът Страхил Делийски.   По думите му отсъствието на Обединените патриоти и ГЕРБ от дискусията не е добър знак.   ,,Двете страни - и президентството, и правителството - имат отношение към това напрежение. Ако ние ще доминираме политическия процес и решаваме да го водим на принцип на пук, политическият процес едва ли ще спечели. Това едва ли е добър знак, което се случва между президента и правителството'', допълни Делийски.   ,,По-големият проблем е политическата действителност на гласовете, защото да вземеш 50 лева за това, че си продал гласа си за определена партия се превърна едва ли не в престижност, а това е един огромен проблем'', посочи още политологът.   ,,Едва ли това най-добрият начин, че държавата работи. Подобен тип технически решения като въвеждането на видеонаблюдение по секциите няма как да върне усещането, че изборният процес е достатъчно легитимен. Добре, нека да се започнат да се правят крачки, но да започнем от малко по-далечко, а не от покрива на къщата'', каза още той.   ,,Честно казано, аз не видях особен смисъл от тази дискусия при президента Радев. Така или иначе имената в избирателните списъци са повече от цялото население, тоест говорим за малко над 7 милиона имена. Освен това забелязвате ли, че всичко се променя - бюлетините, алгоритъма, назначаването на комисии, но не и самите избирателни списъци, които са си същите от 90-те години. Те изплуват на дневен ред две или пет седмици преди изборите, когато вече нищо не може да се направи. Това е малко като отказването от цигарите или започването на диета - започваме от понеделник, но кой точно понеделник не е ясно'', коментира по темата другият политолог в студиото Димитър Димитров.   ,,Винаги ще се намерят 10 или 100 секции, в които ще е очевидно, че нещо нередно се случва, ще се повъртят в социалните мрежи или в някои от забавните предавания и накрая ще се лепне общият етикет, че навсякъде е така. Така че това видеонаблюдение едва ли ще бъде от чак такава полза'', заключи Димитров.  ", "date": "2018.12.17", "title": "Политолози: Едва ли камерите в секциите ще подобрят изборния процес"}
{"url": "http://epicenter.bg/article/Detsata--blokirani-na--Aleko--sa-svaleni-s-dzhipove-za-tri-chasa/170906/2/0", "text": "Децата, които бяха блокирани вчера на хижа „Алеко”, са свалени от планината с джипове за два-три часа. Това каза в предаването „Тази сутрин” организаторката на събитието Петя Илчева.   Група от 54 души, сред които близо 40 деца от втори клас и техни по-малки братчета и сестричета, бяха блокирани вчера в хижа „Алеко”. В планината те са празнували коледното си тържество.   Към 14 ч. организаторите на екскурзията осъзнават, че пътят е блокиран от интензивните снеговалежи и търсят помощ. От тел. 112 започнали да им затварят с мотива, че ситуацията е кризисна навсякъде.   В хижата са се грижили добре за малките, но те започнали да се изнервят и да се притесняват, разказват още родителите, които са били с децата.   Групата е била блокирана близо 7 часа в планината. Късно вечерта всички са се прибрали в София.  ", "date": "2018.12.17", "title": "Децата, блокирани на „Алеко”, са свалени с джипове за три часа"}
{"url": "http://epicenter.bg/article/Fandakova--Prez-2019-g--shte-izgradim-16-novi-detski-gradini-i-shte-zavarshim-remonta-na-13-uchilishta/170911/2/0", "text": "Ще изградим 15 нови детски градини за 2019 година. Това е рекорден брой нови сгради. Това каза кметът на София Йорданка Фандъкова на семинар за представянето на проектобюджета на Столична община за 2019 година, предаде агенция „Фокус“.   Тя обясни, че детски градини ще бъдат изградени в най-натоварените райони в града, от гледна точка на недостиг на места. „Част от тях вече започнахме, а на други изграждането предстои да започне“, посочи Йорданка Фандъкова. „Ще завършим първата цялостна реконструкция на 13 училища и 13 детски градини“, заяви кметът.   „Общо 71,2 млн. лева са средствата за образованието, което е рекордна сума“, обяви Фандъкова. „Догодина няма да оставим училище в София без физкултурен салон“, каза още тя.   И през 2019 година не залагаме увеличение на местните данъци и основни такси, каза още кметът на София.   „184 млн. лева повече са собствените ни приходи“, посочи тя. „Предложението ни е да се приемат минимални прагове за автомобилите и имотите в курортните селища“, заяви Йорданка Фандъкова.   „Транспортът е най-голямото перо в бюджета -447,9 млн. лева. 306 млн. от тях са отделени за строителството на първия и втория участък от третата метролиния“, обяви кметът. „47,5 млн. лева са средствата за кварталните улици“, обясни Йорданка Фандъкова и допълни, че 38 млн. лева са средствата за ремонт и поддръжка на улиците на територията на цялата община.   „4,5 млн. лева инвестираме в улично осветление за следващата година“, поясни кметът и допълни, че с 32,8 млн. лева ще бъдат закупени 13 нови трамвайни мотриси, а за чистата на града средствата са 167 млн. лева.   „Средствата за култура също са значителни през следващата година“, изтъкна Йорданка Фандъкова. Тя каза още, че 5,6 млн. лева ще се инвестират в реконструкцията на минералната баня в Банкя, а 550 хил. лева ще се отделят за Столичния куклен театър.   90% от автобусите догодина ще бъдат нови и с най-високия екологичен стандарт. Преди 10 години средната възраст на автобусите беше 20 години, поясни столичният кмет.   „Метрото ще бъде 48 км до края на годината. Само преди 10 години то беше 10 км“, заяви тя и уточни, че догодина средната възраст на автобусите ще бъде под 6 години.   „Възстановяването на големите паркове на София и изграждането на нови е цел, която си поставяме през 2019 година. Догодина ще завършим първия етап от реконструкцията на „Западен парк“. Ще изградим първия публичен аквапарк и ще завършим разширението на парка „Възраждане“, обясни Йорданка Фандъкова. „За поредна година фокусът ни е върху кварталите. Продължаваме ремонта на квартални улици и изграждането на нови“, каза още кметът.", "date": "2018.12.17", "title": "Фандъкова: През 2019 г. ще изградим 15 нови детски градини, а метрото ще бъде 48 км"}
{"url": "http://epicenter.bg/article/Elen-Gerdzhikov---Byudzhetat-na-Stolichna-obshtina-shte-bade-priet-na-31-vi-yanuari/170912/2/0", "text": "Бюджетът на Столична община за 2019 година ще бъде разгледан и приет на 31-ви януари. Това съобщи председателят на Столичния общински съвет Елен Герджиков на семинар за представянето на проектобюджета на Столична община за 2019 година, предаде агенция „Фокус“.   ,,Сесиите ни ще бъдат на 17 и 31 януари. Общинският бюджет, за разлика от държавния, по закон, не може да предвижда дефицит. Трябва да бъде балансиран като прецизна везна'', обясни той.   „Всяко предложение да бъде сложено някъде повече, от едната страна на везната, трябва да бъде придружено какво да бъде сложено и от другата“, допълни Герджиков.   „Ако спазваме този принцип, ще имаме конструктивен диалог, за да се развива София и да става по-хубаво място за живеене“, обяви още председателят на Столичния общински съвет. ", "date": "2018.12.17", "title": "Елен Герджиков : Бюджетът на Столична община ще бъде приет на 31-ви януари"}
{"url": "http://epicenter.bg/article/Galap--78--ot-balgarite-sa--protiv--ednopolovite-brakove/170915/2/0", "text": "Българите са умерено толерантни, когато става дума за семейните отношения. Това показват данни на „Галъп интернешънъл“ от началото на декември – седмици преди Рождество Христово, което тачим и като семеен празник. Разводи, свободни отношения, аборти и т.н. се приемат широко, но не се приемат, например, еднополови бракове. Личат и някои стереотипи. Най-консервативни очаквано изглеждат най-възрастните.   Данните са от редовната ежемесечна, независима от външно финансиране, програма изследвания „лице в лице“. Проучването е проведено между 30 ноември и 7 декември. Изследването е планирано и проведено по повод предстоящия празник и преди започналия наскоро дебат за толерантност към хомосексуализма. То няма нищо общо с този дебат.   Мнозинства от над 70% се обявяват в защита на правото на аборт и развод. Също мнозинства от над 70% защитават правото на съжителство без брак и деца в съжителство без брак. Явно по въпроса за семейните отношения и децата обществото ни по-скоро е възприело по-либерален стандарт.   Категорично обаче е нежеланието за допускане на еднополови бракове. Те събират най-голям дял отрицание в изследването – 78% са „против“.   На този фон мнозинства от по около две трети от пълнолетните българи се обявяват „за“ възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения.   Идеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи.   „Галъп интернешънъл“ редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 хиляди души, а е възможно да има „скрити“ отговори – което означава, че тревогата остава валидна. Повече данни по темата вижте   На този фон любопитство буди фактът, че мнозинство от 75% няма нищо против стереотипа мъжът, основно, да отговаря за доходите в семейството. И мъже, и жени отговарят в еднаква степен с „да“. Следващи изследвания трябва да покажат дали и доколко обществото ни възприема подобни възгледи и по други теми.   Това бързо сондиране събужда любопитни хипотези за последващо изследване и анализ. „Галъп интернешънъл“ ще продължава да наблюдава темата. Някои предходни изследвания по сходни въпроси вижте .    ", "date": "2018.12.17", "title": "Галъп: 78% от българите са „против“ еднополовите бракове"}
{"url": "http://epicenter.bg/article/Kiril-Dobrev--Predlagam-vsichki-snegorini-da-se-saberat-v-Sofiya-e-da-stachkuvat-sreshtu-BSP---NA-ZhIVO-/170918/2/0", "text": "Депутатът от ГЕРБ Десислава Атанасова пусна в неделя пост във фейсбук заради липсващото снегопочистване и два часа по-късно го свали. Това разказа на извънредна пресконференция на \"Позитано\" 20 зам.-председателят на БСП Кирил Добрев.   \"Тежката артилерия на ГЕРБ, жената фурия написа: \"Три часа от Благоевград до София! АПИ, кой почиства тая магистрала? Искам имена! Писна ми Борисов и ГЕРБ да са виновни за всичко\", цитира Добрев.   \"Трябва да имаш смелостта да задаваш въпроси и смелостта да получаваш отговори за тях\", коментира той по повод свалянето на поста. И посочи, че тези, които строят пътищата, те и ги и почистват. \"Г-жо Атанасова, те са същите, на които дадохте 1 милиард и 300 милиона, за да си приберат техниката. Не питайте кой чисти, а питайте как са проведени търговете. Защото, ако те бяха проведени както трябва, и пътищата щяха да са качествени, и почистването нямаше да е на това ниво\", продължи зам.-председателят на БСП.   Предлагам всички снегорини  да се съберат в София и да стачкуват срещу БСП, предложи на шега Кирил Добрев. „След като бъдат приети от АПИ, Министерския съвет и Народното събрание, преди да си тръгнат към провинцията, да си изберат по една софийска улица, да пуснат греблото и да си тръгнат. Защото в София имаше само едно чисто трасе и това беше трасето на „Графа“, където никой не минава“, продължи той.   Миналата седмица, на 12 декември, от Камарата на строителите в България проведоха протестно шествие. Поводът за демонстрацията бе, че строителните фирми се чувствали използвани от опозицията за политически цели. Разпространявали се недоказани твърдения за корупция в строителството.   Поводът за пресконференцията на червените бе да разкажат как се живее в едно българско село. Селото е Галиче, а разказвачът - неуспелият кандидат за кмет от БСП Веселин Тушинов. Сутринта той изминал стокилометровото разстояние до столицата за пет часа. И този факт даде нова посока на пресконференцията - снегопочистването.   \"Миналата седмица България направи своя принос в организираното политическо движение. Група от фирми, които управляват ресурс от близо десет милиарда европейски средства стачкуваха срещу опозицията. Бяха извадили работници и тежка техника, докато босовете на фирмите бяха приемани на всички нива в държавата. Протестираха срещу това, че едва ли не опозицията плюе по бранша и сме ги наричали корумпирани. Нищо не са разбрали! Ние сме недоволни от начина и от системата, която управлява европейските средства. Ние не сме недоволни от работниците, от инженерите, които вършат своята работа. Недоволни сме от начина, по който се възлагат поръчките, от начина, по който се изпълняват и от начина, по който се приемат накрая - дали са качествени или не\", каза в началото на пресконференцията Кирил Добрев.   Зам.-председателят на БСП припомни и за случай от миналата седмица, станал популярен в социалните мрежи, в който във Велинград асфалтират улица при 5 см сняг.   „Замълчахме си. Нормално е – инженерингови решения, закъснели. Вчера обаче пробваха в друга община да асфалтират вече при 20 см сняг. Щом при 5 се е получило, защо да не пробват и при 25, при положение, че 24 часа вали! Не трябва обаче да се задава въпросът защо този път след година и половина ще се напука и защо после пак ще се борим за некачествени пътища“, коментира Кирил Добрев.   След като коментира темата с почистването на снега, Добрев премина на друг въпрос - ситуацията във врачанското село Галиче.   \"Село Галиче е символ на ретро-мутренската държава. Това е селото с най-много палежи и побои на глава от населението в нашата малка държава\", заяви зам.-председателят на БСП Кирил Добрев. Той обясни, че в селото страхът, омразата и безнадежността са  ежедневие. \"На частичните избори БСП пусна много жалби и възражения, но с помощта на ГЕРБ кандидатът на Ценко Чоков беше избран за кмет\", поясни Добрев. \"На 12 декември беше извършен пореден палеж срещу моето семейство от групата на Ценко Чоков\", това каза кандидатът за кмет на село Галиче  Веселин Тушинов. Той разказа, че се знае кои са извършителите. \"Това, че не можем да го докажем, не означава обаче, че не са те. Спокойствие имаше само, когато бяха в ареста 11 месеца\", допълни Тушинов. \"Преди 2 месеца беше запалена къща на друг свидетел срещу Ценко Чоков. Пред свидетели беше пребито и едно момче - наш застъпник. Ценко Чоков и неговата група придобиха чувство за безнаказаност и дерибействат в нашия район\", обясни той. \"Те са на свобода, всичките са осъдени на първа инстанция с минимални присъди. Това ги окрилява, за да извършват нови престъпления. Страхът в селотое повсеместен - всяко семейство се притеснява. Ситуацията излиза извън контрол. Няма държава и закони в това село\", заключи Тушинов. Кирил Добрев се обърна към министъра на вътрешните работи. \"Моментално да се насрочи проверка на областна дирекция Враца и да бъде освободен директорът на РПУ Бяла Слатина - Красимир Йончев\", каза зам.-председателят на БСП. Той поясни, че по времето на Йончев са извършени всички палежи и побоища в Бяла Слатина, както и че е върнат на работа преди 6 месеца. По думите му атмосферата в селото продължава да бъде същата. \"Моментално да бъде възстановен редът и спокойствието в селото. БСП няма да позволи нито един от нейните членове, застъпници, симпатизанти да бъде подложен на тормоз - физически, финансов и всякакъв друг. В противен случай - ще прибегнем към искане на оставка на министъра на вътрешните работи\", призова Добрев.   ", "date": "2018.12.17", "title": "Кирил Добрев: Предлагам всички снегорини да се съберат в София и да стачкуват срещу БСП! (ВИДЕО)"}
{"url": "http://epicenter.bg/article/Boyko-Borisov-shte-uchastva-vav-foruma-na-visoko-ravnishte-ES-Afrika/170921/2/0", "text": "Министър-председателят Бойко Борисов ще участва във форума на високо равнище ЕС-Африка, който ще се проведе на 17 и 18 декември във Виена, съобщиха от правителствената пресслужба.  Срещата в австрийската столица е под надслов „Сътрудничеството в дигиталната ера“. Тя ще бъде открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер.  На форума във Виена европейските и африканските лидери дискутират и очертаят конкретни действия за задълбочено сътрудничество в областта на цифровата икономика. Срещата ще допринесе за насърчаване на иновациите и цифровизацията като важни фактори за бъдещото развитие на двата континента. По време на форума ще бъде поставено и началото на Работна група на ЕС и Африканския съюз за цифрова икономика. Целта е да се проучи как Европа и Африка могат да изградят цифрово партньорство, да се подкрепи набелязването на конкретни действия и инициативи на Алианса за инвестиции и работни места Африка-Европа в сектора.   Работната група ще работи по предоставянето на препоръки относно сътрудничеството за развитие, основаващо се на няколко приоритетни области, които ще бъдат централни теми на дискусиите: достъп до широколентова свързаност и цифрова инфраструктура, цифрови умения, цифрово предприемачество, електронни услуги, цифрово земеделие, стартъпи. Особено внимание ще бъде обърнато на действията за засилване участието на жените в цифровата икономика и младите хора.    ", "date": "2018.12.17", "title": "Бойко Борисов ще участва във  форума на високо равнище ЕС-Африка"}
{"url": "http://epicenter.bg/article/Aleks-Aleksiev--Nyama-da-se-stigne-do--Turski-potok-2-/170923/2/0", "text": "  Това каза за сутрешния блок „Добро утро, България“ на Радио „Фокус“ председателят на Центъра за балкански и черноморски изследвания Алекс Алексиев по повод посещението на заместник-държавния секретар на САЩ Джон Съливън у нас.    уточни Алексиев.    Това значи, че те ще се откажат от този проект, който е чисто политически, независимо от глупостите, които говорят германците, че бил комерсиален.    Много по-важно е страната ни да направи съответните изводи от случващото се в геополитиката. За съжаление, управляващите сякаш до такава степен са свързани с Русия и с единствения доставчик на газ досега – „Газпром“, който е политически орган на Владимир Путин, че отказват да работят в посока на настоящите национални интереси“, обясни Алекс Алексиев.   Той каза още, че търговия между Русия и България почти не съществува с изключение на това, че те ни продават газ. Страната ни може да доставя газ от много други места, допълни председателят на Центъра за балкански и черноморски изследвания.   Черно море отдавна е в акваторията, както на НАТО, така и на Русия, каза още председателят на Центъра за балкански и черноморски изследвания Алекс Алексиев по повод посещението на заместник-държавния секретар на САЩ Джон Съливън у нас. . Голямата част от граничните държави са или членове на НАТО като Румъния, България и Турция, или тези, които желаят да се присъединят към организацията като Украйна и Грузия, уточни Алекс Алексиев.   Агресивните действия на Русия в Керченския проток прави Черно море зона на конфликт, каза още той като уточни, че България не може да остане безучастна. „ “, обясни Алекс Алексиев. Той каза още, че България съвсем явно е в невралгична точка на геополитиката.   Според него страната ни трябва да бъде в полезрението на САЩ. България играе ролята на васал на Русия, обясни Алексиев, като уточни, че ако страната ни закупи самолети, които не са натовски, ще се задълбочи мнението на западните политици, че България, макар и да е член на НАТО, не се смята за такъв.    ", "date": "2018.12.17", "title": "Алекс Алексиев: Американците ще спрат и  „Турски поток 2“, и „Северен поток 2“ !"}
{"url": "http://epicenter.bg/article/Otkriha-noviya-uchastak-na-AM-Struma-bez-Boyko-Borisov--no-s-plakat-za-nego/170925/2/0", "text": "С тържествена церемония и водосвет бе открит лот 3.3 на АМ „Струма” между Кресна и Сандански, на която десетки местни жители до последно очакваха и премиера Бойко Борисов, предаде Канал 3.   Водосветът бе отслужен от Неврокопския митрополит Серафим. На официалната церемония присъстваха министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и десетки местни жители.   В началото на декември премиерът Борисов обяви, че ще присъства на официалното откриване заедно с македонския си колега Зоран Заев, който обаче отложи визитата си заради погребението на неочаквано починалия кмет на Охрид.", "date": "2018.12.17", "title": "Откриха новия участък на АМ Струма без Бойко Борисов, но с плакат за него"}
{"url": "http://epicenter.bg/article/Rumen-Petkov--Mnozinstvoto-ne-mozhe-da-izdarzhi-v-tozi-format--Dogodina-shte-ima-tri-izbora/170929/2/0", "text": "Догодина ще има предсрочни парламентарни избори, заедно с редовните избори за Европейски парламент и за общински съветници и кметове. Мнозинството не може да издържи. Тази прогноза направи лидерът на АБВ Румен Петков на пресконференция, на която коментира и въпроси, свързани с енергетиката и външните отношения.   „Водим много интензивни разговори с формации с лявото и центристкото пространство, които не бих нарекъл преговори за съвместно участие в предстоящи избори. Ние подготвихме своя политически манифест, който ще бъде представен в края на седмицата. И това е основата, на базата на която ще подготвим нашата платформа за трите избора следващата година. Казвам три, защото е очевидно, че мнозинството не може да издържи в този формат“, каза Петков, цитиран от „Фокус“. Петков коментира и темата за масовите протести по света, като посочи, че хората се чувстват несигурни и тази несигурност идва от системните конфликти, които се инициират от САЩ. „Това са търговска война с Китай, военен кораб в Черно море, мачкане на ООН, системна агресия срещу Русия с липса на аргументи… И стигаме до най-бруталния за нас, българите, случай – Косово иска да сформира своя армия, която САЩ подкрепят с ясното съзнание, че това може да предизвика война на Балканите. И, за съжаление, ние сме първите и единствените от България, които настояхме за много категорични действия – не позиция на Съвета за сигурност, не позиция на ЕК, а действия, които да не допуснат изграждането на паравоенни структури, които утре могат да предизвикат военен конфликт на Балканите“, заяви Петков. И продължи: „И ние трябва да кажем на нашите братя от САЩ – „скъпи братя, не така, като не знаете къде отивате, няма да тръгвате“. Те тръгнаха с Арабската пролет и ни доставиха 10 млн. емигранти. Само че тях ги плащаме ние. Нашата принципна позиция е, че такъв тип проблеми и напрежение имат едно решение – диалог между институциите, които отговарят на интересите на гражданите. За първи път в историята на православието се взима решение от незнайно как събрани свещеници-отцепници в присъствието на представител на държавна власт и държава – в случая САЩ, си позволява груба и цинична намеса в украинската автокефалия.“   По време на гласуването миналата седмица в Европейския парламент – т. 79 относно сътрудничеството в областта на енергетиката, българските евродепутати се отказаха от стратегическата роля на България за гарантиране на енергийната сигурност на Европа, посочи Румен Петков. „България, която е най-големият износител на енергетика в района и която по същество гарантира енергийната сигурност на района, е подменена с Украйна. Отново се подчертава решаващата роля на Украйна в европейската енергийна мрежа. А решаващата роля е на България“, заяви Петков и посочи, че това гласуване е еманация на национално предателство. Настояваме България да преустанови действията си за дялово участие в терминала край Александруполис, продължи по енергийните теми Петков. „В парламента миналата седмица се взе престъпно решение за дялово участие на България с 20% в терминала Александруполис. България се включва да подкрепи частна инициатива, в което няма лошо, но в същото време Гърция е изградила огромен терминал, който да може да приема всички танкери. А гръцкият системен оператор е свалил цените на възможно най-добрите условия за ползващите терминала – там ние нямаме участие, както не трябва да имаме участие и в Александруполис, заяви още Петков. „По същество България тръгва да финансира \"Капелузос груп\" и това трябва да спре веднага. Трябва да е ясно, че нашите пари ще отидат за \"Капелузос груп\" а не за българската сигурност. И ако ние не си даваме сметка, че пилеем едни пари, които в последствие ще оскъпят газта на българските граждани, не виждам какво друго можем да направим. Още повече че България има печален опит със същата компания. Не може НС да реши „Булгарстрансгаз“ до края на 2018 г. да предприеме необходимите действия за участие в този терминал. На това трябва да се сложи край и ние от АБВ настояваме да се преустановят тези действия. Апелът ни е към парламента да се спрат тези безумно действия“, каза още Петков.     ", "date": "2018.12.17", "title": "Румен Петков: Мнозинството не може да издържи в този формат! Догодина ще има три избора"}
{"url": "http://epicenter.bg/article/Protestirashti-i-politsiya-stignaha-do-sblasatsi-pred-sgradata-na-KEVR/170930/2/0", "text": "Протестиращи и полиция стигнаха до сблъсъци пред сградата на КЕВР, предаде репортер на Агенция \"Фокус\". Протестиращите срещу увеличаването на цената на водата се опитаха да нахлуят в сградата на КЕВР, заради което се стигна до физически сблъсъци с полицейски служители.    Хората са излезли на протест пред сградата на КЕВР, за да изкажат своето недоволство и да поискат оставката на председателя ѝ Иван Иванов във връзка с планираното увеличение на водата, предаде репортер на Novini.bg.   В сградата по време на обсъжданията трябваше да присъства и омбудсмана Мая Манолова, но протестиращите не я пуснаха, за да принудят Иванов да слезе при тях. Впоследствие обаче тя успя да влезе в сградата на регулатора.   Част от недоволните скандираха \"Мафия\" и \"Долу Иван Иванов!\". Според присъстващите Иванов обслужва интересите на монополистите, а не интересите на гражданите.", "date": "2018.12.17", "title": "Протестиращи и полиция стигнаха до сблъсъци пред сградата на КЕВР"}
{"url": "http://epicenter.bg/article/Sergey-Stanishev--Otsastvieto-na-Ninova-v-Lisabon-beshe-neochakvano--no-ne-i-reshavashto/170892/2/0", "text": "\"Най-реалистично е през 2019 година България и Румъния да бъдат в Шенген с всички граници. Но за това е нужен натиск, нужна е дипломатическа офанзива. Позицията на ЕП от тази седмица за Шенген дава още един инструмент на правителството за натиск в Съвета за приемането ни\". Това заяви лидерът на ПЕС Сергей Станишев в предаването \"Брюксел 1\" на телевизия \"България он ер\".   Докладът е много навременен, защото дава инструмент за натиск на правителството занатиск, смята Станишев. Според него неприемането на България и Румъния в Шенген, които са изпълнили всички критерии от седем години, е несправедливо, дискриминация и наглост. \"Освен това има въпроси в Европейския съвет, по които Холандия, която е основен противник на приемането ни в Шенген, има интереси и по тях трябва да се преговаря, като в този процес отстоим нашия интерес за Шенген\", заяви Станишев и даде пример със седалището на Европейската агенция по лекарствата, което след Брекзит бе решено да отиде в Холандия. Питам се защо България подкрепи Холандия за тази агенция, добави той. Трябва да набележим теми, по които Холандия има интерес и да преговаряме, категоричен е Станишев. \"Срамно е, че Европейският съвет не присъства на дебата в ЕП тази седмица за Шенген, защото този дебат и тази позиция се отнасят към Европейския съвет. Нямаше ги, защото няма какво да кажат. През юли министрите на вътрешните работи и на правосъдието на Австрия, казаха пред комисията LIBE, че по време на австрийското председателство въпросът за България и Румъния в Шенген ще бъде поставен и ще бъде разгледан. Това не се случи,\" заяви лидерът на ПЕС. \"Неочаквано, но не решаващо, както личи от резултата\" - така Сергей Станишев коментира отсъствието на лидера на БСП Корнелия Нинова от конгреса на ПЕС в Лисабон, където той беше преизбран за лидер на ПЕС трети мандат. БСП, моята партия издигна кандидатурата ми и аз няколко пъти благодарих за подкрепата им, защото не е лесно да убедиш 34 партии да те подкрепят за трети път, посочи Станишев.   Представете си, ако ГЕРБ бяха избрали свой кандидат за президент на ЕНП, щеше да има хвалби от тук до Луната, коментира по повод на избора си начело на ПЕС Сергей Станишев.  ", "date": "2018.12.17", "title": "Станишев: Неприемането ни в Шенген е дискриминация и наглост! През 2019 г. може да бъдем приети!"}
{"url": "http://epicenter.bg/article/Pravoslavnata-tsarkva-chestva-Sveti-prorok-Daniil-/170893/2/0", "text": "Православната църква чества Свети пророк Даниил (Данаил) и св. три отроци Анания, Азария и Мисаил.   Една от легендите разказва, че по време на вавилонския плен заради вярата си в Бога пророк Даниил бил хвърлен в дълбока яма сред гладни лъвове. Но тогава се случило чудо - въпреки че в продължение на шест дни на лъвовете не била давана храна, зверовете не докоснали Божия пророк.    Този ден особено много почитат всички жени, които ще раждат и имат малки деца. Те месят питки и ги раздават на съседи, за да е плодовита годината и лесно да родят.   Даниил произхождал от царски род и още като юноша бил отведен във Вавилон заедно с другите пленени иудеи. Изключително талантлив, той изучил халдейския език и мъдрост и заедно с тримата си другари - Анания, Азария и Мисаил бил взет на служба при царския двор.   Даниил изтълкувал на Навуходоносор неговите забележителни сънища. Неведнъж се удостоил от Бога с видения, в които му били открити най-важни и забележителни свещени събития.   При възкачването на Дария на престола той бил назначен за един от тримата управители на империята и по чудесен начин бил спасен от лъвовете, в чиято яма бил хвърлен за своята привързаност към вярата на отците (Дан. 6:10-24).   Историята на неговия живот и на делата му е описана от самия него в свещената книга с неговото име. Светата Църква празнува паметта му на 17 декември. Даниил отначало бил владетел на острова, наречен Ниверта, или Вероя, близо до Гадир (или Кадикс, на юг в Испания, близо до Гибралтар).   Използвайки удачното местоположение на своето владение по главния в това време морски път, Даниил спечелил много богатства. Тъй като бил възпитан в християнско благочестие, предпочел да служи на Бога и не след дълго време оставил властта и имуществото на децата си, а сам отишъл в Рим и там приел монашество.   После заминал за Константинопол, където беседвал с царете Роман и Константин. Той измолил позволението им да посети Йерусалим. Като се поклонил на светите места, Даниил приел от патриарх Христодул велика схима с името Стефан, но там претърпял много беди и дори побои от нечестивите сарацини.   Затова се отправил в Египет, където бил хванат и хвърлен в тъмница, в която изнемогвал от глад, жажда и мъчения шест месеца. След това светият бил изправен пред емира на Египет, който го оковал в тежки вериги и го принуждавал да се отрече от Христа.   Но тогава се случило чудо - въпреки че в продължение на шест дни на лъвовете не била давана храна, зверовете не докоснали Божия пророк.  Светецът останал непоколебим и с дръзновение изповядал, че нашият Господ Иисус Христос е истинският Бог. За това бил подложен на много различни мъчения, от които починал.   За кончината си свети Даниил бил предизвестен от Бога. Денят на св. Данаил е свързан и с Аниното зачатие (9 декември).   Празниците се възприемат като преходни дни и са свързани с новото начало и подготовката за него.    Този ден особено много почитат всички жени, които ще раждат или имат малки деца. Те месят питки и ги раздават на съседи, за да е плодовита годината и лесно да родят. Имен ден празнуват: Данaил, Данaилa, Даниeл, Даниeлa, Дани и Дана", "date": "2018.12.17", "title": "Православната църква чества Свети пророк Даниил "}
{"url": "http://epicenter.bg/article/Asfaltirane-pri-10-sm-snyag-dokara-pochti-do-boy-shofyori-i-stroiteli/170896/2/0", "text": "Полагане на асфалт върху снежна покривка предизвика скандал в Гложене. Клип показва пререкания на висок глас между водач и служители на фирмата-изпълнител, като вербалният сблъсък е заради блокирания път.   „Това е втори случай в рамките на 10 дни – да се полага асфалт върху сняг. Не разбирам какъв е тоя зор”, възмути се пред камерата на БТВ гражданинът от клипа – Данчо Славков. По думите му строителите се държали „малко нагло”. „Ситуацията беше много форсмажорна”, призна отговорният за неделното снежно асфалтиране инж. Венцислав Дилков. По думите му вчера сутринта метеорологичните условия били добри, а прогнозата била, че в Тетевенско ще вали следобед. Така работниците асфалтирали едната лента… след което завалял сняг. Дилков подчертава, че напълно разбира, че е недопустимо да се асфалтира върху сняг, но преценил, че ръбът, който се образува на вече завършената лента може да причини катастрофи. Затова и машините продължили да работят „с ясното съзнание, че когато времето се подобри, този допълнително положен пласт, който нулира ръба, ще го изфрезоваме и ще го коригираме”.   Инженерът е категоричен, че нещо такова се случва за първи път и не може да се твърди, че от фирмата са разчитали на липса на контрол в неделния ден. „Тези пари няма да са за сметка на данъкоплатеца, а за сметка на фирмата”, подчерта той.    ", "date": "2018.12.17", "title": "Асфалтиране при 10 см сняг докара почти до бой шофьори и строители"}
{"url": "http://epicenter.bg/article/Prof--Todor-Kantardzhiev--Balgarinat-uzrya--che-tryabva-da-se-vaksinira/170899/2/0", "text": "150 хиляди са продадените ваксини у нас, като след тях са били доставени още 7000. В момента и да се търсят ваксини, няма да се намерят. Свършиха. Така че мога да кажа, че българинът постепенно узря и започна да се ваксинира. Не може да се каже, че сме антиваксинално настроена нация, както твърди \"Евростат\". Това заяви в сутрешния блок на БНТ проф. Тодор Кантарджиев, директор на Националния център по заразни и паразитни болести. ,,През тази дълга есен националната лаборатория доказа циркулацията на вируси на горните и долните дихателни пътища. Появи се една суха кашлица, която измъчи българския народ. Миналата седмица бяха потвърдени 6 тежки случая на грип в страната в градовете Русе, Бургас, София и Силистра'', добави специалистът. ,,Не ходете на работа, когато сте болни, тъй като това е излишен героизъм. За лечение на грипа е най-важно да се разбере, че действително става дума за грип. Той ни сграбчва за около 2-3 часа. Симптомите са болки в гърлото, недостиг на въздух, суха кашлица'', каза още Кантарджиев. ,,Не се сяда болен на коледната трапеза, за да не заразим роднините. Най-хубавият имуностимулатор са зелевите сарми. Трябва да са постни, за да са полезни за здравето. Сиренето, киселото мляко също са много полезни'', завърши той.", "date": "2018.12.17", "title": "Проф. Тодор Кантарджиев: Българинът узря, че трябва да се ваксинира"}
{"url": "http://epicenter.bg/article/Narkodilar-pregazil-politsaya-v-Sofiya-s--quot-mrasna-gaz-quot--namerili-bradvi-i-buhalki-v-kolata-mu/170901/2/0", "text": "В събота около 23.15 часа се извършва рутинна проверка, тъй като има информация, че подобен автомобил не се подчинява на полицейски разпореждания. Полицаи са подходили към автомобила, колата включва на задна скорост, удря паркирана кола и с висока скорост прегазва служителя. Това разказа в сутрешния блок на Нова телевизия началникът на отдел \"Криминална полиция\" в СДВР комисар Ангел Бадънков по повод случая с блъснатия полицай в София.   Извършителят с т.нар. мръсна газ прегазва колегата и успява да избяга. Колегата е със счупени крак, таз, седем ребра и увреден бял дроб. В много тежко състояние е, с опасност за живота, заяви комисар Бадънков. Той е дългогодишен служител, истински професионалист. Надявам се всичко с него да бъде наред и след като се оправи, да продължи да работи при нас, добави полицейският шеф.   Той уточни, че издирваният за нападението е от София, криминално провявен, задържан е многократно за разпространение на наркотици. Веднага са предприети заградителни мероприятия и автомобилът му е открит. В него са намерени брадви, мачете, палки, бухалки. В момента целият ресурс на сектор \"Издирване\" е впрегнат и в скоро време мъжът ще бъде открит, подчерта комисар Ангел Бадънков.  ", "date": "2018.12.17", "title": "В колата на наркодилъра, прегазил полицая в София с \"мръсна газ\", намерили брадви и бухалки "}
{"url": "http://epicenter.bg/article/Vitsepremierat-Mariyana-Nikolova-poseti-tsentrove-za-detsa-i-vazrastni-s-uvrezhdaniya-v-Montana/170932/2/0", "text": "Заместник-министър председателят по икономическата и демографската политика Марияна Николова и министърът на труда и социалната политика Бисер Петков посетиха центрове за деца и възрастни с увреждания в Монтана, съобщиха от пресцентъра на \"Дондуков\" 1. Вицепремиерът Николова изрази удовлетворение от качеството на предлаганите услуги и начина на тяхното управление, както и от условията за децата и възрастните. „Доволна съм от старанието, което се полага от служителите на дневните центрове. Видимо е, че те се трудят със сърце и приемат работата си като кауза“, каза заместник-министър председателят.  По време на работното си посещение в Монтана Марияна Николова се срещна с кмета на града Златко Живков и областния управител Росен Белчев. „Развитието на Северозападния регион е приоритет за мен. Затова първото ми официално посещение като заместник-министър председател е в Монтана“, каза вицепремиерът Николова. По време на срещите бяха обсъдени възможностите за подобряване на инфраструктурата и за привличане на повече инвестиции в региона. Акцент в разговора беше и състоянието на детските градини и училищата, както и развитието на местния пазар на труда с фокус върху преодоляването на недостига от кадри.  ", "date": "2018.12.17", "title": "Вицепремиерът Марияна Николова посети центрове за деца и възрастни с увреждания  в Монтана"}
{"url": "http://epicenter.bg/article/Dermalni-filari---chudo-ot-peto-pokolenie-izobretiha-ot-LG/170947/10/0", "text": "Мнозина мислят, че компанията LG се занимава изключително с производство на техника, но не всичко е както изглежда на пръв поглед. Специалестите от LG Life Sciences, която е дъщерна на корпорацията LG и е специализирана в медико-биологичните изследвания, създаде хитът на хилуроновите филъри Ивор (Yvoire).   ?   Не случайно хилуроновата киселина се счита за лидер сред филърите за контурна пластика. Yvoire e още един филър в чийто състав тя се явява основен действащ компонент. Естествено се прилага киселина с неживотниски произход. В рамките на последните 14 години нейната ефикасност не веднъж е била доказана. Синтетичната киселина е доказано по-безопасна за организма.   В по-плътните филъри Ивор между молекулата на киселината се намират хоризонтални връзки, което позволява не само да създават допълнителен обем, но и да изглаждат мрежта от бръчки и неравности по кожата, поддържайки равномерна структурата на епидермалната повърхност.   Препаратът е 100% биоразградим т. е. с времето той се разпада напълно и по естествен начин се извежда от организма. В дадения момент филъра Yvoire може да се похвали със сертификати за качество от Европейската дирекция по качеството на лекарствените препарати, както и със сертификати от министерствата на здравеопазването на всички водещи в козметичната индустрия страни в света.   В САЩ все още текат клиничните изпитания на препарата, но първите етапи от тестовете са успешно преминати.     Филърат е предназначен за отстранение на възрастовите изменения на кожата и коригиране на някои външни недостатъци на кожата. През годините в които е в експлоатация, филърт е доказал своята ефикасност. Той е изключително успешен при отстраняване на -          „Пачият крак“ около очите; -          Мимически бръчки и гънки с различна дълбочина; -          Недостатъчен обем на устните; -          Неправилна форма на устните; -          Запълване на слъзните канали; -          Неправилен овал на лицето;     С един филър няма да решите всичките си проблеми затова е разработена цяла серия филъри Yvoire. Всеки от компонентите работи на определено подкожно ниво с което се постига и изискуемия ефект. В серията филъри Yvoire изпъкват два препарата: -            – използва се за решаване на стандартни проблеми, като запълване на „слъзния улей“, „недостатъчен обем на тъкан“, „дълбоки бръчки и гънки“ този филър се вкарва в дълбокия слой на кожата, тъй като той се отличава с висока концентрация на хилуронова киселина (22мг/мл) и с по-гъста консистенция. -            – най-плътният филър от серията. Лекарите го използват при увеличаване обема на скулите, подбрадието, скулите. Убождането става в подкожния слой при което се вкарва достатъчно количество хилуронова киселина – 22 мг/мл     Инжектирането на хилуроновия филър не се препоръчва само на хората, които имат повишена чувствителност към хилуроновата киселина.     Филърите от пето поколение са изключително щателно тествани в Корея. В експеримента са участвали 41 жени. Възръстта на всяка от участничките е в диапазона от 30 до 55 години. Всяка е искала да се избави от бръчкита на устните и около носа. Като резултат, експертите установили, че препаратът в пълна степен удовлетворява очакванията им и за определения период отстранява проблема.   В контурната пластика с Ивор, анестезията се използва крайно рядко. Тя не се налага тъй като убождането се прави с много тънка игла. Изключение се прави само за пациенти с изключително чувствителна кожа. Резултатът е виден веднага след процедурата, но продължителността му е не повече от половин година.   У нас с високотехнологичното откритие на LG работи д-р Олеся Велинова, дерматолог в център по естетика Persona. Д-р Олеся Велинова има над 8-годишен опит зад гърба си, който е натрупала по време на работата си в Москва. Една от клиниките, в които е работила там е прочутата „Лин Лайн“, популярна като мястото, където политици и известни лица от шоубизнеса на Русия се разкрасяват и подмладяват. Дерматологът на руския елит  вече работи и върху лицата на българските звезди.   Съвсем скоро тя стана водещ специалист-дерматолог в център по естетика – Persona. Според докторът на руския елит, както наричат водещия специалист от Москва, който иска да е модерен, е естествен. Това е топ тенденцията в естетичните процедури. Тя беше лансирана на конгреса в Монако и се заговори за нея още през миналата година, но вече е много по-ясно изрзаена.    Времето на хиперкорекциите отмина и днес най-ценени са специалистите, които работят така, че да не си личи тяхната намеса. “Восъчното лице” и големите патешки устни са отживелица. Затова днес ботоксът е така разреден, че няма никаква токсична опасност. Той се разпределя така, че да се избегне лицето тип маска.   Вече говорим за т.нар. full face, което означава подвижно, динамично лице. Нова тенденция е при корекциите да се използва само една ампула. Препълването, което личи, не е проява на професионализъм. Ако бъде поставена в 1, 2, 3 точки или векторно в “долината на сълзите”, умората изчезва, скулите се повдигат, погледът се отваря.   Днес дермотолозите ползват ботокс, филъри, и мезоконци, но така, че само да компенсират някакви липси, а не да променят изражението на пациента. Ако трябва да говорим за конкретни нови процедури, които са хит по света, а вече и в България, това са неинвазивните терапии, при които се работи с натурални продукти. Например, терапията Intraceuticals, която е уникален комплекс от хиалуронова киселина, витаминен комплекс и билки. Тя придава един много свеж, здрав и жизнен вид на кожата. Точно естествения здрав вид на кожата, който е модерен днес.   Разбира се, всяка кожа трябва да е редвно и добре почиствана и обгрижена, със същото внимание, с което се грижим за зъбите си, например. Новите филъри Ивор са точно това ново средство за елегантна, здравословна и компетентна грижа!    ", "date": "2018.12.17", "title": "Дермални филъри – чудо от пето поколение изобретиха от LG"}
{"url": "http://epicenter.bg/article/Melaniya-se-poyavi-kato-istinska-Snezhanka-na-bal-v-Beliya-dom--Snimki-/170951/10/84", "text": "Мелания Тръмп изглеждаше весела и сияйна на Бала на Конгреса, който със съпруга ѝ Доналд Тръмп дадоха в голямото фоайе на Белия дом. \r\n \r\n 48-годишната първа дама бе в блестяща бяла рокля по тялото на френската модна къща Celine, която подчертаваше стройната ѝ фигура. Това е първият път, когато Мелания облича тоалет на артистичната директорка на Celine Фийби Фило, откакто е първа дама.   Модният свят не пропуска да обърне внимание върху любовта на Мелания към дизайнерските марки. Мишел Обама най-често залагаше на достъпни американски брандове като J. Crew и Gap, докато Мелания обича Dolce & Gabbana, Emilio Pucci и сега - Celine.   Доналд Тръмп направи четириминутно обръщение, в което отбеляза близо двете години, откакто встъпи в длъжност като президент. , каза той.", "date": "2018.12.17", "title": "Мелания се появи като истинска Снежанка на бал в Белия дом (Снимки)"}
{"url": "http://epicenter.bg/article/Bashtata-na-hertsoginya-Megan--Po-praznitsite-tryabva-da-sme-zaedno/170952/10/0", "text": "Бащата на бившата актриса   и настояща  заяви, че се надява британската  да му помогне да се сдобри с дъщеря си, която през май се омъжи за  , предаде Ройтерс, цитиран от Дарик.   \"Бих оценил всичко, което  би предприела в тази насока, за да можем да решим нашите семейни проблеми\", заяви  в интервю, дадено за телевизионния канал Ай Ти Ви. \r\n \r\n \r\n \r\n \"Всички семейства са еднакви, независимо дали са кралски или най-обикновени. По празниците всички би трябвало да сме заедно\", изтъкна  .   Бащата на    се оплака, че не е получил честитка за   от  , но би се радвал, ако все пак изгладят своите отношения.   заяви, че много обича дъщеря си и я призова да му се обади при пръв възможен случай или поне да му изпрати SMS.  ", "date": "2018.12.17", "title": "Бащата на херцогиня Меган: По празниците трябва да сме заедно"}
{"url": "http://epicenter.bg/article/Po-Koleda-novozelandskiyat-premier-shte-bade-prosto--mayka/170954/10/0", "text": "Новозеландският  каза, че  , предаде АП, цитирана от Дарик. Ардърн благодари на всички, които са й помогнали да се справя със задълженията си. Министър-председателката  Това се прави  , за разлика от други страни, където отношенията между журналисти и политици са обтегнати, отбелязва АП. Ардърн е . Тя казва, че се стреми да изпълнява всичките си задължения и често я дават за пример, но се стреми преди всичко да върши добре работата си като ръководител на правителството.", "date": "2018.12.17", "title": "По Коледа новозеландският премиер ще бъде просто... майка"}
{"url": "http://epicenter.bg/article/Moshtna-bomba-izbuhna-pred-gratskata-televiziya--quot-Skay-quot--/170910/7/0", "text": "Мощна бомба с взривно вещество над 5 кг избухна тази нощ пред гръцката телевизия \"Скай\" в Атина. Няма жертви. На сградата на медията са нанесени сериозни щети, съобщи БНР. По свидетелски показания, експлозията е усетена в радиус от пет километра.  Терористите са съобщили за поставеното взривно устройство в две гръцки медии и полицията е реагирала незабавно. Журналистите от телевизия \"Скай\" са били евакуирани.  Бомбата е мощна и целта е била да се нанесат щети на телевизията, коментират полицаите, които още са на мястото на взрива.  Охранителни камери са заснели двама души, които са поставили бомбата пред сградата на телевизията.  На мястото са министърът по защита на гражданите и шефът на гръцката полиция.  Политическите сили в Гърция коментираха, че \"бомба срещу медия е удар срещу демокрацията\" и настояват за бързо разкриване на извършителите на атентата.  Все още никоя организация не е поела отговорността за бомбата.  Районът е отцепен от полиция. Разследването продължава.", "date": "2018.12.17", "title": "Мощна бомба избухна пред гръцката телевизия \"Скай\" "}
{"url": "http://epicenter.bg/article/300-migranti-opitaha-da-proniknat-v--Komedi-Fransez--po-vreme-na-spektakal/170913/7/0", "text": "Около 300 кандидати за убежище във Франция и нелегални мигранти опитаха снощи да проникнат по време на представление в парижкия театър „Комеди-Франсез“, съобщи в. „Фигаро“, като се позова на репортер на АФП, присъствал на инцидента. Нашествениците искали да се срещнат с директора на театъра Ерик Руф и чрез него да отправят въпрос към властите защо бавят узаконяването на техния престой във Франция. Надявали се той да им организира среща с министъра на вътрешните работи Кристоф Кастанер.   Атаката протекла на два етапа. Първо, към 21:00 ч. малка група опитала да влезе в зданието, което се намира в центъра на Париж, но била отблъсната от охраняващите я полицаи. После към нея се присъединили още 200 лица главно от субсахарска Африка. Полицаите ги отблъснали с палки и една сълзотворна граната. По това време вътре се играела пиесата „Лукреция Борджия“ от Виктор Юго. Не се наложило да бъде прекъснат спектакълът, защото полицаите бързо обкръжили смутителите на реда и ги принудили да седнат мирно на земята. По-късно се разбрало, че инициатори на акцията са две организации за защита на мигрантите – „Буден параклис“ и „Без документи 75“.   „До гуша ми дойде“, казал Абдуле – 35-годишен готвач от Мали, който работи във Франция от 2011 г. и още няма редовни документи. 32-годишният суданец Абдала обяснил присъствието си по следния начин: „Искам документи, място, където да спя, и издръжка“. В момента той живее “на улицата, под един мост“.", "date": "2018.12.17", "title": "300 мигранти опитаха да проникнат в „Комеди-Франсез“ по време на спектакъл"}
{"url": "http://epicenter.bg/article/Kmetat-na-Ohrid-pochina-vnezapno--Zaev-otlaga-poseshtenie-v-Balgariya/170916/7/0", "text": " Правителствената македонска делегация, оглавявана от премиера Зоран Заев, в понеделник няма да има възможност да присъства на мероприятието по откриване на част от автомобилния път между Македония и България, предава македонската редакция на Радио „Свободна Европа“.   Причината за това, както информират от правителствената пресслужба, е внезапната смърт на градоначалника на Охрид проф. д-р Йован Стояновски и възпоминателната сесия на община Охрид и погребението, които са предвидени за понеделник.", "date": "2018.12.17", "title": "Кметът на Охрид почина внезапно, Заев отлага посещение в България"}
{"url": "http://epicenter.bg/article/Sergey-Lavrov--Petro-Poroshenko-gotvi-provokatsiya-na-granitsata-s-Rusiya/170924/7/0", "text": "Украинският президент Петро Порошенко готви провокация на границата с Русия, заяви руският министър на външните работи Сергей Лавров в ефира на радио „Комсомолская правда“, предава РИА Новости, цитирана от \"Фокус\". Съгласно получената информация, става дума за въоръжена провокация, предвидена за края на декември, уточни първият дипломат на Москва. „Той ще получи отговор и той ще е тежък, уверявам ви“, добави министърът, като отбеляза, че Русия няма да допусне Порошенко да нарушава права, които жителите на Крим са защитили в съответствие с международното право. Лавров заяви още, че Киев съгласува подобни действия със „западните куратори и попечители“. Според сведенията, с които руската страна разполага, отбеляза той, съветват Порошенко да поддържа бойни действия с малка интензивност, за да може постоянно да „крещи в пропагандната плоскост, че руснаците нахлуват в Украйна“, но без да довежда военните действия до такава фаза, при която ще последва пълномащабен отговор.  ", "date": "2018.12.17", "title": "Сергей Лавров: Петро Порошенко готви провокация на границата с Русия"}
{"url": "http://epicenter.bg/article/EK--Razprostranyava-se-dezinformatsiya-za-sporazumenieto-na-OON-za-migratsiyata/170942/7/0", "text": "По въпроса със споразумението на ООН за миграцията се разпространява дезинформация, заяви днес говорител на Европейската комисия, съобщи БТА.   Споразумението насърчава сътрудничеството между държавите по въпросите на миграцията, включително при връщането на незаконните мигранти, прави разлика между мигранти и бежанци, признава общочовешките права, очертава начини за борба с незаконната миграция и каналджийството, признава необходимостта от охрана на границите за запазването на сигурността, както и самостоятелността на държавите по въпросите на миграцията.   Споразумението не е правно обвързващо, не въвежда незаконно право на миграция и не цели да насърчава незаконната миграция, добави говорителят.   Да кажем това е нашият начин да се преборим с дезинформацията по този въпрос.   Разполагаме със скромни възможности, необходимо е съгласуване между всички държави от ЕС, посочи той. Говорителят цитира председателя на ЕК Жан-Клод Юнкер, според когото би било добре онези, които взимат отношение по документа, първо да го прочетат.", "date": "2018.12.17", "title": "ЕК: Разпространява се дезинформация за споразумението на ООН за миграцията"}
{"url": "http://epicenter.bg/article/-Erdogan--Govorih-s-Tramp---ako-siriyskite-kyurdi-ne-se-mahnat-ot-Severna-Siriya--nie-shte-vlezem-tam-/170944/7/0", "text": "Президентът на Турция Реджеп Тайип Ердоган говори на тържество по повод откриване на група строителни обекти в град Коня, Централна Турция, предаде информационната агенция ДХА.   „Говорихме с г-н Доналд Тръмп – тези терористи   трябва да се махнат от района източно от река Ефрат. Ако те не си отидат, ние ще влезем там с войски. Терористичният коридор силно ни притеснява. Щом като сме стратегически партньори със САЩ; тогава трябва да направим нужното по въпроса”, обяснява Ердоган, цитиран от ДХА и \"Фокус\".   Турската армия е завършила подготовката за евентуална операция на изток от река Ефрат в Сирия, която може да започне всеки момент, заяви още Ердоган в Коня, цитиран от турския телевизионен канал НТВ и БТА. \"Ние можем да започнем операциите на територията на Сирия всеки момент. Нашата храбра армия е завършила подготовката и плановете за това. Можем да влезем ненадейно някоя нощ\", каза Ердоган. Той подчерта, че при операцията няма да пострадат американските военнослужещи, намиращи се в контролираните от сирийските кюрди райони.   Ердоган обяви на 12 декември, че до няколко дни Анкара ще започне операция на изток от р. Ефрат в Сирия срещу сирийската кюрдска милиция Сили за защита на народа, която Анкара разглежда като терористична организация, свързана с Кюрдската работническа партия /ПКК/. От 2016 г. насам Турция проведе две военни операции на територията на Сирия - \"Ефратски щит\" и \"Маслинова клонка\".  ", "date": "2018.12.17", "title": "Ердоган: Говорих с Тръмп – ако сирийските кюрди не се махнат от Северна Сирия, ние ще влезем там!"}
{"url": "http://epicenter.bg/article/Kogato-Zhan-Klod-Yunker-ne-haresva-pricheskata-ti--VIDEO-/170948/7/0", "text": "Известният с ексцентричните си прояви пред камерите председател на Европейската комисия Жан-Клод Юнкер не изневери на себе си и на последната среща на върха в Брюксел, предава  bTV .   Този път негова „жертва” стана зам.-директорът на протокола на комисията Пернила Сьолин. При срещата си с нея той с видимо стресната физиономия разроши косата й – почти като опит да й придаде обем.   През годините Юнкер е имал и други подобни изпълнения – като например да пошляпне финансово недисциплинирания гръцки премиер Ципрас.", "date": "2018.12.17", "title": "Когато Жан-Клод Юнкер не харесва прическата ти (ВИДЕО)"}
{"url": "http://epicenter.bg/article/Izhvarliha-dvama-deputati-ot-darzhavnata-televiziya-v-Ungariya-/170950/7/0", "text": "В Унгария не разрешиха на опозиционни депутати да прочетат петиция по националната телевизия, съобщи Нова телевизия.  Двама опозиционни депутати били изхвърлени от сградата на държавната телевизия в Будапеща, след като поискаха петицията им да бъде прочетена в ефир.  Политиците са част от група народни представители, които прекарали цяла нощ в телевизията в знак на протест срещу промените в трудовото законодателство.  Именно те станаха причина за вчерашната демонстрация в Будапеща. Множеството поиска отмяна на закона, който позволява полагането на 400 часа извънреден труд годишно по искане на работодателя.  В неделя близо 10 000 унгарци излязоха за поредна вечер на протест в Будапеща, скандирайки срещу промените в трудовото законодателство. Протестът се проведе под надслов „Весела Коледа, г-н премиер“.  Това бе четвъртата голяма демонстрация само за седмица, по време на която се чуха и призиви за оставката на премиера Виктор Орбан.  Реформата на трудовия кодекс ще даде право на работодателите да увеличат часовете извънреден труд годишно от 250 на 400. Промените трябва да влязат в сила от януари 2019 г.", "date": "2018.12.17", "title": "Изхвърлиха двама депутати от държавната телевизия в Унгария "}
{"url": "http://epicenter.bg/article/Kremal--Novata-ukrainska-tsarkva-se-izpolzva-za-politicheski-tseli/170955/7/0", "text": "Кремъл обвини днес украинските политици, че използват за политически цели създаването на нова украинска православна църква, независима от Москва, предадоха Ройтерс и ТАСС, цитирани от БТА.   \"Става дума за междуцърковните отношения. В дадения случай ние не смятаме, че имаме право да се намесваме в тези процеси, макар да виждаме, че в Украйна тази разколническа дейност е плътно смесена с политика, което вероятно по църковните канони едва ли е допустимо. Но от друга страна, добре знаем, че разколниците не спазват особено църковните канони\", каза говорителят на Кремъл Дмитрий Песков.   В частност той изтъкна прякото участие на украинския президент в конфликта.   Песков не можа да отговори дали този въпрос ще бъде обсъден на днешното работно съвещание на руския президент Владимир Путин с постоянните членове на Съвета за сигурност на Русия.   \"Не знам. Работата е там, че работното съвещание на Съвета за сигурност е съвещание без предварително подготвен и установен дневен ред\", каза говорителят.", "date": "2018.12.17", "title": "Кремъл: Новата украинска църква се използва за политически цели"}
{"url": "http://epicenter.bg/article/Ivan-Granitski-predstavya-poslednite-si-tri-poetichni-knigi/170920/6/0", "text": "Във вторник, 18.12.2018 г., 18 часа, в Национална библиотека „Св. св. Кирили и Методий“, 2 етаж, Иван Гранитски ще представи последните си три книги - „Стрелата на времето“, „Зазоряване“ и „Атлантида“.   „Скъпи мои приятели и почитатели на издателство „Захари Стоянов“, в навечерието на скромната ми годишнина (65) имам честа и удоволстввието да ви поканя на моя твроческа вечер. С радост ще споделя с вас сътворените от мен последни три книги. И вместо да подарите цвете, купете книга!“, пише авторът в поканата.", "date": "2018.12.17", "title": "Иван Гранитски на 65! Представя последните си три поетични книги"}
{"url": "http://epicenter.bg/article/Kakvo-mozhe-da-nakara-Lili-Ivanova-da-sabere-priyateli-i-vkupom-da-gi-zavede-na-teatar-/170949/6/0", "text": "  На театър, не на концерт!  Някаква провокация? Нещо, което дълбоко я е впечатлило и тя иска да го сподели и с други? Или пък странна мисия, която си е наумила.    В музиката ги знаем.  Но в театъра?  :  , не вярвам на ушите си. \"  - звучи настойчивият глас на Лили -     - отивам с Лили на театър в Сити Марк арт център!  Разбира се, прочитам всичко за пиесата, за да намеря камъчето в обувката, което гложди Лили.   по време на първото правителство на Берлускони. Автор на текста е Франка Раме, съпруга на нобелиста Дарио Фо. Според отговарящите за морала държавни служители в \"пуританския\" Рим спектакълът, основан на сензационната книга на Якопо Фо \"Дзен и изкуството да правим секс\", заплашвал да \"наруши общественото благоприличие, като тласне публиката към безсрамно поведение по отношение на секса\".  Е, ясно ми е, че точно това е привлякло един от най-провокативните ни режисьори, създателя на две от най-успешните български кинокомедии - \"Двойникът\" и \"Господин за един ден\", да постави скандалния текст на българска сцена. И това да бъде театралният му дебют!  И го слага някъде в бюрото си. В това време търси актриса, която да изиграе хем влудяващо, хем непорочно, в цели 27 роли, върховната красота на съчетанието между секс и любов. Защото да изиграеш \"Сексът - начин на употреба\" се изисква освен талант, и смелост.    свързани с най-интимната ни същност. Без лицемерие, без свян, назовавайки нещата с истинските им имена. Текстът е изповед на жена, която не е получила никакво образование от родителите си за секса и животът я поставя или в комични или в трагични ситуации. Откровенията ѝ като Ева, като девойка, жена, майка, леля, баба за онези най-най-интимни преживявания, които дори не смеем да назовем с истинските им имена, отблъскват известни актриси.     \"  разказва Волев за терзанията си да намери подходящата актриса, която да изиграе женското си \"АЗ\"    Докато случайно през това лято той се запознава с една 24-годишна актриса от Кърджали, току-що завършила специалността “Актьорство за куклен театър” в НАТФИЗ. Кристина Топалова. И интуицията му веднага сигнализира, че това е Тя. Усетът да открива точните актьори, проработва и сега.    съчетава предствата за Ева, Златната рибка и Инструктурка по оргазъм, танцувална и развихрена, чаровна и въздействаща.  , разказва Волев. И започва съвместната им работа. Три месеца само върху текста.  - от малко дете до старец, които сменят настроението и изживяванията си в рамките на минути. \"  споделя Топалова преживяванията си по време на репетициите.   Тя уплътнява по един удивително лек за зрителя начин превъплъщенията си - пее и танцува, смее се и морализаторства, изпълвайки с присъствието си сцената, където единствен нейн партньор е каменната глава на олимпийския бог Хермес. А негови подгласници са две картини на Адам и Ева – едната на Лукас Кранах преди грехопадението, а другата на Мазачо – след изгонването им от Рая.  чувствена и плаха, предизвикателна и всеотдайна, съобразяваща се с морала и бягаща от морала, която следва библейската си същност - да събужда и да изживява любов, да носи еротика, без да стига до порнография. И това е най-голямото постижение на младата актриса и на опитния режисьор - тънката линия на пошлото, която те не са прекрачили.  Това е другата страна на женската емоция, на интимността, която тя пресъздава в песните си. И затова ни покани - да видим и онова, което Лили не може да изпее, но което е неотменнаата част от живота. Лили раздипля душевните ни тайни, Кристина, под ръководството на Волев, разкрива сексуалните ни драми, терзания и удоволствия. И всичко това под палмата на любовта. , със сетивността на зрялата жена и с любопитството на девица. И с едно тънко чувство на лек, здравословен, хумор, където тъжното и смешното се сливат, а емоциите на публиката минават от въздишка през смях до бурни ръкопляскания.   Пиесата може да бъде обругана от пуритани, спряна от Министрество на образованието или просто отхвърлена.  , суетеше се притеснен прочутият режисьор на \"Маргарит и Маргарита\".    След пиесата младата Кристина Топалова застана трепераща пред попиконата. Кършеше ръце и се чудеше кой Господ ѝ е уредил такава среща.   .\"  Дано Кристина ги запомни!  И да върви напред.", "date": "2018.12.17", "title": "Какво може да накара Лили Иванова да събере приятели и вкупом да ги заведе на театър "}
{"url": "http://epicenter.bg/article/Georgi-Gospodinov--prof--Nikolay-Ovcharov-i-Bozhana-Apostolova-sa-avtori-na-2018-g-/170958/6/0", "text": "Столична библиотека организира церемония по връчване на  .   Ще бъдат раздадени награди за: , популяризирали дейността на библиотеката.     -   –   (най-четен автор на художествена литература.       -   –         –  .   Сред   са   и др.   На церемонията ще бъдат връчени награди в следните категории за читатели:    –     –  ;    –   (10 г.).    –    С нас ще бъдат носители на миналогодишни награди на Столична библиотека, членове на Обществения съвет, журналисти, издатели, писатели, медии и наши партньори, като Милен Русков, Елин Рахнев, Георги Константинов, Едвин Сугарев, Теодора Димова, Деян Енев, Калин Терзийски, Валерия Велева, Бойко Ламбовски, Мирела Иванова и др.   Награждаваните през годините писатели и активните участници в кампаниите на Библиотеката на София ще подарят свои книги с автограф на училищните и читалищните библиотеки в район „Нови Искър“.     Церемонията ще се състои на   в Американския център на Столична библиотека, пл. „Славейков“ 4А. ", "date": "2018.12.17", "title": "Столична библиотека раздава Пети „Годишни награди“"}
{"url": "http://epicenter.bg/article/Georgi-Yordanov-za-Emiliyan-Stanev--Razkoshen-razkazvach--belezhita-lichnost/170945/11/0", "text": "  Емилиян Станев (роден 28 фвруари, починал 1979)   Една от необикновените личности, които срещнах в живота си, е класикът на съвременната българска литература академик Емилиян Станев.    Тогава не знаех, че сам е променил рожденото си име Никола преди да публикува разказа „Крадецът и кучето“ през 1932 г., за да се отличи от известния по това време историк и автор на учебници Никола Станев. Както ни четеше „На браздата“ от Елин Пелин и „Индже“ от „Старопланински легенди“ на Йордан Йовков, нашата учителка вдигна глава и каза:   „Ще се убедите, че красотата на горите, които виждате всяка утрин като се събудите, е много по-необхватна.“   . Прочетох ги на един дъх. За пръв път срещах толкова вълнуващи описания на птиците и животните, които населяват близката гора. Интересът ми към писателя нарастваше с дни. Представях си го като грамаден мъж, нарамил пушка, да се движи по хайдушките пътеки на родния Балкан. Бях запомнил едно изречение от описание на Вазов за поета Христо Ботев: бил едър, с голяма брада и буйна черна коса. „Ходеше разкрачен. Гигант!“ Така мислех и за писателя, който две години е живял в познатия ми Ловен дом на предела на прохода Твърдица – Елена.   След години прочетох и други негови чудесни произведения: „В тиха вечер“, „Крадецът на праскови“, „Когато скрежът се топи“, „Чернишка“… Слушал съм и безкрайни разкази за ловните му подвизи, за забавни случки с други писатели. Но представата ми за „нашия писател“, както си мислех за него, оставаше все такава – като за Гигант.   Когато през 60-те години се запознах отблизо с Емилиян Станев, нека бъда откровен, преживях първата изненада:  .   Георги Джагаров, който говореше със суперлативи за творчеството на Емилиян Станев, ме заинтригува с новината, че писателят работи по нова творба. „Султански лов“ – така ще се казва повестта. Събитията протичали в нашия край – в земите между Сливен и Карнобат. Канех писателя да дойде за по-дълго в Сливен, но той отсичаше: „При вас е навалица. Като дойде ловният сезон, ще видим…“   Не пожела да бъде в групата на писателите, които гостуваха всяка година през май на културните празници „Сливенски огньове“. Отговаряше: „Нали са там Багряна, Фурнаджиев, Дора, Джагаров, Младен, Ефрем… Стигат ви. Аз ще дойда на лов…“    Когато работех в Сливен, често обикалях тия места. Тръгвахме от изворите на р. Камчия и легендарната Агликина поляна.    – малка двустайна хижичка с балконче и дървен парапет отпред. Той надникна вътре. Съзря малка печка „циганска любов“, старо желязно легло, дървена маса с два обикновени стола…   - А видяхте ли чешмичката в края на поляната под вековните буки? – попита ме по-късно бай Емилиян. – Никъде няма такава хладна и вкусна вода. А какви зими съм карал! Виелици – не се вижда на две крачки. Блъскам цепеници в кюмбето и надничам през замреженото прозорче за вълци и лисици. Мярнат ли се, вдигам пушката и ги оставям на снега…   Обеща ми да дойде при следващото посещение на „шефа“, т.е. на Т. Живков. Казах му, че ще ходим и до Котел. Там ще се обяви постановлението на Министерския съвет за развитието на Котленския край. Ще се открият официално първото в Европа училище за народна музика, новата текстилна фабрика „Възраждане“ и други промишлени предприятия. Ще отидем на лов и по неговите места в Твърдишката Стара планина.   – Ще дойда! – отсече той.   Посрещнах групата на летище „Безмер“. Бай Емилиян не слезе от самолета. „Не бил добре“ – каза генерал Кашев.     - Ами, нищо ми няма. Как сега да мина по тия места? Тогава тичах като млад кон. Досрамя ме…    Били сме заедно на семейни и юбилейни празници на негови другари писатели, в къщата му на ул. „Юрий Венелин“ и във вилата в Бояна, която му бе предоставена да обитава. На срещите често присъстваха Петър Динеков, Ангел Балевски, Младен Исаев, Елисавета Багряна, Йордан Радичков, Стоян Каролев и др. Емилиян Станев беше естествено център на компанията.   Очевидно бе, че разглеждаше повечето от нас като негови слушатели; мислите му – колкото оригинални, толкова и красиви.  . И да търся литература, за да се уверя дали това са негови емоционални изблици или са плод на обмислени обобщения, на дълбоки познания.      По много теми, по които мислех, че липсва алтернатива, той разпалено и убедено не даваше да му се противоречи. : „Ама чакай бе, Емилияне, не е чак тъй…“ А той продължаваше да убеждава и нас, и себе си, че това, за което говори, не може да бъде оспорвано.   Така например, когато  , постоянно твърдеше, че княз Борис I трябвало да приеме католицизма, а не източното православие. „А защо в „Антихрист“ извайваш образи на свещенослужители, които рядко се срещат в историческите описания?“ „Това е друга работа – литература…  “    Бай Емилиян: „ “    „Да, ама те са разяждали държавата. А който е срещу държавата, не заслужава да бъде възвеличаван. Добре е, че техните еретични проповеди са разклащали Европа. Но е лошо, че заради тях нашата държава става лесна плячка и на византийци, и по-късно на турци. Който е срещу държавата, той е срещу народа. Не го уважавам и не се интересувам колко книги са написани за него…“    След двудневната среща на Тодор Живков с първите секретари на окръжните комитети на БКП в Благоевград на 25 и 26 юни 1978 г. заедно със съпругата ми посетихме бай Емилиян Станев.   Още от вратата на вилата се развика: „Кой ви е дал право да казвате, че нямаме териториални претенции? Какво е българската земя без Царибродско и Босилеградско, без Македония?“ „Бай Емилияне, не се гневи – опитах се да го успокоя. – Лошо ли е ако международна анкетна комисия установи, че в Пиринска България няма македонци? Къде по света ги има тогава?“ „Това добре... това добре... – притихваше той.“     Усмихвах се. Знаех, че по този начин той изразява несъгласие с онази част от речта на стадиона в Благоевград, в която Тодор Живков заявява, че нямаме териториални претенции към СФРЮ. Както е бивало и друг път, разбирах, че гневните изблици на бай Емилиян имат точен адрес.   … Очевидно бе: приятелството му с Димитър Талев го е въоръжило с непоклатими факти за българската същност на македонската земя.   След това се успокояваше, махаше с ръка, за да се скара на съпругата си Надя, която му забраняваше да пуши. Дълго, дълго ни говори за събития и за хора… Тези разговори винаги бяха пронизани от оригиналните му съждения за трагичната българска национална участ.    Гласуваше се някакъв закон, не си спомням какъв. Механично всички вдигнахме ръка. Председателят Владимир Бонев попита има ли „против“, отговори си сам, че няма. Има ли въздържали се? Емилиян Станев единствен вдигна ръка. Размаха високо десницата си, за да го види цялата зала. Едни се сбърчиха, понеже беше необичайно; други се засмяха. Започна да ми обяснява, че едва ли не трябвало да гласува „против“, но проявил великодушие…   . От ЦК на БКП ми съобщиха, че акад. Емилиян Станев категорично възразява да го предлагат в листата на Търновски окръг. Отидох в дома му.    Те очакват да им направя някаква добрина и хич не се радват на сладките приказки, които им приказваме.“ Така обичаше да извърта фразата: уж говори за себе си, а всъщност отправяше укор към партийното и държавното ръководство. „Ти не се засягай! Но им кажи там горе…“    Но това не му пречеше да отправя и забележки към свои приятели. Така на една Нова година в следобеда пак го посетихме на вилата. Той ме подхвана: „Йордан ли е писал тия думи, които се изнасяха снощи в програмата ви по телевизията? Някаква духова музика ли беше, какво беше?... Аз ще му кажа и на него“.       Високото отличие връчвахме в зала „Георги Кирков“ на Партийния дом с богата художествена програма и вълнуващ ритуал. С Николай Хайтов – председател на Столичния съвет за култура, посетихме лауреата Емилиян Станев, за да съгласуваме програмата.    „Добре си ги описал тия мъжаги, дето крадат момичето! Момата избира силния мъж, не оня мухльо… И е готова да легне с него – със смелчагата, който я носи на гръб през реката. Туй са българските характери. И онуй момче, дето се качило на бъчвата, за да докаже, че е майстор и я пуска през урвата в бента. Бъчвата остава цяла целеничка. Признали го за баш майстор. Хубаво, хубаво си го описал!...“     При всеки разговор писателят академик произнася все красиви, хвалебствени думи за силни българи, за работни и красиви българки, за националния ни дух, който ще осигури вечност на държавата.    Да, и на музиканти! Изненадвал ме е например с вярната си оценка за произведения на класическата и на съвременната музика.    Впечатляваща е например приликата в поведението на Елисавета от „Крадецът на праскови“ с героини на Лев Толстой, Антон Чехов. И на госпожа Ренал от „Червено и черно“ на Стендал, която уверява любимия си Жюлиен Сорел, че техните чувства са неподвластни на лицемерни правила за обществено приличие. Ето:      Едва ли е искал да се съизмерва с тях. Но романът „Иван Кондарев“ без съмнение е съизмерим с „Железният светилник“ на Д. Талев, с „Тютюн“ на Д. Димов, с „Обикновени хора“ – I част на Георги Караславов. Това обяснява творческата самовзискателност, с която до края на дните си се отнасяше към своята забележителна творба.        След смъртта на писателя, в знак на дълбоко уважение към него, Въло Радев, създател и на вълнуващия филм „Търновската царица“, ни представи   За пръв път със съвременни аудиовизуални средства режисьорът-оператор пресъздаде изключително интересния жизнен път на своя любим автор. Сигурен съм, че ако Емилиян Станев имаше възможност да види и тая реализация, пак щеше да каже: „Добре, добре…“, но няма да отрони думи на възхита.    Героите му бяха обитатели на дом за психично болни. Тогава с голям успех в театър „Сълза и смях“ се играеше   За съжаление не можа да пресътвори новите си философски замисли, които, както във всичките му творби, със сигурност щяха да предизвикат възторг и на театралната сцена, и на екрана. Заболя тежко. Трудно дишаше. Не му разрешиха да пие повече от чаша вино. Наредиха му категорично да се раздели с любимите цигари, които, както сам казваше, пуфкал една от друга… Посетих го в Правителствената болница. Знаех, че това са последните му дни. Надя едва скриваше сълзите си. Седнах до него. Той се подпря на възглавницата и отново, все едно че е здрав и читав, поде някои от своите теми. Открито и смело казваше: „И да не се съгласявате с всичко! Да вземете да кажете на Тодор…“    Възхищавах се от смелостта, с която бай Емилиян защитава своите разсъждения по важни политически въпроси. Постоянно парадираше със своите ловни подвизи. Разпитваше дали Пенчо Кубадински, който му бе близък, си е купил нова пушка. Показваше своите, а те наистина бяха вълшебни. И отново се впускаше в безкрайни разкази за умението точно да стреля, придобито още като е бил ловен надзирател в стопанство „Буковец“. Винаги оттам започваха горските му спомени.   : „Веднъж един от твоите земляци, ей там – от Шивачево…“ Възразявам му: „Нали знаеш, че съм роден в Твърдица“. Той: „Тъй де, тъй… Та дойдоха да искат двете пушки, които им бях иззел, защото ги улових да бракониерстват. Излязох на терасата и гледам – на поляната се наредили пет-шест едри мъже. Повърнах се, взех мартината (представям си го като алфатарския цар в „Боряна“ на Йовков!) и казах: „Елате, елате да си ги вземете…“ Те се стъписаха, започнаха да се умилкват. Казвам им: „Друг път да не сте припарили тук!“ Повече не се появиха в моя район.“   . Илия Петров – суров човек със западно възпитание, не изразявал открито огорчението си. Очевидно е разбирал, че красивата учителка по литература е послушала сърцето си, като е тръгнала след невероятния сладкодумец; макар че стърчеше малко над него…    Надя ми е споделяла, че се чувства горда – обичали са я двама много големи български творци – Илия Петров и Емилиян Станев.    понякога се надсмивал над слабостите на свои близки. Братовчедка от Елена все го питала колко пари има. И той веднъж започва да я лъже: „Имам хиляди долари, но са в Париж в една банка. Мързи ме да ида да ги изтегля…“ Роднината почнала да го увещава: „Бате Емилияне, ако не ти се ходи сам, някои от нас, твоите близки, ще те придружим“. А той със сериозен тон: „Нека стоят там, няма да изгният я!“    И вмъкнал по едно време свои разсъждения за липсата на мярка.    Интервюто тъй и не излязло. А с хонорарите, които му платили за преведени книги, тогава не давали да се изнасят рубли, накупил пушки и туй-онуй. „Разбрах, че макар да сме братя, те не рачат да им казваме истини. Империята си е империя…“   Днес се разказват и пишат легенди за изключителното битие и творчество на академик Емилиян Станев. Ала колцина от младите познават литературните му шедьоври?       Разбира се, тук количествената мярка е само за информация. Главното е високото художествено, философско-психологическо равнище на неговите произведения. Такава е оценката на влиятелни критици у нас и в чужбина. Проф. Чавдар Добрев например разкрива в романа „Иван Кондарев“ неподозирани изразни средства, сложна композиция, крилато въображение, изящно повествование.   Питам се: нима е възможно да се формира художествен вкус и историческа оценка на събитията след Първата световна война – дълбок граждански сблъсък, който люлее държавата в продължение на десетилетия, без да се познава забележителният роман „Иван Кондарев“? Или без младите да са прочели брилянтния роман „Антихрист“ – богат извор на мъдрост, на най-сложен психологически анализ на човешкия дух, обладан от мечти и стремления за красота, за съвършенство. Обикновеният народен син Еньо, жаден за божествената истина, зарязва дом и близки, за да преживее като монах Теофил душевни вулкани, разкриващи същността на сблъсъка между доброто и злочестието, любовта и омразата, истината и лъжата, фалша и чистотата. Дълбоките психологически взривове на героя го противопоставят на кумири и полубожества, водейки го при еретици, сродявайки го дори с античовешки постъпки.   Може би съм лековерен мечтател, ала съм изпълнен с надежда, че творчеството на академик Емилиян Станев ще одухотворява стремежите, мечтите и на бъдни поколения за нравствена чистота и добри дела в името на отечеството.  ", "date": "2018.12.17", "title": "Георги Йорданов за Емилиян Станев: Зад очилата гледаха две неспокойни очи, които сякаш те пронизват"}
{"url": "http://epicenter.bg/article/Balgarskiyat-biznes-ochakva-nesigurna-godina-bez-podobreniya-v-publichnite-razhodi/170909/4/0", "text": "Българската стопанска камара ще представи годишната си анкета „2018 през погледа на бизнеса“. Камен Колев, заместник-председател на БСК, коментира пред БНР, че в тазгодишното проучване сред фирмите членки доминира усещането за липса на промяна в състоянието или за слаб растеж:   „Всяка трета компания отчита ръст в обемите на производство и на продажбите. С 40% са се увеличили работните заплати, но също така се увеличава задлъжнялостта, просрочията в събирането на вземанията. Основен проблем при всички изследвани фирми е недостигът на персонал и преди всичко – тесни специалисти“.   За 2019 година цари умерен оптимизъм. Повишаването на минималната работна заплата трябва да измести нагоре и всички останали възнаграждения, а в също време продуктивността или производителността на труда също се покачва, но два пъти по-бавно. Голяма част от работодателите изявяват намерение да инвестират в нови технологии през следващата година.   Недостигът на персонал се забелязва и в преработващата промишленост, и в услугите.   „Човешкият капитал се сви. Има сериозен проблем в намирането на служители. Заплатите растат, но не в резултат на по-висока производителност, на продуктивност, а преди всичко в резултат на дефицита, на отсъствието на работна ръка“, каза в предаването „Преди всички\" Камен Колев.   Икономиката се забавя, както и износът, и инвестициите, категоричен е Колев.   „Добре са тези фирми, които успяват да реализират износ в областта на добиващата промишленост, металургията. Много добре стоят по отношение на износа машиностроенето, електротехническата промишленост. Расте този дял от износа, който е по високотехнологичен, с по-висока добавена стойност“.   Дефицит на работна ръка изпитват не само българските работодатели. Такъв има в Румъния и в Полша. В Германия имат нужда от около 6 000 000 души допълнителна работна ръка. Парадоксално е, че при нас условията за внос на работна ръка са най-трудни, допълни Колев, според когото режимът трябва да се либерализира. ", "date": "2018.12.17", "title": "Българският бизнес очаква несигурна година без подобрения в публичните разходи"}
{"url": "http://epicenter.bg/article/EK-nalozhi-globa-ot-77-mln--evro-na-grupata-BEH/170934/4/0", "text": "Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Това съобщават от Представителството на ЕК в България.   В решението, взето днес, се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България. Друго заключение гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура.   БЕХ е използвало господстващото положение на едно от дъщерните си дружества — „Булгартрансгаз“, за да защити почти монополното положение на другото си дъщерно дружество, „Булгаргаз“, по отношение на доставките на газ.   Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти.   Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ.   Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки.  ", "date": "2018.12.17", "title": "Еврокомисията глоби със 77 милиона евро Българския енергиен холдинг"}
{"url": "http://epicenter.bg/article/Balgarskata-stopanska-kamara-otchete-vloshavane-na-biznes-klimata-u-nas-/170936/4/0", "text": "Над 75 на сто от участниците в проучване на Българската стопанска камара (БСК) за бизнес климата за 2018 г. очакват догодина да има ръст на енергийните цени, цените на суровините, фискалната и регулаторната тежест. 36 на сто от анкетираните фирми очакват ръст на работните места догодина, а 68 на сто - на възнагражденията.  Проучването сред членовете на Камарата е направено в периода 1 ноември - 1 декември тази година сред 740 компании и бе представено в понеделник на пресконференция от ръководството на Камарата, съобщава БТА.  За поредна година сред ключовите приоритети на фирмите е работната сила, която според компаниите е проблем - и като количество, и като качество. Най-голямо търсене има за тесни специалисти и изпълнителски състав, а в по-малка степен - за административен и помощен персонал. Проблем за бизнеса е и попълването на мениджърските позиции.  Зам.-председателят на БСК Димитър Бранков информира, че очакванията на фирмите, които са членове на Камарата, са между 7,7 на сто и 8 на сто да има увеличение на средната заплата догодина. Почти половината от участниците в проучването на БСК посочват, че има влошаване на бизнес средата спрямо миналата година, а една трета отчитат, че тя не се променя, съобщи изпълнителният председател на БСК Радосвет Радев.  По отношение на състоянието на фирмите спрямо предходното изследване, 49 от анкетираните посочват, че отчитат застой в развитието си, 26 на сто - влошаване, а 24 на сто декларират положително изменение в показателите на фирмите, докато през 2017 г. позитивните оценки са били 28 на сто. В тазгодишното проучване се отчита сериозен ръст на планиращите да инвестират в иновации, марки и патенти - 28 на сто от анкетираните при 11 на сто през 2017 г.  Според 58 на сто от участниците в проучването, корупцията е нараснала, а според 49 на сто престъпността се увеличава. Продължава да е нисък процентът на отговорилите, че се подобрява достъпът до правосъдие - 18 на сто през тази година при 12 на сто през 2017 г.  Най-високо през тази година са оценени омбудсманът и президентската институция, а с най-ниска степен на одобрение от фирмите е съдебната власт и Народното събрание. Едва 31 на сто подкрепят увеличението на максималния осигурителен доход, 77 на сто не одобряват въвеждането на квоти за наемане на хора с трайни увреждания, 76 на сто не одобряват промените в Наредбата за касовите апарати. Две трети от анкетираните не проявят интерес към ЗОП, коментира Радосвет Радев.", "date": "2018.12.17", "title": "Българската стопанска камара отчете влошаване на бизнес климата у нас "}
{"url": "http://epicenter.bg/article/Moskovski-ot-dnes-e-vitseprezident-na-Chernomorskata-banka-za-targoviya-i-razvitie/170939/4/0", "text": "Бившият транспортен министър Ивайло Московски от днес е вицепрезидент „Операции“ на Черноморската банка за търговия и развитие (ЧБТР), съобщиха от финансовата институция.   По предложение на правителството на Република България, Бордът на директорите на БТСДБ назначи г-н Ивайло Московски за заместник-председател на Операции на Черноморската банка за търговия и развитие (БТСДБ) за срок от четири години.   Г-н Московски пое задълженията си на 17 декември 2018 г. при завършване на мандата на Нина Ставрева.   Роден през 1972 г., г-н Московски притежава магистърска степен по финансов мениджмънт и бакалавърска степен по публични финанси. Той бе министър на транспорта на Република България и член на парламента, припомнят то ЧБТР. ", "date": "2018.12.17", "title": "Московски от днес е вицепрезидент на Черноморската банка за търговия и развитие"}
{"url": "http://epicenter.bg/article/Temenuzhka-Petkova-na-izvanreden-brifing--Shte-zashtitim-natsionalniya-interes-/170953/4/0", "text": "Ще защитим националния интерес, заяви категорично пред медиите министърът на енергетиката Теменужка Петкова. Тя свика журналистите на извънреден брифинг заради решението на Европейската комисия.   Министърът заяви пред журналистите, че от Европейската комисия настояват фирма \"Булгартрансгаз\" да бъде приватизирана и в нея да влезе чужд оператор. \"За нас това е червена линия, която не можем да прекрачим\", бе категорична Петкова.   \"Решенията ни след наложената глоба от ЕК в размер на 77 млн. евро на групата БЕХ ще бъдат насочени в защита на националните ни интереси и имуществените и финансови интереси на държавната енергетика\", бяха точните думи на министър Петкова.   „Това, което предвижда процедурата оттук нататък - очакваме официално да ни бъде връчено решението на ЕК. От тази дата ще имаме срок в рамките, на който ще се запознаем с аргументите на Комисията и ще решим какви стъпки ще предприемем оттук нататък. Ангажиментът за плащане на глобата е в рамките на три месеца“, продължи Петкова.   „Това е дело, което води своето начало назад във времето. Може би последните 8-9 години. Това е едно дело, което продължи доста дълго време. Ние от 2015 г. водим активни преговори с ЕК“, каза тя. И изтъкна, че активни разговори са водени, както на експертно, така и на политическо ниво.   „Ние смятахме, че са налице всички основания за това да можем да постигнем споразумение с ЕК. За съжаление, такова споразумение не можахме да постигнем“, продължи Теменужка Петкова. По думите ѝ аргументите не са били възприети.   „Основната причина да не бъдат възприети нашите искания бяха свързана с желанието на ЕК и нейното становище, че, за да бъде постигнато такова споразумение, трябва да е налице българският оператор „Булгартрансгаз“ да бъде приватизиран и в него да влезе чужд оператор, което според ЕК ще гарантира спазването на европейските правила и процедури в областта на конкуренцията“, каза още министърът на енергетиката.   Според Петкова  инфраструктурата на \"Булгартрансгаз\" е стратегическа за страната, свързна е с националната сигурност, и затова искането на Брюксел е червена линия, която кабинетът не може да прекрачи.    „Ние компромиси с нашата национална сигурност не можем да правим. И това беше причината да не постигнем споразумение с ЕК. Приватизация на българския газов оператор за нас е недопустив вариант“, бе категорична министър Петкова. Тя отново повтори причината за това становище - фирмата е свързана пряко с националната сигурност на България.   ЕК наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС.    ", "date": "2018.12.17", "title": "Теменужка Петкова: ЕК иска приватизация на „Булгартрансгаз“.Тази линия не може да пресечем! (ВИДЕО)"}
{"url": "http://epicenter.bg/article/24-godishna-zhena-e-otkrita-martva-v-hotel-v-Sofiya/170908/3/0", "text": "24-годишна жена е открита мъртва в столичен хотел. Има заподозрян за убийството й. Това съобщиха от пресцентъра на МВР.   Сигнал за открито тяло на жената е подаден малко след 8 часа тази сутрин в полицията. На място са изпратени екипи на полицията и Спешна помощ, които са констатирали смъртта на младата жена.   Като съпричастен към престъплението е задържан 37-годишен мъж.   По случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата.", "date": "2018.12.17", "title": "24-годишна жена е открита мъртва в хотел в София"}
{"url": "http://epicenter.bg/article/Prokuraturata--Nyama-dostatachno-danni-za-izvarsheno-prestaplenie-ot-Atanas-Semov/170919/3/0", "text": "След сезиране от статия със заглавие „Двойни стандарти на „Дондуков 2“. Има много неизвестни около избора на Атанас Семов за конституционен съдия“, публикувана в електронното издание на в-к „Капитал“, на 09.11.2018 г. Върховната касационна прокуратура разпореди на Апелативна прокуратура - София извършване на служебна проверка за правилност и законосъобразност на постановление на Софийска градска прокуратура от 14.07.2016г. за отказ за образуване на досъдебно производство.   Със сигнал, подаден на 05.03.2013 г. и допълнение към него от 11.03.2013 г., Софийска градска прокуратура е била сезирана от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“. В сигналите се твърди използване на СУ „Климент Охридски“ за развиване на частна стопанска дейност, безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“. След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство. Именно това постановление ще бъде предмет на служебна проверка, след сезиране от посочената публикация в медия.   В изпълнение на указанията на ВКП, Апелативна прокуратура – София извърши служебна проверка на постановения от СГП отказ да се образува досъдебно производство и не установи основания за изменение или отмяна на ревизираното постановление. Актът на СГП от 14.07.2016 г. е правилен и законосъобразен, се казва в съобщение на прокуратурата.   Установена е следната фактическа обстановка:   „Център за продължаващо обучение при Юридическия факултет на Софийски университет „Св. Климент Охридски“ /ЦПОЮФСУ/ е сдружение, създадено през 2004 г. в изпълнение на решение на Факултетния съвет на ЮФ на СУ. Членове на сдружението са ръководители на катедри на ЮФ и представител на деканското ръководство. Към материалите по преписката е приложено копие от протокол № 7 от заседание на факултетния съвет на Юридическия факултет, който удостоверява провеждането на учредителното събрание на сдружението, с което единодушно е взето решение за учредяване на юридическо лице с нестопанска цел – сдружение за осъществяване на дейност в частна полза, за приемане на Устав и избор на управителни органи. Атанас Семов, спрямо когото е насочен сигналът, е ръководител на международната магистърска програма „Право на ЕС“,но не е член на УС на ЦПО.   С решение № 1/04.11.2004г. на СГС, 3-ти състав по ф.д. № 11869/2004г. , ЦПОЮФСУ е вписан в регистъра на юридическите лица с нестопанска цел. През месец май 2006г. е подписан договор за сътрудничество между Софийски университет „Св. Климент Охридски“ и Университета Страсбург – 3 „Робер Шуман“ и Университета Нанси – 2 /Европейски университетски център/, Франция, въз основа на който започва осъществяването на програма за следдипломна квалификация – „Правна и съдебна система на ЕС”.   С оглед успешното осъществяване на едногодишното обучение се създава и магистърска програма „Право на Европейския съюз“, съгласно решение № 3/24.10.2007г. на Академичния съвет на СУ. Същата се осъществява въз основа на договор между СУ и Университета Нанси – 2. Във връзка с посоченото, между Софийски университет „Св. Климент Охридски“ и ЦПОЮФСУ е сключен договор за сътрудничество от 17.10.2007г. Впоследствие е приет учебен план за професионално направление „Право“, специалност „Международни отношения“ за образователно квалификационна степен „магистър“ за магистърска програма „Право на ЕС“. С решение от 25.02.2010г. са разкрити две магистърски програми в направление „Политически науки“ – „Право на ЕС“ за специалисти и неспециалисти. За същото ректорът на СУ е уведомил Националната агенция за оценяване и акредитация /НАОА/ с писмо.   Между ЦПОЮФСУ и Софийския университет „Св. Климент Охридски“ на 18.08.2010 г. е сключен нов договор за сътрудничество, който преурежда отношенията им. Предвидено е, че Центърът следва да осъществява помощни дейности по организирането и провеждането на програмата, но самото обучение по нея се провежда от СУ, както и от преподаватели от Университета Нанси – 2. Не е предвидено осъществяването на образователни функции от самия Център.   По преписката са приложени и множество други писмени документи – справки от МОН, от НАОА, от Софийски университет „Св. Климент Охридски“, копие от годишните финансови отчети на ЦПОЮФСУ, копия от договори. Снети са сведения от лица, имащи отношение по въпросите, предмет на проверката.   След извършването на проверката, наблюдаващият прокурор от СГП е стигнал до извод за липса на данни за осъществено престъпление от общ характер и с постановление от 14.07.2016г., предмет на настоящата служебна проверка , е отказал образуването на досъдебно производство по преписката.   Прокурорът от първоинстанционната прокуратура е проверил и обсъдил всички факти и обстоятелства, имащи значение за изясняване на обективната истина.   На първо място, от доклада на директора на дирекция “Висше образование“ при МОН с вх. № 8088-30/15.10.2013г., приложен по преписката, се установява, че СУ редовно е регистрирал студентите от магистърска програма по „Международни отношения – Право на ЕС“ в Регистъра на всички действащи и прекъснали студенти и докторанти. МОН от своя страна своевременно е издавало и стикери за дипломите на така регистрираните студенти по посочената магистърска програма. С писмо с вх. № 208/09/04/2013г. ректорът на Софийския университет е уведомил НАОА за разкриването на две магистърски програми с решение на Академични съвет от 25.02.2010г. Макар да е налице по-късно уведомяване за откриването им обаче, следва да се подчертае, че самите магистърски програми не подлежат на отделна акредитация. Правилно е отбелязано от прокурора от СГП, че в рамките на вече акредитирани направления, могат да се откриват магистърски програми, като НАОА следва единствено да бъде уведомена.   В същия доклад е посочено, че „междууниверситетски диплом за правна и съдебна система на ЕС“ / предвиден за издаване в договорите между СУ и Университета Страсбург – 3 „Робер Шуман“ и Университета Нанси – 2/, като вид не съществува по българското законодателство. Въпреки посоченото обаче и макар последното да съществува като договорна клауза, по преписката не са събрани данни да са издавани именно такъв вид дипломи. Видно е от същия доклад, че МОН е издавал стикери за получаване на диплома от СУ за съответната магистърска степен за регистрираните студенти по магистърската програма и няма никакви данни да е издавал непредвиден в законодателството ни като вид междууниверситетски диплом.   Установено е също така и че ЦПОЮФСУ не е осъществявал каквато и да било образователна функция, с което да са нарушени разпоредбите на Закона за висшето образование. Счетоводството на СУ и Центъра се води отделно, като с анекси към основния договор, ежегодно са уточнявани финансовите параметри /свързани с броя на студентите и таксите за обучение, с посещението на чуждестранни преподаватели като лектори и др./ Няма данни за нарушения и на Закона за счетоводството, както и такива, които да подкрепят твърденията, че сумите от събираните такси за обучение по програмата са в полза на ЦПОЮФСУ.   Ето защо, изведеният правен извод от първоинстанционния прокурор за отказ да се образува досъдебно производство, поради липса на извършено престъпление, е правилен и като такъв се споделя и от въззивна инстанция – Апелативна прокуратура - София.   Независимо от липсата на основания за образуване на досъдебно производство и от факта,че СУ“Св.Климент Охридски“е юридическо лице с академична автономия, АП-София е отбелязала, че ръководството на Софийския университет следва да прецени доколко целесъобразно е да продължава съвместната дейност между СУ и ЦПОЮФСУ при осъществяване на обучението по международната магистърска програма“Право на ЕС“.   С изложените аргументи Апелативна прокуратура София е приключила разпоредената от ВКП служебна проверка.  ", "date": "2018.12.17", "title": "Прокуратурата: Няма достатъчно данни за извършено престъпление от Атанас Семов"}
{"url": "http://epicenter.bg/article/Politsiyata-razkri-podrobnosti-za-zhestokoto-ubiystvo-na-zhena-v-hotel-v-Sofiya/170922/3/0", "text": "Комисар Калоян Милтенов разкри подробности за жестокото убийство в хотел в центъра на София, предаде Novini.bg.   На брифинг пред журналисти той съобщи, че към 7.30 часа е подаден сигнал в полицията от рецепционистката в хотела за мъж, който има съмнително поведение. Веднага на място е изпратен полицейски екип, който благодарение на своя нюх открива в стая на 5 етаж труп на 24-годишна жена.   Тя е била регистрирана в хотела на 15 декември. Мъжът не е имал регистрация. Изминалите дни жертвата и нейният приятел прекарват в обикаляне на заведения. По неофициална информация и двамата са били под въздействие на наркотици и алкохол почти през цялото време. Между тях става скандал, жената е душена, главата й е ударена и е прободена в областта на лицето.   Няма свидетели на убийството. Тепърва предстои да бъдат взети проби, които да установят употребявали са двамата алкохол и наркотици.   За момента 37-годишният мъж Димитър Ръжев, който е криминално проявен, съдейства на органите на реда. Той, според данните, има и психически отклонения.   Няма информация Ръжев и убитата да са в съпружески отношения.  ", "date": "2018.12.17", "title": "Полицията разкри подробности за жестокото убийство на жена в хотел в София"}
{"url": "http://epicenter.bg/article/SDVR-preduprezhdava--Zhilishtnite-kradtsi-se-aktivirat-po-praznitsite/170926/3/0", "text": "Заради предстоящите празници криминалисти съветват хората да бъдат внимателни, когато оставят жилищата си без надзор или тръгват на път. Всяка година от СДВР предприемат засилени мерки по линия на домовите кражби през декември, съобщи БНР.   Марио Кидичков от сектор „Кражби“ в Столичната полиция поясни:   „Винаги даваме съвети към хората в големите градове какво да правят и какво да не правят, за да не станат обект на кражба. Част от хората напускат жилищата си, оставят ги свободни, докато ги няма по празниците – всичките тези движения на гражданите извън жилищата им активизират криминалния контингент по тази линия“.   „Входната врата на жилището да бъде с повече от един заключващ механизъм от различен тип, да не се оставя отключена вратата на жилището дори да сме вътре. Не трябва да афишираме на всеослушание, че ще напускаме жилището. Практиката показва, че на опитен крадец между две и десет минути му отнема, за да може да отвори един заключващ механизъм. Разбира се, това е свързано с предварителна подготовка. Повече се извършват кражби на пари и ценности. Затова моят съвет към гражданите е - не дръжте в жилището си големи суми пари или ценности“.   „Прозорците на по-ниските етажи в жилищните блокове, когато проветряваме, не трябва да оставяме без надзор отворените прозорци, дори и в зимния период, защото тогава нашата бдителност е намалена. Има такъв тип криминален контингент, които успяват да се покатерят дори до втория, третия етаж на жилищен блок“, допълни той и посъветва още:   „Също така, колкото са полезни социалните мрежи, колкото и да искаме да се похвалим, че сме пътували донякъде - личното ми мнение, е, че не би следвало да го правим. С оглед на това, че е възможно лицата от криминалния контингент също да разберат, че ни няма“.   „Има го като опция, въпреки че не е масова, защото там повечето не си оставяме адресите, но се случва познат на познатия да е приятел с някой, да добие информация, че в това жилище живеят хора благосъстоятелни и че няма да бъдат в жилището си“, каза Кидичков по отношение на това дали социалните мрежи допълнително не насочват крадците.   И уточни още какво най-често се краде от жилищата - “забелязваме, че вече на първо четене е едрата черна техника. Този тип кражби намаляват. Повече се извършват кражби на пари и ценности. Затова моят съвет към гражданите е: не дръжте в жилището си големи суми пари“.", "date": "2018.12.17", "title": "СДВР предупреждава: Жилищните крадци се активират по празниците"}
{"url": "http://epicenter.bg/article/Katastrofi-blokiraha-glavni-patishta--MVR-svikva-krizisen-shtab/170931/3/0", "text": "Сняг и катастрофи блокираха международния път Е-79. Тирове бяха блокирани в голям участък от пътя между Видин и София. В 16.30 часа МВР свиква кризисен щаб заради усложнената зимна обстановка.   Снеговалежът предизвика проблеми по пътищата в Северозападна България, повечето от тях – на международния път Е-79 между Видин и София. Тази сутрин обходният път на Монтана беше блокиран. Тирове бяха блокирани между Видин и София. Проблемите на международния път започнаха още вчера сутринта заради катастрофа между селата Белотинци и Ружинци. Рано тази сутрин започна поетапното пропускане на камионите, но някои от водачите са тръгнали и в другата лента, и така са блокирали преминаването и на леки автомобили.   Край Враца карането с висока скорост е изпратило в канавките автомобил и камион. Предстои изтегляне на авариралите превозни средства, съобщава бТВ.   Опасно време днес е обявено в 4 области. Областите Плевен, Ловеч, Габрово и Велико Търново са с предупреждение за опасност ”жълт код” за сняг и поледица днес.   Заради усложнената зимна обстановка в МВР се събира щаб, който ще заседава в 16.30 часа. Ще участват представители на всички ангажирани институции, които трябва да направят анализ на предприетите дейности и да обсъдят последващи действия. ", "date": "2018.12.17", "title": "Катастрофи блокираха главни пътища, МВР свиква кризисен щаб"}
{"url": "http://epicenter.bg/article/Opozhariha-avtomobilite-na-dvama-ot-klyuchovite-svideteli-po-deloto--quot-Sudzhukgeyt-quot--v-Dobrich/170941/3/0", "text": "Тази нощ в Добрич са били опожарени автомобилите на двама от ключовите свидетели по делото, нашумяло като „Суджукгейт“, съобщи БНР. Около 3 часа след полунощ е получен сигнал на телефон 112 за горящ автомобил на ул. „Кирил и Методий“, собственост на Кирил Костов. Вторият автомобил е бил подпален няколко минути по-късно, негов собственик е Людмил Ганчев.  От прокуратурата в Добрич информираха, че по случая работят две следствени групи, подробности се очакват по-късно.   Делото, известно като \"Суджукгейт\", е срещу бившия депутат от ГЕРБ Живко Мартинов.   В началото на декември собственикът на единия опожарен автомобил - Кирил Костов, показа документ с препоръка за назначаване на работа, подписана от Живко Мартинов. Самият Мартинов заяви, че подписът върху документа не е негов. Той призна, че са били изготвяни подобни препоръки за уверение на това, че даден човек е годен да изпълнява съответна работа.   \"Не мога да всеки да правя разследване, не съм обърнал внимание Не съм бил толкова детайлен, не съм бил полицай, нямам такива потребности\", коментира Мартинов пред bTV в отговор на въпрос дали не е проверил кой се е подписал вместо него.   На 4 декември друг свидетел по делото Антон Проданов заяви, че НАП-Варна е плод на кадруването на Живко Мартинов. Проданов твърди, че бившият депутат от ГЕРБ Живко Мартинов е поискал от него приготвянето на суджуци по специална рецепта, които били за премиера Бойко Борисов.   Скандалът \"Суджукгейт\" започна на 21 юли с искане на депутатския имунитет на Живко Мартинов. По-късно същия ден Мартинов сам даде имунитета си. Причината за искането спецзащитата да бъде свалена породи скандала, защото прокуратурата обяви, че Мартинов е искал 4 тона суджук, уж от името на премиера Бойко Борисов.   Но проверката на държавното обвинение показала, че нито един суджук не е стигнал до Борисов.   За тези престъпления главният прокурор бил сигнализиран на 18 април 2017 г. от гражданин, който после лично потвърдил изложеното. Гражданинът бил бивш служител на МВР и като такъв са му били известни много факти и обстоятелства. Проверката е започнала на 19 април и е водена лично от прокурор от СГП. На 17 юли, независимо от действията на прокуратурата, и ДАНС подава сигнал до премиера за \"вероятни злоупотреби от народен представител, който много активно е ползвал името на премиера Борисов\". Този сигнал също е бил препратен на прокуратурата лично от Борисов. \"Цялата преписка е на фаза приключила проверка с наличие на данни за притеснения\", добави Цацаров тогава.   Според събраните доказателства и свидетелски показания от 2012 г. излиза, че обект на този натиск от страна на Живко Мартинов е бил само един търговец, на когото очевидно му е дошло до гуша. На четири пъти Мартинов е искал от търговеца да му бъде предоставен по 1 тон суджук, общо - 4 тона на обща стойност 45 хиляди лева, под претекст, че е включен в списък с лица, които трябва да подпомагат политическата дейност. Иначе ще понесе негативи. Мартинов неизменно твърдял, че суджукът е бил предназначен лично за премиера Борисов.  ", "date": "2018.12.17", "title": "Опожариха автомобилите на двама от ключовите свидетели по делото \"Суджукгейт\" в Добрич"}
{"url": "http://epicenter.bg/article/Vazmozhno-e-vtori-pat-da-razpitvat-Aleksandar-Vaklin/170946/3/0", "text": "Димитър Марковски - защитник на бившия кмет на Младост Десислава Иванчева, не изключи възможността основният свидетел по делото Александър Ваклин да бъде разпитан отново. Именно Ваклин подаде сигнал, че Иванчева и заместничката й Биляна Петрова, както й Петко Дюлгеров, са искали пари, за да му придвижат проект за строеж.  Повторният разпит, според Марковски, можело да се проведе заради изтеклите СРС-та в медиите. На тях се чува как Ваклин говори с мъж, чието име не е ясно, информира БТА, цитирана от Новини.бг.  Според Марковски не било редно извадки от разговори със СРС-та да се появяват в медиите без да са били обсъждани в съдебната зала.  Колкото до проверките по делото - Марковски не смята, че има проблем в това. Така, както се правят проверки в съда и прокуратурата, така може да бъде проверен и председателят на ВКС, коментира Марковски.  Хубаво е, че има диспут по темата, защото явно има проблем. А институционалните скандали са извън проблемите на защитата, допълни адвокатът. Марковски вижда обаче двоен стандарт в работата на апелативния спецсъд. И припомни, че когато Петко Дюлгеров е пуснат под \"домашен арест\", втората инстанция не е отменила това решение в същия ден.  Прокурорът по делото Илиян Рангелов обаче обясни, че прокуратурата настояла Иванчева и Петрова да не излизат от ареста веднага, защото имало опасност да се укрият или да извършат друго престъпление. Обвинителят не изключи и възможността Дюлгеров да подкрепи обвинителната теза.  Колкото до изтеклите в публичното пространство разговори от СРС-та, Илиян Рангелов смята, че вероятно са същите, каквито има и по делото. Но тепърва щяло да се установява кой е човекът, който разговаря с Александър Ваклин. Думите за сделка срещу 15 000 Рангелов разбирал като друг случай на корупция.  ", "date": "2018.12.17", "title": "Възможно е втори път да разпитват Александър Ваклин"}
{"url": "http://epicenter.bg/article/Evrokomisaryat-Vestager--Balgariya--dori-i-da-obzhalva--tryabva-da-plati-globata-sreshtu-BEH-/170963/2/0", "text": "България, дори да обжалва днешното решение на Европейската комисия за глоба заради поведението на Българския енергиен холдинг (БЕХ) в областта на търговията с газ, ще трябва да плати. Това уточни еврокомисарят по въпросите на конкуренцията Маргрете Вестагер пред български журналисти в Брюксел. Тя отбеляза, че глобата е наложена заради отказ на БЕХ от 2010 до 2015 г. да осигури достъп за други доставчици до газопроводите и хранилищата за газ в нашата страна.   По думите й, запазването на целия капацитет на инфраструктурата не е било необходимо, но така други дружества не са можели да внасят газ или са били затруднени да съхраняват горивото.  \"Затова преценихме за необходимо да наложим глоба. Щяхме да се радваме да постигнем споразумение, но не беше възможно, макар да опитвахме в продължение на три години. Предложихме споразумение, но се оказа много трудно. Можеше да постигнем чувствително намаляване на глобата. Оказа се невъзможно, защото Народното събрание взе решение в обратната посока\", поясни еврокомисарят, цитиран от БНТ.  Дори решението на ЕК да бъде обжалвано, глобата пак трябва да бъде платена. Ако глобата това не стане, случаят ще бъде предаден на Съда на ЕС и той ще определи какво да се направи, за да бъде платена. Възможно е съдът да постанови всекидневна глоба до плащането на определената от ЕК глоба, обясни еврокомисарят.   Припомняме, че Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС.", "date": "2018.12.17", "title": "Еврокомисарят Вестагер: България, дори и да обжалва, трябва да плати глобата срещу БЕХ "}
{"url": "http://epicenter.bg/article/Energiyni-eksperti--Globata-za-BEH-ot-77-mln--evro-mozheshe-da-e-po-golyama/170964/2/0", "text": "Европейската комисия наложи глоба от 77 милиона евро на Българския енергиен холдинг (БЕХ) и неговите дъщерни дружества „Булгаргаз“ и „Булгартрансгаз“. Санкцията е заради жалба от българската компания \"Овъргаз\" от 2011 г., че БЕХ и неговите подразделения не дават достъп до газопреносната мрежа на свои конкуренти, напомня Нова телевизия.  „Тази сума е лекият вариант, защото максималният размер на глобата можеше да бъде 300 млн. евро”, заяви в предаването „Плюс-Минус. Коментарът след новините” по Нова телевизия енергийният експерт Васил Начев.  Санкцията е заради това, че нито един играч няма достъп до пазара, освен „Булгаргаз”. „Булгартрансгаз” пък не дава трасета на други играчи”, коментира той.  „Глобата за щастие е еднократна и не подлежи на обжалване. Тя е резултат от много тежки преговори”, коментира енергийният експерт проф. Атанас Тасев.  „Възможно е да се отвори Кутията на Пандора, защото има правила, които дават възможност на други играчи, а такива има в Европа, да заявят определена претенция”, на мнение е той.  По думите на експертите плащането ще бъде трансферирано към „Булгаргаз” и „Булгартнасгаз”, а в тримесечен срок те трябва да внесат сумата.  ", "date": "2018.12.17", "title": "Енергийни експерти: Глобата за БЕХ , която ни наложи Брюксел, е по жалба на \"Овъргаз\""}
{"url": "http://epicenter.bg/article/Iliyana-Yotova-be-domakin-na-tarzhestvo--Detsa-podaryavat-usmivki-na-detsa-/170965/2/0", "text": "В навечерието на Коледните празници детска глъч, песни и танци огласиха сградата на президентската администрация. Вицепрезидентът Илияна Йотова бе домакин на тържество „Деца подаряват усмивки на деца“. Едни за други рецитираха стихотворения, пяха и танцуваха първолаци от 23 СУ „Фредерик Жолио-Кюри“, град София, и възпитаници от Дом за деца, лишени от родителска грижа, „Княгиня Мария-Луиза“, град Пловдив.  „За мен и моите колеги няма по-мил и ценен подарък за Коледа от вашето присъствие тук, от това деца да подаряват усмивки на деца и да създават приятелства“, обърна се вицепрезидентът към гостите.  „Ако проявяваме малко внимание, малко повече мисъл за другите, светът би бил по-добър. Нека се грижим едни за други и бъдем по-добри, не само по Коледа“, отбеляза Илияна Йотова. Да бъдат здрави, успешни и да сбъдват мечтите си пожела на децата вицепрезидентът.  ", "date": "2018.12.17", "title": "Илияна Йотова бе домакин на тържество „Деца подаряват усмивки на деца“"}
{"url": "http://epicenter.bg/article/Tsvetan-Tsvetanov-se-sreshtna-s-poslanika-na-Kitay-Dzhan-Haydzhou/170966/2/0", "text": "Цветан Цветанов проведе работна среща с посланика на Китай в България Н. Пр. Джан Хайджоу, съобщиха от пресцентъра на ГЕРБ. Председателят на ПГ на ГЕРБ и зам.-председател на партията Цветан Цветанов проведе работна среща с посланика на Китай в България Н. Пр. Джан Хайджоу. Срещата бе по повод изтичането на мандата на посланик Хайджоу, като по време на нея бяха обсъдени реализираните инициативи и повишаването на диалога между България и Китай.   Посланик Хайджоу даде висока оценка за Българското председателство на Съвета на ЕС и проведената по време на него среща на държавните и правителствени глави от формата \"16+1\". Двамата отбелязаха важността на срещата между премиера Бойко Борисов и китайския му колега Ли Къцян в България, което е и първата визита на китайски министър-председател в страната от 18 години. Цветанов и Хайджоу обсъдиха редица теми от взаимен интерес за Китай и България. Като положително развитие бе подчертан ръстът от 20% в търговския стокообмен. Двамата коментираха и подписаното споразумение за откриването на кредитна линия в размер на 1.5 милиарда евро от Китайската банка за развитие за Българската банка за развитие, като бе отбелязано, че само преди седмица е подписано споразумението за усвояване на първите 300 милиона евро, които ще подпомогнат проекти за развитие и стимулиране на българския среден и малък бизнес. Обсъдена бе и доставката на първите двадесет електробуса за София, като Хайджоу обясни, че развитието на електротранспорта е част от цялостната политика на китайската индустрия за екологичност и намаляване на климатичните изменения.   Обсъдена бе и идеята за съвместно производство на електрически автобуси, което ще направи цената на въвеждането им в експлоатация в градския транспорт значително по-достъпна.   Цветанов отбеляза, че тази и подобни инициативи са изключително важни, защото един от основните акценти на Столичната община и на правителството е намаляването на вредните емисии от градския и автомобилния транспорт като цяло, а това може да бъде постигнато чрез въвеждането на нови технологии, щадящи околната среда.    ", "date": "2018.12.17", "title": "Цветан Цветанов се срещна с посланика на Китай Джан Хайджоу"}
{"url": "http://epicenter.bg/article/Iznenada--Mark-Zhirardeli-tvardi--che-e-mazhoritaren-sobstvenik-na--quot-Yulen-quot--AD-/170967/2/0", "text": "Петкратният носител на световната купа и четири пъти световен шампион по ски Марк Жирардели обявил на среща с няколко министри, че е мажоритарен собственик на \"Юлен\" АД.   Той показал оригинални документи, от които се видяло, че притежава 100% от \"Такс сървисиз лимитед\", която е мажоритарен собственик на \"Юлен\" АД.   Това се твърди в съобщение до медиите от Министерството на околната среда и водите. На срещата са присъствали министърът на туризма Николина Ангелкова, на околната среда - Нено Димов, и на икономиката - Емил Караниколов.  В събота 55-годишният австриец заяви, че е крайно време курортът да се сдобие с втори лифт, и поиска \"спешна среща с Бойко Борисов и ресорните министри\" за развитието на Банско.   Жирардели бил придружаван на срещата от адвокатите на \"Юлен\" АД. Цитиран от пресцентъра на екоминистерството, Жирардели казал, че е упълномощил мениджмънта на \"Юлен\" АД да води преговори и да се намерят решения с цел бъдещото развитие на Банско.  От ведомството на Димов обясняват срещата във връзка с развитието на ски зона \"Банско\". На нея са били обсъдени концесионният договор за ски зоната и необходимостта от изграждане на втори кабинков лифт в курорта.  Министър Димов обяснил на Марк Жирардели, че в момента се водят преговори за изменение и допълнение на договора за предоставяне на концесия с \"Юлен\" АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство.  Въпросът за реалния собственик на \"Юлен\" АД се поставя от различни страни през последните години, като до момента няма категоричен отговор. Последно в края на ноември говорителят на главния прокурор Румяна Арнаудова обяви пред \"Дневник\", че обвинението още чака от властите на Вирджинските острови в офшорната зона информация за фирмата \"Такс сървисиз лимитед\", която държи най-голям дял в собствеността на компанията - концесионер на ски зоната в Банско, \"Юлен\".  В началото на годината премиерът Бойко Борисов отговори на въпрос кой е собственикът с думите: \"Всички знаят, нищо че го крият - за Цеко Минев става въпрос.\" Месец по-рано адвокатът на \"Юлен\" Петър Петров заяви в телевизионно интервю, че всички компетентни български институции знаят кой е реалният собственик на компанията и че номиналният собственик - кипърският безработен гражданин Георгиус Георгиу, държи правата върху нея от името на трето лице. Екоминистърът Нено Димов също потвърди, че държавата знае кой е собственик, но отказа да го назове с аргумента, че работата на ведомството му е само да контролира изпълнението на концесионния договор.   \r\n Припомняме, че Жирардели е тясно свързан с курорта още от края на 2004 г. Тогава петкратният носител на Световната купа е назначен за консултант на Българската федерация по ски (начело на която от 2003 г. е Цеко Минев) и рекламно лице на Банско. \r\n По-рано същата година е приет план за управление на Национален парк \"Пирин\", а \"Юлен\" влага над 10 милиона евро за нови съоръжения за сезон 2004-05. Специален гост при откриването на ски сезона е австрийската легенда. \r\n \"Причината да работя за България е, че съм видял доброто и професионално отношение към младите хора, към подрастващите. Това ми харесва. Допада ми как хората се отнасят към младите спортисти. Това беше основната причина да реша да работя за България вместо за Швейцария, Италия или Австрия\", казва Жирардели в интервю за \"ТВ+ \r\n   \r\n Благодарение на неговия лобизъм пред международната федерация курортът започна да приема състезания от Световната купа по ски алпийски дисциплини. Първото домакинство беше през сезон 2007-08, а следващото ще е през февруари. \r\n   \r\n \"Помощта му през годините е наистина неоценима. Без неговата подкрепа и помощ нямаше как да се случи пистите да отговарят на световните стандарти и на Световната купа\", заяви Цеко Минев, цитиран от \"24 часа\" в материала \"Марк Жирардели - Посланикът\", публикуван в неделя, 17 декември. \r\n   \r\n През лятото на 2005 г. беше обявено, че Жирардели ще строи спортен център в Банско. В края на годината той и общината учредиха съвместно дружество \"Спортен център Жирардели спорт - Банско\" с капитал от 18.4 милиона лева. \r\n   \r\n Австриецът държи 85% от акциите, общината притежава останалите 15%, а изпълнителен директор на дружеството е изпълнителният директор на \"Юлен\" АД Мая Христоскова. \r\n   \r\n Срещу тези 15% община Банско апортира имот от 6 декара в района на началната станция на кабинковия лифт. През 2007 г. се появи информация, че дружеството на Жирардели иска да откупи дяла на общината срещу 25 стотинки на акция. В крайна сметка до построяването на спортен център така и не се стигна. \r\n  ", "date": "2018.12.17", "title": "Изненада! Марк Жирардели твърди, че е мажоритарен собственик на \"Юлен\" АД "}
{"url": "http://epicenter.bg/article/Tsvetanov-se-sreshtna-s-poslanika-na-Kuba-v-Balgariya/170968/2/0", "text": "Председателят на ПГ на ГЕРБ и зам.-председател на партията Цветан Цветанов се срещна с новия посланик на Република Куба в България Н. Пр. Каридад Ямира Куето Милиан. По време на разговора посланик Милиан даде висока оценка за управлението на правителството и премиера Бойко Борисов.  Тя изрази надежда за засилване на двустранния диалог, особено по отношение на икономическите аспекти, защото Куба отчита растежа и икономическото развитие на страната ни през последните години и дълбоко цени постигнатите резултати и натрупания опит на България.  Отбелязано бе, че след приемането на конституционните промени от кубинския парламент през февруари 2019 г., от кубинска страна ще се радват да бъде планирана визита на българска парламентарна делегация от групата за приятелство с Куба и председателя на Народното събрание Цвета Караянчева. ", "date": "2018.12.17", "title": "Цветанов се срещна с посланика на Куба в България"}
{"url": "http://epicenter.bg/article/Georg-Georgiev-razgovarya-s-Matyu-Boys/170969/2/0", "text": "Броени дни след посещението у нас на заместник-държавния секретар на САЩ Джон Съливан, заместник-министърът на външните работи на България, Георг Георгиев прие заместник-помощника на държавния секретар за Европа и Евразия, Матю Бойс.  „България и САЩ имат близък и активен диалог на всяко ниво и днешната ни среща е важен момент в интегрираните ни партньорски отношения“, посочи Бойс в началото на разговора. „Смятам, че връзките между истински партньори следва да се развиват именно по този начин – със срещи на всички нива“, отговори заместник-министър Георгиев и допълни, че България и САЩ са стратегически партньори по редица въпроси от регионален и глобален характер. Двамата събеседници обсъдиха теми от двустранен интерес, както и теми свързани с регионални и глобални въпроси.  Георг Георгиев препотвърди българското виждане, че Черно море трябва да бъде зона на мир.   „Българската позиция по този въпрос е категорична и ясна“, допълни той и припомни, че премиерът Бойко Борисов вече нееднократно я е подчертавал. Гостът сподели, че благодарение на географската си позиция България има „уникален поглед“ върху места като Източното Средиземноморие, Турция и Русия, което прави българските събеседници ценни и важни.   Георг Георгиев благодари за оценката и изрази мнение, че интензивните контакти между народите също са залог за все по-доброто разбиране на спецификите и същността на държавите, техните политически, исторически и културни особености. „Затова се надяваме страната ни възможно най-скоро да бъде включена в Програмата за безвизово пътуване на САЩ, защото от една страна това ще внесе допълнителна яснота за ставащото в нашия регион, но и ще повиши още повече видимостта на страната ви тук“, допълни заместник-министърът.  „Нещо повече - такъв ход би укрепил икономическите връзки, което ще спомогне за друга важна цел на българската държава – членството ни в Организацията за икономическо сътрудничество и развитие. Надяваме се Съединените щати да подкрепят България в нейните усилия да получи ясна перспектива за членство в организацията”, обобщи той. Георгиев и Бойс се договориха, че и занапред ще продължат да поддържат близък и интензивен контакт по всички стоящи на дневен ред теми.  ", "date": "2018.12.17", "title": "Георг Георгиев разговаря с Матю Бойс"}
{"url": "http://epicenter.bg/article/Politseyski-konvoy-i-globa-do-5-hil--lv--ako-ne-se-yavish-v-KPKONPI-/170970/2/0", "text": "Принудително отвеждане в КПКОНПИ с полицейски конвой, ако призован от антикорупционния орган откаже да се яви за обяснение. Това предвиждат нови промени в едноименния закон, внесени днес в НС от шефа на правната комисия Данаил Кирилов и заместника му от ДПС Хамид Хамид, съобщава канал 3.  Наскоро по идентичен казус шефът на ВКС Лозан Панов отказа да се яви пред антикорупционната комисия, но ако законопроектът бъде приет, следващия път отказът му ще му струва от 100 до 2000 лв. глоба. Ако втори път откаже да даде обяснения за доходите си, санкцията му ще нарасне от 500 до 5000 лв.  Разширява се и кръгът на проверяваните лица за несъответствие в доходите, като прагът на сумите се вдига от 1000 на 5000 лв., а в списъка се добавят чиновниците на омбудсмана и администрацията на Конституционния съд. Ръководителите на Националното следствие пък се задължават да подават декларации, както висшите държавни длъжности. Когато несъответствието в доходите е най-малко 10 хил. лв., КПКОНПИ сезира НАП.  НСО да пази председателя на антикорупционната комисия, а членовете на комисията да имат право да бъдат въоръжени, предлага още законопроектът.  Охраната от държавните гардове се налага заради личната безопасност на ръководителя на антикорупцията, предвид специфичната му работа в борбата с корупцията и с оглед оперативно-издирвателната дейност, която ръководи и контролира, е посочено в мотивите. Предлагат се и промени всички служители на комисията и териториалните й звена да имат право на защитни средства за лична безопасност и възможност да запазят самоличността си анонимна.  Предвижда се още служителите на антикорупционната комисия да имат право да запазват дадено помещение или местност непокътнати, за да не бъдат унищожени евентуални доказателства.  Всички държавни институции, в това число ДАНС и НСО, се задължават да съобщават незабавно на КПКОНПИ при информация за корупция по високите етажи на властта.", "date": "2018.12.17", "title": "Полицейски конвой и глоба до 5 хил. лв., ако не се явиш в КПКОНПИ "}
{"url": "http://epicenter.bg/article/Elena-Yoncheva--/170971/2/0", "text": "Три основни строителни фирми от всичките 5100 членове на Строителната камара протестираха срещу нас, посочи в предаването \"Още от деня\" по БНТ Елена Йончева, говорител на парламентарната група на \"БСП за България\".   Тя коментира шествието на строителите срещу опозицията. Протестираха срещу нас, защото бръкнахме в сърцето на Борисов, каза още Елена Йончева.   Това не беше протест, а манифестация в подкрепа на правителството, демонстрация срещу опозицията, срещу искането да се направи проверка как се строят магистралите, продължи Йончева.   Искаме да отпаднат всички съмнения за евентуални зависимости, затова настояваме одитът да се извърши в европейски лаборатории, изтъкна говорителят на червената парламентарна група. \"Искаме европейска лаборатория, която не е имала бизнес в България, за да отпаднат всички съмнения за евентуални зависимости. Не лабораториите, не строителите, контролът в лицето на АПИ е дискредитиран. Ние не обвиняваме никого в корупция, казваме, че искаме експертиза от независима европейска лаборатория\", бяха думите на Елена Йончева.   Българските магистрали вече са проверявани в български лаборатории, обърна внимание Елена Йончева. По документи всичко е наред, така беше и в Своге. А министър Нанков каза, че в износващия слой има недопустимо количество варовик, посочи тя.   \"В следващия парламент, който ще бъде съвсем скоро левицата ще има мнозинство. Затова още от сега трябва да разясняваме на хората какво искаме да правим\", каза в началото на разговора в студиото на БНТ Йончева.  \"Има хора, които не могат да плащат високите цени на водата. Трябва да има някакви водни помощи, макар и временни\", смята Елена Йончева.   Цената на водата трябва да се съобразява със социалните възможности на хората, каза още Елена Йончева по повод днешните протести пред КЕВР, докато комисията заседава за поскъпването в цената на водата.   На въпрос дали днешният протест се политизира от привърженици на БСП, Йончева коментира, че когато хората протестират, партията й ги подкрепяме и казва как този проблем може да бъде решен.  \"10% вдигане на водата не винаги е социално поносимо за българските граждани и тук трябва да се направят законодателни промени, каквато е и практиката в останалите европейски държави. Трябва да се намери някакво решение, макар и временно, да се отпуснат водни помощи, така както са енергийните\", каза депутатката.       ", "date": "2018.12.17", "title": "Елена Йончева: Строителите протестираха срещу нас, защото бръкнахме в сърцето на Борисов!"}
{"url": "http://epicenter.bg/article/Karakachanov--Nyama-kuche--koeto-da-e-zahapalo-VMRO--da-ne-e-pobesnyalo-/170972/2/0", "text": "    „Темите, по които говорихме със Съливан, бяха свързани с отбраната. България е член на НАТО, има три проекта за модернизация на армията и се намира се в един рисков регион за Европа. От една страна Черно море, от друга Близкия изток. Всъщност аз поставих темата за региона, защото има проблеми и със ситуацията на Балканите”, обяви военният министър, като визираше ситуацията в Косово.   Той бе категоричен, че от страна на САЩ не е отправено искане към България за разполагане на кораби в Черно море. „Питане за кораби в Черно море не е поставяно към България. Нито към мен, нито към премиера. Такова искане има само към Турция. Защо точно Туция е попитана - всеки сам решава кого да пита”, заяви Каракачанов и поясни, че според договора от Монтрьо чужди кораби извън тези на държавите от Черно море, може да присъстват за не повече от 21 дни. За целта се иска разрешение, но само от държавата, където въпросните кораби отиват.     Оферти не сме обсъждали. Те заявиха, че ако изберем САЩ за преговори, те са готови да подобрят офертата. Не сме стигали до параметри. Иначе те предлагат самолет с пълно бойно оборудване. Общо осем. Миналия петък приключи последният срок към САЩ, Швеция и Италия да подобрят офертите си. Това, което те казаха е, че ако изберем тях, има опция за подобряване на офертата, включително и ценово. Но нямам право повече да говоря за това.   Експертите от междуведомствената група трябва да оценят постъпилите оферти”, каза министърът на отбраната. Колкото до новината от Швеция, че предлагат не 8, а 10 изтребителя „Грипен”, министърът коментира: „Ако самолетите са повече, то ще е за част от способностите. Защото, ако са предложени 10, то нещо от тях ще бъде махнато, за да влязат в цената”.     Едната хипотеза е да предложим една оферта. Другата хипотеза е, че тези оферти надхвърлят цената, определена от НС. Тогава трябва да преценим дали да вдигнем цената. Третият вариант е НС да каже на правителството дали да се премине към директни преговори. При всички положения минаваме през парламента и Министерския съвет”, поясни вицепремиерът.     И поясни, че ДАНС се е произнесла, че той няма нищо общо в скандала с ДАБЧ и всичко друго е клевета. Как обаче той е настъпил интересите?   \"Първо отрязах посредниците по всички сделки за ремонти на старите ни самолети. Някой друг министър сключвал ли е сделка с Руската федерация без посредник. Цялата атака защо ремонтираме руската техника също не е случайна. Но моята задача като министър на отбраната, е не само да се появявам на парада на 6 май и да връчвам пагони, а да подготвя държавата и армията за война.     Но аз не решавам нищо еднолично и не разпределям пари лично. Както виждате парламентът гласува колко пари да се дадат за модернизация по отделни проекти. Правят се работни групи, в които се включва дори ДАНС.   Ако тези работни групи кажат, че трябва да се избере този самолет или тази бойна машина – нали се сещате, че аз не мога да кажа обратното. А и всичко минава през НС, през Комисията по отбраната. Това, че аз лично разпределям нещо - това са внушения, които са изкуствено създадени”.   Връщайки се на темата за храната за армията той каза: „За мен е важно мнението и оценката на на войниците. За мен е важно те да бъдат добре нахранени, добре облечени и обут и добре въоръжен. Не ме интересува оценката на маргинални политици, които се опитват атакувайки мен да си вдигат рейтинга. Те не ме вълнуван. Те са политически отпадъци, които един ден ще отидат в кошчето за боклук, откъдето изпълзяха.   Тук става въпрос за едни 31 милиона лева.Това е храната за 3 години. И това е една голяма хапка, която няколко фирми, които са се научили като кучето да яде кокошката от съседския двор, да печелят на гърба на армията. Те смятат, че им се полага. Тези пари обаче се полагат за войника. А не на някакви търговци.   Една фирма, която смята, че ще спечели 31 милиона, лесно може да отдели за една хубава кампания с откровени лъжи. Аз си правя сам разследване и виждам за какво става дума. До 2007 г. войската се храни по този начин като сега - във ведомствените столове в поделенията. И са доволни. След 2007-а обаче някой умник измисля, че трябва да се прави кетъринг и войската гръмва от недоволство.   След това една фирма, която сега вдига алармата - фирма \"Панда\", и която организира цялата кампания по най-нагъл начин, защото мисли, че ѝ се полага. Но не им се полага. Ако при други е минавало, при мен няма да мине\", категоричен бе Каракачанов. \"След товатова се въвежда принципа да се внасят готови продукти и те да се готви. Но тогава отново има недоволство от качеството, което се доставя\".   Той обясни, че от 2012-а до 2015 г. действа въпросната поръчка за храна, която е от времето, когато министър е Аню Ангелов, а негов заместник е Валентин Радев.   „Срокът на тази поръчка изтича през 2015-а и се прави нова поръчка по времето на министър Ненчев. Тази поръчка се обжалва от 8 фирми и така 3 години досега”.   „Мислите ли, че трябва да ме интересуват интересите на фирмите. И министър Ненчев, и служебният министър Янев, и аз правим едно нещо - с оборотните пари всяко поделение си купува хранителните продукти, столът, който е лицензиран готви. Това ще продължи, докато не спрат всички тези процедури. Аз искам да обявя нормална обществена поръчка.   И да обясним системата. Дават се между 6 и 10 лева на ден за различните подразделения. Отиваш в стола, имаш парите на ръка, храниш се и си плащаш. Къде е схемата? И още нещо - от 2015-а досега няма едно оплакване.   Фирмите смятат, че те трябва да приберат тези 31 милиона и на тази база да печелят”, каза Каракачанов.   „В тази агенция ние нямаме една чистачка назначена. Въпросният г-н Харалампиев е коалиционен партньор на „Обединени патриоти”. Да, оказа се грешка”, призна Каракачанов.   Той бе категоричен, че твърденията на бибшия шеф на дирекция „Българско гражданство” Катя Матева, че лично Красимир Каракачанов е замесен ще трябва да ги доказва в съда, тъй като той ще заведе дело.    Относно заплахата му, че би блокирал бъдещо членство на Македония в НАТО и Европейския съюз той заяви:   „Договорът за добросъседство казват, че двете страни нямат претенции към територии, история. Когато г-н Заев не го спазва, аз няма да мълча. И казвам, че ако един ден се стигне до моя глас за тяхното присъствие в НАТО и ЕС, аз ще гласувам против това”.    ", "date": "2018.12.17", "title": "Каракачанов: Няма куче, което да е захапало ВМРО, да не е побесняло!"}
