{"url": "http://epicenter.bg/article/Iskra-Mihaylova-s-vapros-kam-kandidata-za-komisar-na-Frantsiya/198863/2/0", "text": "Изслушването на Тиери Бретон, предложен от Франция за кандидат за комисар по въпросите свързани с вътрешния пазар на мястото на Силви Гулар, която не получи одобрение от парламента преди месец, се проведе днес в Европейския парламент.   В рамките на заседанието, евродепутатът от Движението за права и свободи/“Обнови Европа“ Искра Михайлова насочи вниманието на кандидат-комисаря към ползите за икономиката от модернизирането и развиването на конкурентоспособността на европейската индустрия.   Като член на комисията по Промишленост, изследвания и енергетика и заместник-председател на група „Обнови Европа“, ръководещ тематична група по инвестиционна политика на групата, Михайлова постави въпрос, свързан с очакваните мерки за постигане на тласък към дигитална трансформация, профилирани центрове за иновации, автоматизация и цифрови умения във всички сектори на европейската индустрия, особено в тези, спрямо които модернизацията изостава - като строителния сектор.   Българският евродепутат подчерта, че в портфолиото на г-н Бретон попада както цялостната дългосрочна стратегия за индустриалното бъдеще на Европа, така и изготвянето на стратегия за малки и средни предприятия.   „За мен тези две инициативи вървят ръка за ръка: Европейска индустрия и малки и средни предприятия. Следователно, бихте ли могъл да ни разясните връзките между новата европейска индустриална стратегия и новата стратегия за МСП“, допълни Михайлова.   В своя отговор, г-н Бретон подчерта важността на строителния сектор, който генерира 9% от европейския брутен вътрешен продукт чрез 3 000 000 компании и 18 000 000 работни места и отбеляза, че модернизирането на сектора предстои с оглед въвеждането на 3Д-принитирани компоненти и използването на изкуствен интелект. Това налага подготовка и специализиране на бранша, което ще бъде подкрепено от финансиране за дигитални хъбове на ЕК. В допълнение, кандидатът за комисар изтъкна, че по отношение на МСП неговата визия се основава на намаляване на административните пречки, активна подкрепа в предоставянето на финансиране за МСП, подкрепа за адаптирането им към единния пазар, за развиването на умения и за постигане на устойчива икономика и назначаването на специален представител за МСП.   След изслушването, предстои ресорните комисии, които днес изслушват френския, унгарски и румънски кандидат да преценят качествата и отговорите на изслушаните кандидати за комисари и да ги одобрят или отхвърлят. При положително становище относно трите оставащи кандидата, по време на следващата пленарна сесия Европейският парламент ще гласува дали да одобри започването на мандата на новата Европейска комисия на Урсула фон дер Лайен.", "date": "2019.11.14", "title": "Искра Михайлова зададе въпрос към кандидата за комисар на Франция"}
{"url": "http://epicenter.bg/article/Kirilov--Dobrosavestno-shte-e-prezidentat-da-podpishe-ukaza-za-naznachavane-na-Geshev-do-7-dni/198834/2/0", "text": "Добросъвестно ще е президентът да подпише указа за назначаване на Иван Гешев в рамките на 3 до 7 дни.   Това заяви министърът на правосъдието и по право председателстващ ВСС Данаил Кирилов на пресконференция след повторното гласуване на кандидата за главен прокурор Иван Гешев, предаде Агенция „Фокус“.   „Дебатът протече свободно. Можеше да бъде освободен от лични нападки, но това е в полза на прозрачността на процедурата. За нас беше важно да не остане неудовлетворено желание за изказване, дори когато то не следва изискванията на закона или съществено се отклонява от темата на дебата“, добави още той.", "date": "2019.11.14", "title": "Кирилов: Добросъвестно ще е президентът да подпише указа за назначаване на Гешев до 7 дни"}
{"url": "http://epicenter.bg/article/Geshev--Siguren-sam--che-prezidentat-shte-spazi-konstitutsiyata--Protsedurata-oshte-ne-e-priklyuchila/198836/2/0", "text": "ВСС действа в условия на оперативна самостоятелност независимо дали президентът харесва кандидата, процедурата още не е приключила.   Това каза на пресконференция Иван Гешев, след като при повторно гласуване на кандидатурата му стана ясно, че той ще е новият обвинител номер едно, предаде Агенция „Фокус“.   „При повторен избор на пленума на ВСС президентът действа в условия на обвързана компетентност. Сигурен съм, че българският президент ще спази българската конституция“, добави той.   “Има безпрецедентен натиск. Напълно споделям становищата на професионалната общност за описания от тях политически натиск. Политическият натиск е видим, не го ли виждате”, обърна се Гешев към журналистите, съобщи Novini.bg.    “Една партия прекъсна кампанията си, за да се насочи срещу кандидатурата ми. Ясно е, че това е безпрецедентна процедура в рамките на ЕС и България. Спокойно може да кандидатстваме за рекорд на “Гинес” за проведената процедура. Никой не се интересуваше от законовите норми, а само от това да бъде провалена процедурата. Защо е друг въпрос”, каза още той.    “Трима представители на ВСС - Олга Керелска, Атанаска Дишева и Лозан Панов говориха политически и с липса на правни доводи. За това и казах на Дишева, че пред нея вероятно седи блестяща кариера като общински съветник. Тя видя заплаха в тези думи. Ако бях казал и “добър ден”, пак щеше да го сметне за заплаха”, разкри Иван Гешев.    “Никога не съм коментирал медии, а само политически сили. Коментирал съм и имена на подсъдими”, отговори Гешев на журналистически въпрос.  И да бях казал „добър ден“ на г-жа Дишева, сигурно пак щеше да го приеме като заплаха, каза Гешев.   \"Конституцията е категорична - президентът няма право да не издаде указ. ВСС действа в условия на оперативна самостоятелност, независимо дали президентът харесва кандидата\", завърши Иван Гешев.", "date": "2019.11.14", "title": "Гешев: Има безпрецедентен политически натиск върху ВСС да бъде провалена процедурата"}
{"url": "http://epicenter.bg/article/Korneliya-Ninova-se-sreshtna-s-poslanika-na-SASht-Hero-Mustafa/198837/2/0", "text": "Председателят на НС на БСП Корнелия Нинова се срещна с посланика на Съединените американски щати в България Н. Пр. г-жа Херо Мустафа в централата на партията на \"Позитано 20\". Това съобщиха от пресцентъра на БСП.    В рамките на срещата, в която взе участие и зам.-председателят на БСП Деница Златева, бяха дискутирани редица въпроси, свързани с развитието на двустранните отношения, борбата с корупцията, предложенията на БСП за реформа в съдебната система, контрол върху актовете на главния прокурор и антикорупционното законодателство, както и актуалната политическата обстановка в страната и региона.  Нинова поздрави г-жа Мустафа за нейното назначаване като посланик в България и заедно с това ѝ пожела успешен мандат.   Председателят на БСП публикува впечатленията си от срещата и в социалната мрежа.    ", "date": "2019.11.14", "title": "Корнелия Нинова се срещна с посланика на САЩ Херо Мустафа"}
{"url": "http://epicenter.bg/article/Dzhambazki--Nashi-evrodeputati-shte-glasuvat-protiv-stroezha-na-AM--Struma--Tova-e-bolshevizam-/198842/2/0", "text": "В Европейския парламент е внесена петиция, която има за цел спирането на строителството през Кресненското дефиле. Една група изнудвачи с българско гражданство и маскирани като зелени, се опитват да попречат на изграждането на тази част от АМ „Струма“. Те защитават чужди интереси и искат да попречат на България да завърши проекта.     Това заяви евродепутатът Ангел Джамбазки в предаването \"Плюс-минус\" по Нова телевизия.    Той предупреди, че ако се уважи тяхното искане, всяко едно българско семейство ще трябва да плати около 2500-3000 лева разноски.    „Гласуването на петицията предстои другата седмица. В негова подкрепа ще има и български гласове, което не ме изненадва. Следващата седмица ще стане ясно кои са тези евродепутати, които ще го подкрепят. Те ще гласуват срещу българския интерес“, прогнозира Джамбазки.    „Ако бъде спряно европейското финансиране по този важен проект, ще трябва да върнем парите и да доплатим остатъка от сумата“, изрази опасенията си евродепутатът. Джамбазки допълни, че за пореден път сме свидетели как български граждани работят срещу държавата си.    Той предупреди още, че тази петиция ще бъде използвана срещу нас.    Евродепутатът определи вносителите на петицията като зелените изнудвачи и рекетьори. „Те пречат да се развият Банско и Витоша. Тези хора налагат екологичен терор. Това е новият болшевизъм“.", "date": "2019.11.14", "title": "Джамбазки: Наши евродепутати ще гласуват против строежа на АМ „Струма“. Това е нов болшевизъм!"}
{"url": "http://epicenter.bg/article/Radev-podnese-saboleznovaniya-na-slovashkiya-si-kolega-Chaputova-za-zhertvite-na-katastrofata-kray-Nitra/198844/2/0", "text": "Държавният глава Румен Радев изпрати съболезнователен адрес до президента на Словашката република Зузана Чапутова по повод жертвите, сред които и деца, на тежката пътна катастрофа край град Нитра. Това съобщиха от прессекретариата на държавния глава. \"В този изпълнен със скръб момент от името на българския народ и от свое име изразявам дълбоко съчувствие на близките на загиналите\", посочва българският президент Радев. Държавният глава пожелава бързо и пълно възстановяване на ранените.", "date": "2019.11.14", "title": "Радев поднесе съболезнования на словашкия си колега Чапутова за жертвите на катастрофата край Нитра"}
{"url": "http://epicenter.bg/article/Byudzhetnata-komisiya-odobri-videonablyudenie-v-danachnite-skladove-za-petrolni-produkti/198845/2/0", "text": "Догодина ще има видеонаблюдение във всички данъчни складове за петролни продукти. Това реши на второ четене бюджетната комисия на парламента, която разглежда промените в данъчните закони догодина.    Монтирането на техниката ще бъде за сметка на бизнеса.   Ако има положителен ефект върху борбата с контрабандата, мярката може да се приложи за всички видове данъчни складове, обясни вносителят на предложението Менда Стоянова от ГЕРБ.", "date": "2019.11.14", "title": "Бюджетната комисия одобри видеонаблюдение в данъчните складове за петролни продукти"}
{"url": "http://epicenter.bg/article/Boyko-Borisov-shte-uchastva-v-Chetvartata-sreshta-na-varha-v-Solun-/198846/2/0", "text": "Министър-председателят Бойко Борисов ще бъде в Гърция за участие в Четвъртата среща на върха в Солун. Форумът е под егидата на президента на Република Гърция Прокопис Павлопулос и ще се проведе на 14 и 15 ноември. На срещата ще бъдат и премиерите на Гърция и Република Северна Македония Кирякос Мицотакис и Зоран Заев, съобщи пресцентърът на Министерския съвет. По време на форума ще бъдат обсъдени перспективите за развитие на бизнеса и икономическия растеж в страните от региона. В контекста на засилването на регионалното сътрудничество, участниците ще дискутират възможностите за увеличаване на инвестициите, продължаването на транспортните и енергийните инфраструктурни проекти, които ще допринесат за икономическия прогрес и свързаността на страните в региона и в Европа. Преди форума министър-председателят Бойко Борисов ще се срещне с премиера на Гърция Кирякос Мицотакис. Акцент в разговора между двамата правителствени ръководители ще бъде продължаването на развитието на двустранното стратегическо партньорство, като фокус ще бъде поставен върху реализацията на регионалните транспортни и енергийни проекти, както и върху възможностите за стимулиране на търговско-икономическите връзки. ", "date": "2019.11.14", "title": "Бойко Борисов ще участва в Четвъртата среща на върха в Солун "}
{"url": "http://epicenter.bg/article/Banov--Moyata-glava-e-zdrava--karlovska-glava-i-trudno-pada/198847/2/0", "text": "Министърът на културата Боил Банов наистина се е самозабравил! Гафовете му не спират. И въвличат държавата във финансови щети. Последният струват на хазната близи един милион лева! Банов видя целенасочена атака срещу него за това, че той и екипът му се оказаха некадърни в управлението и допуснаха държавата да загуби  повече от 750 000 лева неустойки по делото срещу изпълнителя на ремонта на Ларгото.   С безпрецедентно нагло поведение на пресконференция министърът не видя никаква вина в себе си и обяви: \"Десетина дни преди атаката към мен в Министерството на културата постъпва информация, че губим делото за компенсации за ремонта на Ларгото. Срокът за жалене на решението е 12 март. Допреди няколко дни това, което знаех аз и което ми каза, че знае главният секретар, е че чакаме насрочено дело във ВКС на трета инстанция. Фактически допреди няколко дни на мен не ми е съобщено, че има някакво друго развитие по делото, освен че чакаме на трета инстанция ВКС по същия въпрос. Преди няколко дни разбираме, че ситуацията е съвсем друга. Съдът връща определение, че е е изпуснат срокът за подаване на жалбата. Това влиза в правна дирекция. След около седмица или 10 дни правна дирекция, без да уведоми нито мен, нито главния секретар, внася в съда жалене на това решение на съда и манипулативно се опитва да убеди, че документите са пуснати по пощата на 12-ти.\"   Оттам насетне съдът разглежда тази жалба и се произнася преди няколко дни, заяви Банов.    \"Тези дела, процесуалните действия не минават през министъра, те се водят от правна дирекция и съответно от оторизирания служител, който да представлява министерството по тези дела. От март месец насам никой в министерството не е информиран за реалния ход на делото\", не спираше да се оправдава министърът.   \"След като разбирам преди няколко дни, преди да замина за сесията на ЮНЕСКО, това което можах да направя, е да назнача дисциплиниратен съвет, който да разгледа действията на съответните служители. Тези действия на правна дирекция не се съгласуват с министъра\", посочи той в неистовото си желание да се оневини.   И продължи, опериран от всякакво чувство за отговорност: \"В този смисъл намесване на името ми в няакви хипотези, е некоректно, не отговаря по никакъв начин на действителните събития, не отговаря и на нормативната уредба. Колко трябва да ми е акълът, след като към този момент тогава ме разследва прокуратурата след вероломната атака на БСП, да правя каквото и да е да спирам или да възпрепятствам това дело. Това може да го роди само болен мозък\".    \"Без да съм съд и прокуратура, считам че това е продължение на това, което се случи по повод сигналите на Елена Йончева. Поради тази причина всичко, което събираме като данни от дисциплинарния съвет, ще бъде внесено в прокуратурата с цел пълно разнищване на случая. Който и друг в министерството да е замесен по някакъв начин или да е знаел какво се случва, ще си понесе своите наказания и лично от мен ще бъде даден на прокуратурата. Считам, че тези действия не са случайни. Служителите, които стоят зад тези действия, не са на по една, две или пет години. Считам, че това е продължение по действията за уронване на престижа ми\", посочи Боил Банов, като уточни, че до момента по документи има данни за участието на двама души в описаните от него действия.  \"На призивите на БСП за оставка не виждам какво да отговарям. Ако съм за оставка, аз ще си тръгна, няма да чакам някой да ми иска оставката. На тях това им е работата. Виждам, че онзи ден, че нахокаха евродепутатката си, че не върши много работа и тя веднага се активизира. Целият сценарий беше да ми се вземе главата много по-рано. Моята глава е здрава, карловска глава и трудно пада\", каза още Боил Банов.   С тази си реплика министър Боил Банов уверено тръгна по пътя на Цветанов, прогнозира ", "date": "2019.11.14", "title": "Самозабравил се министър Банов: Моята глава е здрава, карловска глава и трудно пада!"}
{"url": "http://epicenter.bg/article/Prez-tretoto-trimesechie-na-2019-g--broyat-na-bezrabotnite-e-125-4-hil-/198805/4/0", "text": "През третото тримесечие на 2019 г. броят на безработните е 125.4 хил., от които 70.9 хил. (56.5 на сто) са мъже и 54.5 хил. (43.5 на сто) - жени, съобщи Националният статистически институт.    Коефициентът на безработицата е 3.7 на сто и в сравнение с третото тримесечие на 2018 г. намалява с 1.3 процентни пункта. Коефициентът на безработицата за мъжете е 3.8 на сто, а за жените - 3.4 на сто.    От всички безработни 14.8 на сто са с висше образование, 44.7 на сто - със средно, и 40.5 на сто - с основно или по-ниско образование. Коефициентите на безработицата по степени на образование са съответно: 1.8 на сто - за висше образование, 2.9 на сто - за средно образование, и 10.8 на сто - за основно и по-ниско образование.    През третото тримесечие на 2019 г. продължително безработни (от една или повече години) са 78.4 хил., или 62.5 на сто от всички безработни хора. Коефициентът на продължителна безработица е 2.3 на сто - 2.5 на сто за мъжете и 2.1 на сто за жените. От общия брой на безработните 22.3 хил., или 17.8 на сто, търсят първа работа.    През третото тримесечие на 2019 г. коефициентът на безработицата за възрастовата група 15-29 навършени години е 6.1 на сто - с 2.1 процентни пункта по-нисък в сравнение със същото тримесечие на 2018 година. За посочения период коефициентът на безработица за мъжете (15-29 навършени години) намалява с 1.8 процентни пункта, а за жените - с 2.3 процентни пункта, като достигат съответно 7 и 4.9 на сто.    Коефициентът на икономическа активност за населението на възраст 15-64 навършени години е 74.2 на сто, като в сравнение с третото тримесечие на 2018 г. се увеличава с 1.7 процентни пункта.   Коефициентът на заетост за населението на възраст 15-64 навършени години се увеличава с 2.6 процентни пункта в сравнение със същото тримесечие на 2018 г. и достига 71.4 на сто.    Обезкуражените да намерят работа хора на възраст 15-64 навършени години са 61.4 хил., или 5.3 на сто от икономически неактивните в същата възрастова група. През третото тримесечие на 2019 г. общият брой на заетите на възраст 15 и повече навършени години е 3299.2 хил., от които 1771.3 хил. мъже и 1527.9 хил. - жени. Относителният дял на заетите от населението на възраст 15 и повече навършени години е 55.3 на сто, като при мъжете този дял е 61.9 на сто, а при жените - 49.2 на сто.  През третото тримесечие на 2019 г. преобладаващата част от заетите - 2079.2 хил. души, или 63 на сто, работят в сектора на услугите, 989.8 хил. (30 на сто) работят в индустрията и 230.3 хил. (7 на сто) - в селското, горското и рибното стопанство.От всички заети 3.6 на сто (118.3 хил.) са работодатели, 6.4 на сто (210.1 хил.) - самостоятелно заети лица (без наети), 89.5 на сто (2953.3 хил.) - наети хора, и 0.5 на сто (17.5 хил.) - неплатени семейни работници. От общия брой на наетите 2262.3 хил. (76.6 на сто) работят в частния сектор, а 690.9 хил. (23.4 на сто) - в обществения.    Броят на наетите с временна работа нараства с 14.5 на сто в сравнение с третото тримесечие на 2018 г. и достига 159.7 хил., или 5.4 на сто от всички наети.    През третото тримесечие на 2019 г. заетите на възраст 15-64 навършени години са 3194.1 хиляди. Коефициентът на заетост за населението в същата възрастова група е 71.4 на сто (75.7 на сто за мъжете и 67.1 на сто за жените). Коефициентът на заетост за населението на възраст 15-29 навършени години е 44.1 на сто (49.2 на сто за мъжете и 38.8 на сто за жените). Коефициентът на заетост за населението на възраст 20-64 навършени години е 76.3 на сто, съответно 80.9 на сто за мъжете и 71.7 на сто - за жените. В сравнение с третото тримесечие на 2018 г. коефициентът на заетост (20-64 навършени години) е по-висок с 2.8 процентни пункта, като увеличението при мъжете e с 3.3 процентни пункта, а при жените - с 2.4 процентни пункта.    Заетите хора на възраст 55-64 навършени години са 620.9 хил., или 65.1 на сто от населението в същата възрастова група (70.1 на сто от мъжете и 60.4 на сто от жените). В сравнение с третото тримесечие на 2018 г. коефициентът на заетост за населението на възраст 55-64 години се увеличава с 3.4 процентни пункта.    През третото тримесечие на 2019 г. общият брой на икономически неактивни хора на възраст 15 и повече навършени години, които не са нито заети, нито безработни, е 2538.6 хил., от които 1017.2 хил. (40.1 на сто) са мъже и 1521.4 хил. (59.9 на сто) са жени. Икономически неактивните на възраст 15-64 навършени години са 1153.6 хил., или 25.8 на сто от населението в същата възрастова група. От тях 34.3 на сто не работят и не търсят работа поради участие в образование и обучение.", "date": "2019.11.14", "title": "НСИ: През третото тримесечие на 2019 г. броят на безработните е 125.4 хил."}
{"url": "http://epicenter.bg/article/Boris-Popivanov--Predi-30-godini-be-velikoto-vreme-na-ilyuziite/198800/11/0", "text": "       - Носталгията по социализма е феномен във всички държави от бившия Източен блок. В Германия дори имат специален термин, Осталгия, или на български носталгия по изтока, по времената на Източна Германия. На мен ми се струва съвсем нормално. Хората изпитват сантименти преди всичко към младостта си - кой не ги изпитва! И на следващо място към спокойствието и социалната сигурност на реалния социализъм. В годините на демокрацията мнозина загубиха нещо много важно - способността да планират живота си и да не живеят в постояннно напрежение за утрешния ден. Но капитализмът е точно това, борба и напрежение. Каквото поискахме, него получихме. Годишнината от 10 ноември трябваше да бъде предупреждение към днешните политици, че не бива да допускат голям брой български граждани да остават зад борда, без подкрепа, без държава, без шанс и перспектива. Политиците обаче предпочетоха да приемат 10 ноември само като повод за спор кой какъв е бил преди паметната дата. Централната тема, за бъдещето на българското общество именно като общество, като солидарност, отсъстваше.       - 30 години е доста време. Те са две трети от онези 45 години, които според лозунга на самия СДС \"стигаха\". Почти никой от тогавашните изразители на промяната, дори вече покойните, днес не вдъхва надежда, ентусиазъм, не служи за морален светофар. А и днес на тяхно място не дойдоха други. Изглежда, всяка епоха си има особености. Преди 30 години бе великото време на илюзиите, и обществото раждаше лидери на илюзиите. Сега фабриката за илюзии е затворена. Понякога пускат по някой цех, за да излезе пореден спасител на нацията с няколко процента подкрепа, но истински пробив не е очертан. Това е така, защото българският политически елит е в твърде голяма степен преплетен в мрежите, интересите, зависимостите и външните си ангажименти, за да покаже лидерство и умение да води хората. Поне засега.       - Лявото и дясното се размиха и без ценната помощ на СДС. Този процес датира поне от времето, когато левицата прие плоския данък. Оттогава избирателят храни подозрението, че леви и десни споделят сходен дневен ред и се разминават единствено в нюансите. За мнозинството българи политиката, която се води, е свързана със самообогатяване, корупция и грабеж. Но те не виждат уверени, категорични носители на алтернативна политика. Често пъти преди избори се заражда надеждата, че БСП все пак може да бъде носител на такава алтернативна политика, но тези надежди обикновено бързо угасват. Ръководството на БСП има да извърви доста път, за да покаже, че е възможна, не само на думи, лява политика като принципно различна от дясната. Защото дясна политика си има. Проблемът на българския преход не е, че ляво и дясно се разбъркаха като колода карти в ръцете на опитен мошеник, а че лявото стана дясно.         - Да. Това е обичаен израз на безпомощност. Когато нищо не можеш да предложиш днес, развяваш призраци от миналото. Антикомунизмът у нас отдавна е професия, не политическа платформа. Според мен антикомунистическите приказки имаха съвсем конкретна изборна цел - да убедят симпатизантите на \"старата десница\" да гласуват за кандидатите на ГЕРБ. А пък \"старата десница\" поде темата, за да не изглежда по-малко антикомунистическа от управляващите и да не загуби привърженици. Тези \"гримаси от старите ленти\" по никакъв начин не ни приближават към по-смислена общинска политика. И да пазим, и да местим, и да събаряме, и да опаковаме Паметника на Съветската армия в София, няма да напълним хладилниците си. Пък и без това няма нищо да предприемем от страх, че Москва ще ни удари по главата.       - Германия наистина има какво да празнува, защото онези събития ѝ донесоха национално обединение. Само че остава проблемът с реалното разделение. За 30 години източните и западните провинции не са се изравнили като стандарт на живот и възможности. Регионалните избори в Тюрингия са показателни - на първите две места са Левите и \"Алтернатива за Германия\". Ето съвсем ярък пример за разделено общество, в разделена Европа, в разделен свят. Европа не е в състояние да се самоопредели спрямо Америка и Русия и докато това не стане не може да се превърне в полюс на новия многополюсен свят. Европа по стар навик отлага и чака кой знае какво - Тръмп да го свалят, или Путин да се успокои - но времето не работи за нея. Без да реши вътрешните си противоречия и без да покаже собствен профил на глобалната сцена, Европа няма да стане геополитически фактор на бъдещето.       ", "date": "2019.11.14", "title": "Борис Попиванов: Преди 30 години бе великото време на илюзиите"}
{"url": "http://epicenter.bg/article/Akad--Georgi-Markov--Osnovniyat-podbuditel-na-bombardirovkite-nad-Sofiya-e-Uinstan-Charchil/198803/11/0", "text": "Основният подбудител на бомбардировките над София е Уинстън Чърчил. Това каза за Агенция „Фокус“ историкът акад. Георги Марков по повод 76 години от бомбардировките над София.   „Чърчил мрази българите от провала на Дарданелската операция през 1915 г. Ние се намесваме на страната на Германия и се проваля тази операция. Той е първи лорд на адмиралтейството по негово идея“, припомня акад. Марков. По думите му Чърчил се стреми да удари, не толкова военна промишленост, както се оправдават англо-американците и гарнизоните, колкото духа на населението.   „Това се прави в Германия и в другите градове. Чърчил и ген. Харис, неговият командващ стратегическите бомбардировачи искат да ударят духа на населението и да обърнат настроението срещу управляващите. В случая срещу правителството, когато вече има регентство, това е след смъртта на цар Борис III“, обясни още историкът. „Докато е бил жив цар Борис III някак е удържал бомбардировките, след това виждат, че няма друг начин България да бъде извадена от войната. Чърчил убеждава Рузвелт, че трябва да се предприемат бомбардировки, не само в столицата, но и в другите градове, където няма военни гарнизони“, посочи още акад. Георги Марков.   Англо-американските бомбардировки са едно военно престъпление, категоричен е историкът.   „Казваха ми, че не говоря политически коректно. Понеже историята отново се популяризира ние сме съюзници със САЩ и Великобритания и избягват да говорят за тези бомбардировки. Нещо повече един посланик имаше наглостта преди години да издигне паметник до Американското посолство с надпис „Американските летци и герои загинали в небето на София. Това е нагло“, добави акад. Марков.   По думите му днес е наложена една нова цензура.   „Преди 30 години беше идеологическа цензура, днес има политическа коректност. Преди около година откриха една бомба пред Военна академия, спряха движението, имаше много телевизии, казваха, че е паднала бомба. Но никой не казва, че бомбата, не е градушка, а се хвърля от бомбардировачи. Според мен бомбардировката на 10 януари е най-успешната. 2/3 цивилни граждани загиват и това е едно военно престъпление“, обясни историкът. Според акад. Марков е крайно време е да се отърсим от този сателитен синдром и да не се политизира историята. „Да се пише и да се говори такава, каквато е. Англо-американските бомбардировки са едно военно престъпление. Както навремето Херман Гьоринг е обявен за военнопрестъпник, така и ген. Харис е един военнопрестъпник и дори той е убил много повече хора от Гьоринг. Но той се е върнал като побеидтел. Крайно време е да не се злоупотребява с историята и да не се нагласява към съвременната“, посочи още акад. Георги Марков.  ", "date": "2019.11.14", "title": "Акад. Георги Марков: Основният подбудител на бомбардировките над София е Уинстън Чърчил"}
{"url": "http://epicenter.bg/article/Tramp--Az-sam-golyam-fen-na-prezidenta-Erdogan/198777/7/0", "text": "Европа трябва да плаща по-висока цена за задържането на сирийските бежанци, защото в момента Турция плаща почти всичко. Това заяви американският президент Доналд Тръмп по време на съвместна пресконференция с турския президент Реджеп Ердоган във Вашингтон.    \"Аз съм голям фен на президента Ердоган и зная, че е сложно, но прекратяването на огъня в Сирия се поддържа\", каза Тръмп.    Закупуването от страна на Турция на руски противовъздушни системи е голямо предизвикателство, заяви американският президент. Той обаче изрази оптимизъм въпросът да бъде разрешен.   И съобщи, че е било постигнато споразумение с Турция високопоставени представители на двете страни да продължат да обсъждат въпроса за руските комплекси С-400.    Турция остава привързана към постигнатото със САЩ споразумение за трайно разрешение на сирийската криза, каза Ердоган.   И добави, че противоречията във връзка с турското участие в програмата за самолетите Ф-35 и закупуването на руските противовъздушни комплекси могат да се разрешат само чрез диалог. Той посочи, че Турция може да закупи и системите „Пейтриът“, ако получи предложението, което иска.    „На едно мнение сме по въпросите за развиването на турското-американските отношение на здрава основа и задълбочаване на нашето сътрудничество. Решени сме да отворим по подходящ начин нова страница в нашето трайно съюзничество“, каза Ердоган.    Тръмп изтъкна напредъка в търговските преговори между двете страни, като изрази очакване за по-голямо отваряне на турската икономика.    Турският президент пък подчерта общата борба срещу тероризма и съобщи, че въпросът за екстрадицията на проповедника Фетхуллах Гюлен отново е бил поставен по време на срещата. Според турския лидер атаките на кюрдските сили в Сирия целят да разрушат постигнатото с Вашингтон споразумение.    Като хвърлящо дълбока сянка върху отношенията между двете Анкара и Вашингтон определи Ердоган приетото от Конгреса решение за признаване на арменския геноцид. Той отново отправи предложение за създаване на съвместна комисия с участие на арменски историци по въпроса.    Доналд Тръмп нарече започналите изслушвания за негов импийчмънт „позор“ и обеща утре да публикува запис на разговора си с украинския президент от април. Разговори между двамата лидери от юли са в основата на стартиралата процедура за отстраняване на американския лидер, пише Си Ен Ен.", "date": "2019.11.14", "title": "Тръмп: Аз съм голям фен на президента Ердоган! Европа трябва да плаща повече за Сирия"}
{"url": "http://epicenter.bg/article/Publichnoto-izslushvane-po-impiychmanta-sreshtu-Tramp-zapochna-s-razkritiya-/198782/7/0", "text": "Ново разкритие в първия ден на публичното изслушване в разследващата фаза от процеса по импийчмънт срещу президента Доналд Тръмп. Пред законодателите във Вашингтон американски топ дипломат заяви, че Тръмп е настоявал за разследване на политически опонент, предаде БНР.    По време на историческото събитие, предавано на живо по основните телевизионни канали, бе изслушан ключов свидетел, който съобщи нова информация. Целта на изслушванията е да се разбере дали президентът е правил опити за оказване на натиск на Украйна да разследва Джо Байдън и неговото семейство.    Американският пратеник в Украйна Уилям Тейлър цитира представителя на САЩ в ЕСГордън Сондланд. Малко след разговора си с президента през юли Сондланд е коментирал че „Тръмп се е интересувал повече от разследванията за Байдън, отколкото Украйна.“    Преди да направи този коментар Сондланд е разговарял по мобилния телефон с Тръмп и разговорът му е бил чут от служител на Тейлър. Служителят е чул президента да пита „за разследванията.“    Въпросният служител е Дейвид Холмс. Холмс, който е политическият съветник в американското посолство в Киев ще бъде изслушан от законодателите в петък.    Тръмп каза че за първи път чува за този разговор.    Американският президент настоява, че при разговора си с Володимир Зеленски през юли не е прекрачвал правомощията си. За Тръмп разследването за започване процедура по импийчмънт е „лов на вещици.“    Другата седмица ще дадат показания още осем свидетели.    Разследването за импийчмънт започна, след като разобличител, чиято самоличност е пазена в тайна, се оплакал от телефонния разговор между американския президент и украинския му колега Володимир Зеленски на 25 юли. Според него Тръмп е оказал натиск върху Зеленски Украйна да разследва Хънтър Байдън, син на потенциалния кандидат на демократите на президентските избори в САЩ догодина.    За разобличителя се знае, че е служител на ЦРУ, зачислен в Белия дом.", "date": "2019.11.14", "title": "Публичното изслушване по импийчмънта срещу Тръмп започна с разкрития "}
{"url": "http://epicenter.bg/article/-Disni--preduprezhdava---Dambo--e-s--ostareli-kulturni-shvashtaniya-/198804/10/99", "text": "Преди два дни се състоя премиерата на стрийминг платформата „Дисни+“, като много потребители забелязаха странно съобщение в началото на всички класически анимации на компанията – „Този филм е с оригиналното си съдържание. Той може да се възприеме като културно остарял“.    Кратката забележка излиза преди ленти като класиките „Дъмбо“, „Аристокотките“, „Книга за джунглата“ и много други. Голяма част от тези анимации са направени преди почти 80 години, предава БТВ.    Още от създаването си през 1941 г. „Дъмбо“ попада под ударите на правозащитници, според които филмът има расистки изградени герои. „Аристокотките“ и „Питър Пан“ също се смятат за расистки.    Преди тези филми излиза и друго съобщение, което гласи: „Тези анимации са продукт на тяхното време. В тях можете да видите изобразени етнически радикални предразсъдъци, които са били нормални за американското общество. Тези образи са били погрешни тогава, погрешни са и сега. Тези анимации не показват днешното общество, но ги представяме така, както са създадени. Ако направим обратното ще е като да заявим, че тези предразсъдъци никога не са съществували“.    В момента „Дисни+“ предлага повече от 500 филма и сериала. От старта си във вторник до момента стрийминг платформата има регистрирани колосалните над 10 млн. потребители.", "date": "2019.11.14", "title": "„Дисни“ предупреждава: „Дъмбо“ е с „остарели културни схващания“"}
{"url": "http://epicenter.bg/article/Dnes-sa-Koledni-Zagovezni--zapochvat-Kolednite-posti/198791/9/0", "text": "На 15-ти ноември започват Коледните пости. Те продължават до 24 декември - Бъдни вечер.    На този ден се коли кокошка, която се приготвя с кисело зеле. Правят се също тиквеник с орехи и пълнени чушки с боб. По време на постите не се разрешават мляко, млечни продукти, яйца и месо. Рибата е позволена на Никулден. Можем да ядем всичко, което е от растителен произход. Напълно се забранява консумацията на месо, яйца и млечни продукти. Ако по време на поста има по-голям християнски празник, се разрешава риба. През Коледните пости това са 21 ноември -  и 6 декември -  . Седмица преди причастие не се разрешава консумацията на олио и зехтин. Храните, които могат да заместят месото са бобовите –  . Те са богати на фибри и протеини, а също и на редица витамини. Чудесен избор за трапезата са продукти като .   са най-добрата алтернатива на месото. Включете зеленчукови супи в менюто си. Сиренето и кашкавалът присъстват на нашата трапеза почти ежедневно. Но те могат да бъдат заменени със сирене от растителен вид – например   (соево сирене) или .   Кравето масло може да се замени със слънчогледово олио, зехтин или кокосово масло.   Хапвайте много сезонни плодове и зеленчуци –  .   Постът не е цел, а средство за смирение на плътта и очистване от грехове. Без молитва и покаяние постът се превръща само в една диета.   Източник: Дарикнюз", "date": "2019.11.14", "title": "Днес са Коледни Заговезни, започват постите преди Рождество"}
{"url": "http://epicenter.bg/article/Prints-Charlz-otpraznuva-rozhdeniya-si-den-s-uchenitsi-v-Mumbay--Video-/198848/10/99", "text": "Принц Чарлз, който е на двудневно посещение в Индия, отпразнува 71-вия си рожден ден с ученици в знаковия хотел „Тадж Махал“ в Мумбай, предаде ДПА, позовавайки се на новинарския канал Ен Ди Ти Ви.  Британският престолонаследник, окичен с гирлянд от цветя, разряза празнична торта в компанията на 20 деца, които надаваха радостни възклицания, ръкопляскаха и отправяха благопожелания за рождения му ден.  Принц Чарлз е получил тортата, декорирана с шоколадови цветя и плодове, символизиращи градина, като подарък от учениците заедно с поздравителна картичка, съобщават от официалната му резиденция Кларънс хаус, цитира Новини.бг   Преди да отбележи рождения си ден в компанията на децата, принц Чарлз се срещна с бизнес лидери.   ROYAL BIRTHDAY: Prince Charles celebrated turning 71 in India with schoolchildren who sang and presented greeting cards to him as he cut a cake to mark the special occasion.   ", "date": "2019.11.14", "title": "Принц Чарлз отпразнува рождения си ден с ученици в Мумбай (Видео)"}
{"url": "http://epicenter.bg/article/VSS-glasuva-povtorno-kandidaturata-na-Ivan-Geshev-za-glaven-prokuror--Na-hod-otnovo-e-Radev/198814/2/0", "text": "          До повторното гласуване на кандидатурата на Иван Гешев се стигна, след като президентът Румен Радев върна указа за избора на нов заместник на Сотир Цацаров. Сред мотивите си държавният глава изрази обществените притеснения, че Иван Гешев е единствен кандидат. След днешното прегласуване Конституцията на Република България повелява, че президентът не може да откаже назначаването на нов главен прокурор и трябва да подпише указа за това.   След тежки четиричасови дебати кадровиците решиха, че няма да се отваря нова процедура за избор на главен прокурор, както поискаха четирима от магистратите във Висшия съдебен съвет.  Кадровиците в съдебната власт изпаднаха в дълги, почти два часа спорове дали да стартират отначало процедурата за избор на нов главен прокурор.  20 на 4 бяха гласовете за това да продължи започната процедура и да се прегласува кандидатурата на Гешев.    Днес Пленумът се събра, за да обсъди указа на президента Румен Радев, с който той им върна кандидатурата на Иван Гешев, както и да прегласуванието, което взе с убедително мнозинство в полза на кандидата на 24 октомври.    Предложението за ново начало на процедурата очаквано дойде от председателя на ВКС Лозан Панов. „Ние трябва да чуем мотивите на президента и да се съобразим с тях. Ние сме длъжни да инициираме нова процедура за главен прокурор. Ако неглижираме мотивите на президента, рискуваме президентската институция да се превърне в нотариат, който слага печат върху решенията на ВСС“, аргументира се той.    На неговото мнение обаче се противопостави главният прокурор Сотир Цацаров, според когото при връщането на указа държавният глава е изразил публична позиция, но не и юридически мотиви. „Нека не спекулираме, че указът има мотиви“, призова той, правейки аналогия с връщането на указа за председателя на ВАС Георги Чолаков.   Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори.    Иван Гешев ще замести на поста главен прокурор Сотир Цацаров, чийто мандат изтича през януари. Процедурата по изслушването на Иван Гешев беше на 24 октомври и продължи  десет часа. През това време той представи своята концепция за управление на прокуратурата и отговори на над 100 въпроса, зададени от съсловни и други организации, както и от членовете на ВСС.", "date": "2019.11.14", "title": "Мълния! ВСС повторно избра Иван Гешев за главен прокурор. На ход отново е президентът Радев"}
{"url": "http://epicenter.bg/article/VSS-glasuva-za-vtori-pat-nominatsiyata-na-Ivan-Geshev-za-glaven-prokuror--Na-zhivo-/198786/2/0", "text": "Тежък спор между висшите магистрати се породи днес заради начина, по който Пленумът на Висшия съдебен съвет (ВСС) трябва да гласува върнатия от президента указ за избора на нов главен прокурор. Членовете се впуснаха в юридически уточнения, което породи сблъсък между правосъдния министър Данаил Кирилов и Атанаска Дишева.    Двамата влезнаха в пререкания относно тълкувания на Конституцията. За малко дори Кирилов напусна залата, като мястото му бе заето от Боян Магдалинчев.    \"Много добре знаем, че указът не може да се атакува, а че това е акт, който може да се оспори под Конституционния съд. Правим нещата изкуствено да се проточват\", коментира той.    По-късно Данаил Кирилов заяви, че няма да обърне внимание на политическите нюанси в изказванията.    Никой не омаловажава президента, излишна е пламенната му защита, каза Сотир Цацаров.    Пленумът на ВСС спори дълго дали да прекрати досегашната процедура и да стартира нова за избор на главен прокурор. Или да отхвърли указа на президента и да прегласува първоначалния си избор. Атанаска Дишева настоя, че се пренебрегва предложението й \"за две алтернативни решения в един диспозитив\".    \"Никак правно прецизно не е синтактичното тълкуване на морфемите\", заяви Данаил Кирилов, който се и аргументира, че системата за гласуване не може да позволи такова гласуване.    В крайна сметка след 2-часов спор бе прието решение процедурата да продължи и да се пристъпи към разглеждане указа на президента. Данаил Кирилов обяви кратка обедна почивка.    Междувременно страстите и извън сградата на ВСС продължават. Протестите не стихват, а движението остава блокирано.   Пленумът на ВСС заседава по повторното гласуване  кандидатурата на Иван Гешев за главен прокурор. Заседанието има две точки. Едната е обсъждане на указа на президента, а втората прегласуване. Заседанието бе открито от председателстващия съвета -правосъдния министър Данаил Кирилов. Той докладва указа на президента.   Иван Гешев не присъства на днешното заседание.   По време на заседанието сградата на ВСС е замервана с кофички кисело мляко и яйца.     Причината - точно преди седмица президентът отказа да подпише указ за назначаването му и върна решението в ръцете на магистратите.   На първото заседание Гешев получи подкрепата на 20 от членовете на Съвета. По закон, ако и днес получи одобрение от поне 17 магистрати, този път държавният глава няма право да откаже издаването на указ.   Длъжни сме да инициираме нова процедура за главен прокурор. Това каза председателят на ВКС   по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде Агенция „Фокус“.   „Не мисля, че указът следва да се коментира. Имам предложение: действително законодателят и законът не ни задължава да се съобразим с мотивите на президента, законът не задължава и президентът да изложи мотиви защо връща кандидатурата, но въпреки това той изложи мотиви и съображения по ясен и недвусмислен начин. Той заяви, че е очаквал състезание между кандидати, а не формална процедура. Смятам, че трябва да чуем репликите му и да се съобразим с тях. Смятам, че сме длъжни да инициираме нова процедура за главен прокурор“, посочи той.  Длъжни сме да вземем мотивите на президента Радев за връщане на указа за назначаване на Иван Гешев. Това каза членът на съдийската колегия на ВСС   по време на заседанието на ВСС. „Не съм съгласна с Лозан Панов, че не сме длъжни да обсъждаме мотивите на президента, а може и да не сме длъжни, но трябва да ги вземем предвид. Основният въпрос е да решим как следва да процедираме“, посочи тя.   Прегласуване на вече направеното предложение, така както е формулирана точка 2 от дневния ред, на практика лишава президента от неговите правомощия, каза още Дишева.   „При откриването нова процедура би се гарантирало действителното правомощие на президента в процедурата по назначаване на главен прокурор, след като от него е упражнено предвиденото от конституцията право на вето. Конституцията не предвижда никакви специални хипотези или предпоставки, при които президентът може да върне указа. Единствено от провеждането на прегласуване на вече направеното предложение, така както е формулирана точка 2 от дневния ред, на практика лишава президента от неговите правомощия.   Дължим на обществото нова процедура по избор на главен прокурор, не можем да неглижираме съображенията на президента за връщане на указа за назначаване на Иван Гешев. Това каза членът на Съдийската колегия на ВСС  .   „Макар формално да е спазена процедурата по избор на главен прокурор, поради издигането на една-единствена кандидатура, тази процедура препятства провеждането й при условия на състезателност, оставя усещане за предрешеност и създаде съмнения в нейната легитимност. Това обосновава необходимост от повторно извършване на избор за главен прокурор“, добави още тя.   По време на заседанието пред сградата на ВСС отново има два протеста - един в подкрепа и един срещу назначаването на Иван Гешев. Заради демонстрациите има проблеми с придвижването в центъра на София в пиковите часове. Има промени в движението на трамваите, минаващи по улица \"Екзарх Йосиф\", където се намира сградата на ВСС. А в късния следобед трафикът ще бъде затруднен в района на Орлов мост заради предстоящия мач между България и Парагвай.", "date": "2019.11.14", "title": "ВСС в тежък спор за прегласуване на кандидатурата на Иван Гешев за главен прокур (На живо)"}
{"url": "http://epicenter.bg/article/Tsatsarov--Neka-ne-spekulirame--che-vav-vrashtaneto-na-ukaza-ot-Radev-ima-motivi--tova-e-prosto-pozitsiya-/198798/2/0", "text": "Нека не спекулираме, че във връщането на указа от Радев има мотиви, това е просто позиция. Това каза главният прокурор Сотир Цацаров по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на Агенция „Фокус“.   „На няколко пъти по отношение на думите на президента Румен Радев бяха използвани различни определения: съображения, мотиви, позиция. В юридическия смисъл на думата мотиви няма, този указ не съдържа каквито и да е мотиви. Това в никакъв случай не омаловажава казаното от президента, но той направи обръщение пред медиите и което беше възприето от огромното мнозинство от българските граждани.   Никой не обезстойностява или неглижира казаното от Румен Радев, защото всеки от нас, когато дава своя вот, при всички случаи трябва да претегли за и против и да мисли за това, което президентът каза. Заслужава уважение и трябва да бъде преценена от всеки от нас“, добави още той.   Предлагам да гласуваме дали да се открие нова процедура по избор на главен прокурор, или настоящата да продължи. Това каза главният прокурор Сотир Цацаров по време на заседанието на ВСС.   Според Георги Чолаков също в юридически смисъл мотиви нямало. Той също подкрепи предложението на Цацаров - да се гласува как ще постъпи ВСС оттук нататък.      Гласувам \"против\" прекратяването на сегашната процедура по избор на главен прокурор. Това заяви членът на Прокурорската колегия от квотата на парламента   по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор.   Считам, че не сме изправени пред избор нито да прекратяваме тази процедура, нито да я продължаваме, а на практика трябва да започнем нова процедура, която да бъде съдържателна. Това каза членът на Съдийската колегия на ВСС   по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор.   „След като президентът Румен Радев твърди, че изпълнената от нас процедура е формално осъществена, следва да си зададем въпроса изобщо има ли процедура. Оттук нататък ние няма какво да продължаваме и прекратяваме, защото формалната процедура не е процедура в съответствие с изискванията на закона“, добави още тя.   Ще подложим на гласуване предложението дали процедурата по избор на главен прокурор да бъде прекратена, или не. Това заяви представляващият ВСС   по време на заседанието на ВСС.", "date": "2019.11.14", "title": "Цацаров: Да гласуваме дали да се открие нова процедура по избор на главен прокурор"}
{"url": "http://epicenter.bg/article/Vitseprezidentat-Iliyana-Yotova--Uspehat-e-v-otbornata-rabota-/198802/2/0", "text": "Често говорим за взаимопомощ, солидарност, за социална отговорност, но реално твърде малко работим за това. Трябва да се вгледаме във философията на кооперативното движение – успява се там, където хората са един до друг, подават си ръка и са отбор. С тези думи вицепрезидентът Илияна Йотова приветства членовете на Националния съюз на трудово-производителните кооперации, съобщиха от прессекретариата на държавния глава.   Вицепрезидентът бе гост на тържественото отбелязване на 100-годишния юбилей на съюза, който е един от най-старите в Европа. В него членуват 212 кооперации, членовете са над 7800.  „Често пъти казват, че кооперациите принадлежат на един отминал период. Броят на членовете в съюза и резултатите от дейността ви показва колко сте необходими на нашето съвремие“, посочи Илияна Йотова. Вицепрезидентът подчерта, че в бурно развиващия се свят, в който социалната ножица е широко разтворена, кооперациите са двигателят на социалната и солидарната икономика.  Илияна Йотова поздрави Националния съюз на трудово-производителните кооперации за отговорното му отношение към хората с увреждания. Съюзът осигурява работа на около 2000 наши сънародници с увреждания.   „Благодаря ви, че давате на тези хора шанс за реализация и достоен живот“, заяви вицепрезидентът. Националният съюз на трудово-производителните кооперации е двигател на Европейския форум за социално предприемачество в Пловдив, на чието осмо издание тази година Илияна Йотова бе гост. „Често говорим за връзката между образованието и бизнеса, за дуалното образование, но като че ли не са достатъчно усилията ни в тази посока. Трябва да възстановим тази традиция. Националният съюз на трудово-производителните кооперации работи активно със средните професионални училища, изгради и клъстър с висши учебни заведения, който активно подпомага и контактите с чужбина“, подчерта вицепрезидентът. Илияна Йотова изтъкна, че кооперациите се нуждаят от повече подкрепа от държавата, която максимално да улесни дейността им, като направи законодателната уредба по-резултатна.", "date": "2019.11.14", "title": " Илияна Йотова: Успехът е в отборната работа "}
{"url": "http://epicenter.bg/article/Kirilov--Samo-chrez-povtorno-negativno-glasuvane-mozhe-da-se-zapochne-nova-protsedura/198806/2/0", "text": "Само чрез повторно негативно гласуване може да се започне нова процедура по избор на главен прокурор. Това каза свое становище министърът на правосъдието и по право председателстващ ВСС   по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на Агенция „Фокус“.   „Повторно означава същото предложение, не различно предложение. Конституционният законодател е бил прецизен и той е обвърза органите с това да гласуват същото предложение. Повторно в случая на конституционната разпоредба означава и защита на кандидата. Този кандидат има правото да гласува повторна. И само чрез повторно негативно гласуване, само тогава може да се започне нова процедура“, добави още той.", "date": "2019.11.14", "title": "Кирилов: Само чрез повторно негативно гласуване може да се започне нова процедура"}
{"url": "http://epicenter.bg/article/Angelkova--Do-kraya-na-godinata-shte-bade-obyavena-otnovo-kontsesiya-za-letishte-Plovdiv/198808/2/0", "text": "Министърът на туризма Николина Ангелкова обяви в Пловдив, че до края на годината ще бъде обявена отново концесия за летище Пловдив. Тя е в града по повод откриването на 11-та международна среща на туроператорите. Ангелкова добави, че така летището ще успее да се развие.   \"За първите 9 месеца от годината в страната имаме 7,8 милиона туристи, което е много нисък спад на фона на драматичната картина, която мнозина очертаха и на рекордния ръст от миналата година\", каза още Николина Ангелкова. По думите й приходите от нощувки са с 4,7 на сто ръст.   На срещата участват 76 туроператори от 14 държави, представители на медии и общини, които споделят своите идеи и нови проекти и презентират иновативни тенденции в сферата на туристическия сектор. Форумът ще продължи до 16 ноември 2019 г., с фокус върху \"Епископската базилика и мозаечното наследство на Филипопол \", в чест на включването им в индикативния списък на ЮНЕСКО за значими културни и природни обекти. Община Пловдив е подготвила богата съпътстваща програма, която представя новостите от туристическия потенциал на града.", "date": "2019.11.14", "title": "Ангелкова: До края на годината ще бъде обявена отново концесия за летище Пловдив"}
{"url": "http://epicenter.bg/article/VSS-prie-da-prodalzhi-nastoyashtata-protsedura-za-izbor-na-glaven-prokuror/198809/2/0", "text": "С „20“ гласа „за“ и 4 „против“ ВСС прие да продължи настоящата процедура за избор на главен прокурор,предаде репортер на Агенция „Фокус“.   Предложението беше направено от Даниела Машева, подкрепено от Цветинка Пашкунова: за или против да се продължи настоящата процедура по избор на главен прокурор.   Преди гласуването министър Данаил Кирилов акцентира върху текста в Конституцията, който казва \"Повторно гласуване\" - това означава защита на кандидата. Той има право да бъде гласуван отново. И ако не получи достатъчна подкрепа - изискуемото квалифицирано мнозинство, да се премине към нов кандидат и процедура, категоричен бе той.    Магистратите спориха как точно да бъде формулирано решението им и дали първо да се прекрати процедурата или едновременно да се гласуват два варианта - \"за\" или \"против\" продължаване настоящата процедура и \"за\" или \"против\" откриване на нова.    Системата позволява това, стана ясно след съмнения за техническите възможности свързани с гласуването. Членовете на ВСС първо гласуваха кой от двата варианта да изберат, наречени \"Машева\" и \"Дишева\" според предложилите ги магистрати. Трима подкрепиха Дишева, за Машева гласуваха 20.    Гласувам против и двата варианта, обяви Керелска.    Така членовете на ВСС решиха да гласуват за или против продължаване на настоящата процедура.    При това положение се продължава по дневния ред с точка втора и номинацията на Иван Гешев ще бъде прегласувана.   \"Против\" гласуваха председателят на ВКС Лозан Панов, Олга Керелска, Атанаска Дишева и Цветинка Пашкунова, които смятат, че процедурата трябва да започне отначало.", "date": "2019.11.14", "title": "ВСС реши да продължи процедурата за избор на главен прокурор"}
{"url": "http://epicenter.bg/article/Borisov--Balgarskata-ikonomika-prodalzhava-svoeto-vazhodyashto-razvitie/198811/2/0", "text": "Българската икономика продължава своето възходящо развитие и това ясно се вижда от новите данни на НСИ - Национален статистически институт. Това написа премиерът Бойко Борисов в профила си във ''Фейсбук''.  През третото тримесечие на 2019 г. брутният ни вътрешен продукт нараства с 3.7 % спрямо предходната година.    Коефициентът на безработица спада до 3.7%, което е с 1.3 % по-малко в сравнение с третото тримесечие на 2018 година.  ", "date": "2019.11.14", "title": "Борисов: Българската икономика продължава своето възходящо развитие"}
{"url": "http://epicenter.bg/article/Tsatsarov--Nyama-da-pazya-avtoriteta-na-Lozan-Panov--Izborat-mu-stana-sled-dve-negovi-poseshteniya-v-prezid/198818/2/0", "text": "Председателят на ВКС Лозан Панов и главният прокурор Сотир Цацаров кръстосаха шпаги по време на дебатите за избора на обвинител№1. Повод стана изказването на Цацаров наскоро, че изборите в съдебната система се правят в „две други сгради“.    Главният прокурор Сотир Цацаров взе думата и обясни, че всичко, което е казал на 24 октомври, за \"други две сгради\", в които се решава изборът на \"тримата големи\",      \"Интересното е, че търсейки опит за скандал и опит за проточване на настоящата процедура, вие не задавате въпроса на г-н Панов, а на мен. Знам много и помня много. Това не е заплаха.      Лозан Панов заяви, че тогава той е бил избираният, а не избиращият и не е гласувал сам за себе си. \"Гласувал съм два пъти в този ВСС за избор на административен ръководител. Първият път бе за г-н Чолаков. В избора си тогава съм гласувал по съвест и съображения и подкрепих г-жа Соня Янкулова. Вторият път беше за настоящия избор на Иван Гешев. Всички ние бяхме поканени в сградата на президентството. И сега също гласувах по съвест\", подчерта Панов.    Председателят на ВАС Георги Чолаков каза, че е посещавал три сгради – сградата на ВСС два пъти, сградата на ВАС, тъй като бе номиниран от съдиите от ВАС и президентството, преди да бъде издаден указът. \"Мога да го заявя изрично и категорично - други сгради не съм посещавал\", увери Чолаков.   , че председателят на ВКС разчита на времето, защото постепенно в заседателната зала на ВСС няма да остане никой от участвалите в неговия избор – последните двама бяха самият Цацаров и председателят на ВАС Георги Колев, чийто мандат изтече през ноември 2017 г. \"После, по стечение на обстоятелствата, защото на Колев му изтече мандатът, останах само аз. Ще минат още два месеца, живот и здраве, и тъй като никой мандат не е вечен, от тази зала ще си изляза и аз. . Няма да го кажа, защото уважавам ВКС, уважавам съда и уважавам неговия председател. Не този председател, длъжността председател на ВКС\", заяви Цацаров. Припомняме, че   За него гласуваха 17 от членовете на съвета, шест бяха против.  Лозан Панов събра минималния брой гласове, които по закон са достатъчно, за да спечели конкурса - точно 17.", "date": "2019.11.14", "title": "Цацаров: Няма да пазя авторитета на Панов! Изборът му стана след негови посещения в президентството"}
{"url": "http://epicenter.bg/article/Valeri-Simeonov-Obedinihme-se-okolo-predlozhenieto-minimalnata-pensiya-da-stane-250-lv-/198819/2/0", "text": "В управленската коалиция се обединихме около предложението минималната пенсия да стане 250 лв. Това каза лидерът на НФСБ Валери Симеонов по време на брифинг в Народното събрание, предаде Агенция „Фокус“.   „Както знаете вече, сутринта имаше политически съвет на коалицията, на който обсъдихме въпроси в програмата на коалиционното правителство още през съставянето му в началото на 2017 г. Обединихме се около решението за изпълнение на текста, който сме заложли в коалиционната програма за повишаване на пенсиите и в случая се обединихме около решение, което ще внесем между първо и второ четене за повишаване на минималната пенсия на 250 лв“, каза още Симеонов.   По думите му второто решение, което са взели и което ще материализират е за приобщаването на децата от ниски социални слоеве, към образователната система. Той поясни, че идеята е четири, пет и шестгодишните деца да бъдат задължително в детска градина, като държавата поеме разходите за такси на тази група деца.   „Третото около което се обединихме да бъде определен и заделен фонд в размер н 70 млн. лв. за изграждане на нови детски градини и училища“, допълни още Симеонов. Той посочи, че четвъртото, около което са се обединили е първият ден от болничните да не се заплаща.   \"Ангажиментът ни е минималната пенсия да стане 300 лв. докрая на управлението, вървим в тази посока\", допълни Симеонов пред журналисти. В отговор на въпрос дали партия \"Атака\" е участвала в обсъжданията за бюджета, Симеонов отговори: \"Атака\" е изключена от коалиция \"Обединени патриоти\". Коалиция ГЕРБ - \"Обединени патриоти\" е запазена. Тя не е променена. Самата коалиция \"Обединени патриоти\" е променена\".    На въпрос защо сега обсъждат текстове от бюджета, Симеонов посочи, че към този момент са актуални поправките, които ще бъдат внесени между първо и второ четене.  \"Искам да ви припомня съвсем човешки, че бяхме в период на избори\", поясни още лидерът на НФСБ.", "date": "2019.11.14", "title": "Валери Симеонов:Обединихме се около предложението минималната пенсия да стане 250 лв."}
{"url": "http://epicenter.bg/article/Otnoshenie-kam-nyakoi-klisheta-ot-poslednite-desetiletiya-/198821/2/0", "text": "„Галъп интернешънъл“ провери отношението към поредица твърдения, превърнали се в крилати фрази или откровени клишета в десетилетията след 1989 г., а и преди това. Оказва се, че голяма част от тях се споделят широко – без значение дали става дума за щампа по инерция, или пък са истина. Близо три четвърти от пълнолетните българи споделят популярната (само) иронична фраза от социалните мрежи: „съсипаха я тази държава“. Почти всички са убедени, че у нас има мафия. Единственото по-сигурно от това е само, че преди доматите са били истински – за разлика от сега.   Над 70% намират, че преходът у нас всъщност не е свършил. Все пак, само 42% казват „никога няма да се оправим“. Но пък цели три четвърти споделят често чуваното самообвинение „манталитетът у нас е лош“.   По 54% смятат, че всички са маскари или че демокрацията ни е отнела много. 45% са тези, които смятат, че при Живков е било по-добре, но има и цели 33% което нямат мнение. По-скоро липса на ясно мнение показва и въпросът за ролята на Държавна сигурност.   Неяснотата важи и за ключовата фраза „Костов е виновен“ – видима е зоната на неразбралите (37%), а 49% са съгласните.    Данните са от провокативен сондаж на „Галъп интернешънъл“, проведен „лице в лице“ между 1 и 8 ноември, сред 835 пълнолетни българи. Изследването е представително за пълнолетното население на страната и е част от ежемесечната програма за независими проучвания „лице в лице“, която вече близо 30 години пита българите всеки месец за важните неща.    Агенцията от няколко месеца проверява отношението на българите към различни теми, свързани с тридесетата годишнина от началото на пропазарните, продемократични и прозападни промени у нас. Повече можете да видите  ,  ,   и  . Преди дни агенцията организира и Млада Кръгла маса, която да даде        Закономерно, колкото по-недоволен си от прехода, толкова повече смяташ, че той още не е свършил. Дяловете на хората, които са наясно, че България вече не живее в преход, са най-осезаеми сред респондентите с най-високи доходи. Дори и там обаче онези, които може би още чакат по-щастлив край на прехода, са отчетливо мнозинство. Очаквано, на въпроси от типа „Съсипаха я тази държава“, „Всички са маскари“, „При Живков беше по-добре“ и т.н. по-умерено или пък с подчертано несъгласие реагират привържениците на управляващите.   Привържениците на БСП пък са на другия полюс. Те, например, са почти съвсем съгласни, че демокрацията ни е отнела много. Показват и доста видима носталгия към времето на Живков.    Хората от БСП са по-убедени в популярната от социалните мрежи фраза „Костов е виновен“. При ГЕРБ има доста сериозно колебание – може би защото изказванията на бившия президент Плевнелиев за Иван Костов прозвучаха чак в края на периода на това изследване.    Скептицизмът по различни индикатори се споделя не само от симпатизанти на опозиционни партии и коалиции, но и от дистанцирани от политиката и негласуващи хора. По някои въпроси обаче всички реагират единно – например, убеждението, че преди храната е била по-добра (проверено тук с отношението към прословутия пример с едновремешния домат).    Въпросите за миналото, както може да се очаква, показват разликите в поколенията. Новите генерации почти не знаят дали Костов, Държавна сигурност и т.н. са виновни. Естествено, младите са и най-оптимистично настроените: отчетливо не се съгласяват, че „никога няма да се оправим“.   ", "date": "2019.11.14", "title": "„Галъп“: „Съсипаха я тази държава“ е любимо клише на българите"}
{"url": "http://epicenter.bg/article/Maya-Manolova-otide-pri-protesta--koyto-obstrelva-s-yaytsa-VSS-/198824/2/0", "text": "Хранителни продукти полетяха по сградата на Висшия съдебен съвет, мятани от протестиращите срещу избрания веднъж вече от ВСС нов главен прокурор Иван Гешев. Обстрелът започна, след като магистратите решиха с 20 на 4 гласа да продължат вече започнатата процедура и да не я стартират отначало, както искаха председателят на ВКС Лозан Панов и още няколко съдии, предаде  .  Така решението беше да се премине към прегласуване на вече одобрената веднъж кандидатура на Иван Гешев, след като президентът отказа да подпише указ за назначението му.    Стотината протестиращи \"против\" Иван Гешев слушаха двучасовите спорове на специално инсталирани тонколони отвън, пред сградата на Съвета. Освен яйца, летяха и кофички с кисело мляко, и домати от множеството, което през годините иначе придоби популярност като \"умно и красиво\".    За подкрепа, при протеста отиде и Мая Манолова.   „Дойдох тук като гражданин в продължение на позициите ми от кампанията. В кампанията щеше да се изтълкува политически, но сега съм тук като всички други граждани“, каза пред медиите Мая Манолова, която заедно с членове на своя инициативен комитет и с председателя на ДБГ Димитър Делчев бе на протеста срещу сградата на ВСС, където гражданите се обявиха против избора на Иван Гешев за главен прокурор.  Малко преди това във фейсбук страница си Манолова излъчи на живо атмосферата на протеста.  Попитана от медии Манолова повтори тезата си, че премиерът Бойко Борисов следва да продължи съдебната реформа, както е обещал – до края на мандата на настоящия главен прокурор Сотир Цацаров, но не го е направил.  „Ето затова градусът на напрежението е такъв“, посочи тя и подчерта, че има нужда от законодателни и конституционни промени за завършването на съдебната реформа, която обществото очаква.  „Смятам, че Борисов не трябва да се страхува, а да си свърши работата – пое този ангажимент за реформата и сега да го довърши“, призова Манолова още.  „Между другото, биха могли да го направят и другите парламентарни партии, така че хората да са спокойни, независимо кой е главен прокурор, и да има контрол върху неговата работа“, коментира още Манолова пред медии на протеста.  „Аз и преди казах, че тревогата в обществото е заради липсата на съдебна реформа, заради огромните правомощия на главния прокурор и заради липсата на съдебен контрол върху неговите актове.“  „Борисов пое ангажимент да внесе законодателни промени, за да коригира това положение от времето на Татарчев \"над мен е само господ\", добави също Манолова.  Димитър Делчев като депутат от РБ бе вносител на промените в съдебния закон, които предпоставиха сегашната процедура на избор на главен прокурор през миналия мандат, когато министър от РБ беше днешният лидер на ДБ Христо Иванов.    Докато едните протестиращи мятаха яйца по сградата на ВСС, на другата страна на улицата се беше събрала втора група граждани, които пък подкрепят Иван Гешев за главен прокурор. Двете протестиращи групи бяха разделени от много полиция и ограждения, за да се избегнат нежелани сблъсъци.    Вътре във ВСС продължиха дебатите уж по прегласуването, но залитнаха отново към коментари по вече обсъдения президентски указ и вече обсъжданата кандидатура. Тупането на топката ядоса водещия заседанието Данаил Кирилов, който не се стърпя.    \"Има колеги, които трябва да уплътнят тайминга на протеста и ние не трябва да приключваме по-рано\", избухна министърът на правосъдието.    Някой от ВСС го репликира: \"Кой от двата протеста визирате?\"    \"В който се припознаете, вие сте свободни хора\", препоръча Данаил Кирилов.    ВСС излезе във втора десетминутна почивка, за да се успокоят страстите, по предложение на Сотир Цацаров, а протестиращите срещу избрания му приемник, явно, вече примирили се, че и прегласуването ще мине, започнаха да събират пари за озвучаването на следващия протест.  ", "date": "2019.11.14", "title": "Мая Манолова отиде при протеста, който обстрелва с яйца ВСС "}
{"url": "http://epicenter.bg/article/Parlamentat-zabrani-razkrivane-ili-poddarzhane-na-anonimni-bankovi-seyfove-/198825/2/0", "text": "Народното събрание прие промени в Закона за мерките срещу изпиране на пари на второ четене, съобщава БТА. Със законопроекта се въвежда забрана за разкриване или поддържане на анонимни банкови сейфове или банкови сейфове на фиктивно име.  \"За\" законопроекта за изменение и допълнение на Закона за мерките срещу изпирането на пари гласуваха 78 народни представители, други 32 се въздържаха. Текстовете бяха приети без дебат в пленарна зала.   С измененията в обхвата на закона вече попадат и лица, които съхраняват, търгуват или действат като посредници в търговията с произведения на изкуството. Това става в случаите, когато стойността на сделката възлиза или надвишава 10 000 евро. В обхвата на законодателството са и лицата, които по занятие предоставят услуги за обмяна на виртуални и признати валути без златно покритие, както и доставчиците на портфейли, които предлагат попечителски услуги. С гласуваните на първо четене текстове се въвежда забрана за разкриване или поддържане на анонимни банкови сметки, сейфове или банкови сейфове на фиктивно име.    Промяната в законодателството се налага във връзка с приетите от ЕК нови изисквания за намаляване възможностите за превенция и за противодействие на изпирането на пари и финансирането на тероризма.    В мотивите към предложението се отбелязва, че ако въпросните изисквания не бъдат въведени в българското законодателство, това ще се отрази негативно на процеса по присъединяване към Валутния механизъм ERM и Банковия съюз.    По предложение на народния представител Дилян Димитров от ГЕРБ срокът за получаване на предложения между двете четения бе удължен.    Иван Иванов от \"БСП за България\" коментира пред журналисти, че е необходимо законът да бъде прецизиран между двете четения. \"Няма необходимия механизъм да бъде точно и ясно прилаган законът\", коментира Иванов.    Той бе категоричен, че по отношение на разширяването на кръга от лица, които трябва да докладват пред ДАНС за сделки, не е желателно \"счетоводителите да бъдат превръщани в доносници\". Поводът за опасението му е предвидената промяна, с която и счетоводителите попадат сред кръга от лица, които са длъжни да идентифицират клиентите си при установяване на търговски или професионални отношения при извършване на операция или сключване на сделка.", "date": "2019.11.14", "title": "Парламентът забрани разкриване или поддържане на анонимни банкови сейфове "}
{"url": "http://epicenter.bg/article/Elena-Yoncheva---quot-Alo--Banov-quot--e-primer-kak-se-bori-koruptsiyata-v-Balgariya-/198826/2/0", "text": "„Случаят “Ало, Банов“ е пример как се бори корупцията в България“. Това заяви пред БНР евродепутатът Елена Йончева в коментар за това как Министерството на културата пропусна да обжалва в срок пред Върховния касационен съд решението по делото за забавеното строителство на Ларгото.    „Тези, които участват в тези схеми, са покривани, а тези, които разкриват и дават гласност, са гонени, заплашени със съд или институциите просто вадят поредните „бухалки“. Г-н Банов ме заплаши и лично със съд.   „Ало, Банов“ показва как функционира управляващата система, системата на ГЕРБ, как се печелят обществени поръчки, как се правят договорки в ущърб на българските граждани“, изрази мнението си Йончева.    Тя подчерта, че Министерството на културата не само няма да получи неустойка от малко над 750 000. лева, но и ще трябва да плати и повече от 73 000 лева разноски. „Има юристи, органи, прокуратура, които трябва да дадат обяснение. Това, което научаваме от последното съобщение, е, че действително става дума най-вероятно за корупционна схема“, отбеляза Елена Йончева.    Тя напомни за записите, от които ставало ясно как министър Банов дава инструкции да се подправят документи, за да не дължи фирмата - изпълнител неустойка. \"Внесохме сигнал в прокуратурата, в който са предоставени както оригинален запис, така и ред документи\", каза Йончева, но подчерта, че отговор от прокуратурата няма.    Евродепутатът посочи, че и БСП, и всички опозиционни партии трябва да бъдат последователни в разкриването на корупционни схеми. „Един или няколко души не могат по никакъв начин да променят цялата тази среда“, добави тя и отрече да има напрежение между нея и Корнелия Нинова по този въпрос.", "date": "2019.11.14", "title": "Елена Йончева: \"Ало, Банов\" е пример как се бори корупцията в България "}
{"url": "http://epicenter.bg/article/Ombudsmanat-izprashta-preporaka-do-sotsialniya-ministar-za-vtoriya-stalb-na-pensionnoto-osiguryavane-/198827/2/0", "text": "Диана Ковачева ще изпрати препоръка до министъра на труда и социалната политика Бисер Петков във връзка с проблемите при формирането на размера на пенсиите от втория стълб на пенсионното осигуряване. Това съобщи пред журналисти в Брюксел доц. Ковачева, която взе участие в Годишното общо събрание и конференция на Европейската мрежа на националните институции за защита правата на човека (ENNHRI), съобщиха от пресцентъра на Омбудсмана на Република България.    Общественият защитник ще настоява да не се допуска противопоставяне между първия и втория стълб на осигуряване, за да се гарантира доверието на гражданите в пенсионната система и да се минимализират рисковете. Също така и държавата да намери вариант за контрол върху средствата, които се разпределят от частните фондове, както и за начините, по които се гарантират правата на гражданите по отношение на пенсионната система. Основната тема на форума бе посветена на социалните и икономически права на гражданите, а един от въпросите, които се дискутираха, бе как омбудсманите да работят в добро сътрудничество с институциите, така че да се гарантира по-ефективното им упражняване.    Доц. Ковачева запозна колегите си с конкретен пример от своята работа, а именно инициираните от омбудсмана законодателни промени, подкрепени от правителството и парламента, с които работници и служители, жертви на некоректни работодатели, да получават неизплатените си вземания от Фонда за гарантиране на вземанията.    „Благодарение на доброто сътрудничество механизмът работи много добре. Само за първите 10 месеца на тази година са изплатени над 4,5 млн. лв. на над 3 000 служители. А за последната година и половина, откакто промените са в сила, са изплатени над 11 млн. лв.“, подчерта омбудсманът.    Тя припомни, че освен изплащането на забавени възнаграждения, промените позволяват на работници и служители да извадят сами изпълнителен лист срещу работодателя си на база на констативен акт, изготвен от Инспекцията по труда, с който да се заведе дело за несъстоятелност.  Доц. Ковачева подчерта, че жалбите, които получава институцията на омбудсмана, свързани с икономически и социални права, са на второ място след права на потребителите – само за забавени възнаграждения през тази година са получени над 500 жалби, сред които и колективни.    Вторият акцент в дискусията бе изкуственият интелект, който се използва в някои държави в областта на социалните и икономически права. Например, когато трябва да бъде определено дали едно лице отговаря на изискванията за вземане на социална помощ, какъв да е видът й, изчисляването на размера на социалното плащане и др. Обсъдени обаче бяха и възможните проблеми, които могат да възникнат при липса на човешко участие – машините не могат да вземат предвид етичните стандарти, както и спецификата на социалните и икономически права.", "date": "2019.11.14", "title": "Омбудсманът изпраща препоръка до социалния министър за втория стълб на пенсионното осигуряване "}
{"url": "http://epicenter.bg/article/Noviyat-kmet-na-Pernik-otmeni-zapoved-za-izplashtane-na-obezshteteniya-na-napusnali-sluzhiteli/198828/2/0", "text": "Новият кмет на Перник Станислав Владимиров ще отмени заповедите на досегашния временно изпълняващ длъжността кмет Севделина Ковачева, с които тя освобождава трима заместник-кметове от изтеклия мандат срещу шестмесечни обезщетения.    Действията му са подкрепени от премиера Бойко Борисов, който по думите на Владимиров, нарекъл \"безобразие\" случващото се в пернишката администрация.    Съгласно заповедта трима заместници на Вяра Церовска е трябвало да си тръгнат с по около 20 000 лв. обезщетения.    \"Ще спестим 60 000 лв. от бюджета на перничани\", заяви Владимиров.    По думите му има и други служители на администрацията, които са освободени при същите условия.    Някои от тях вече връщали заявленията си за напускане. Обезщетения на напусналите няма да бъде изплатено, увери Владимиров.    Припомняме, че новият кмет на Перник Станислав Владимиров вдната с всътъпването си в длъжност обяви, че намалява наполовина броя на заместниците си - от четирима при предходните администрации, стават двама. Мярката се предприема, за да се ограничи пилеенето на финансов ресурс.  Със спестените средства от заплати на заместник-кметовете ще може да се направи една малка улица в града с подземните комуникации, заяви Владимиров, представяйки новите заместник-кметове.", "date": "2019.11.14", "title": "Новият кмет на Перник отмени заповед за изплащане на обезщетения на напуснали служители"}
{"url": "http://epicenter.bg/article/Stoyan-Mirchev--Mihail-Mikov-ne-spira-da-uronva-prestizha-na-BSP/198770/2/0", "text": "\"БСП ще отчете резултатите и ще направи анализ в неделя, на своя Национален съвет. Резултатите от местните избори имат своя позитивен и негативен аспект. Но със сигурност те са по-добри от тези през 2015г.\". Това заяви пред БТВ народният представител от ПГ \"БСП за България\" Стоян Мирчев. Той сподели, че се е изненадал от вчерашното медийно участие на Михаил Миков, тъй като е бил неоткриваем по време на кампанията. \"Като един виден член на Българската социалистическа партия не го видяхме в нито една община. Интересно е също, че от месеци той се появява само да критикува партията, а не критикува ГЕРБ. В деня, в който се приема бюджетът, мисля, че е странно, че не отдели нито една дума по този въпрос\", каза още Мирчев. Според него, когато се прави анализ на изборните резултати, е хубаво да се казва цялата истина, която е, че на изборите през 2015 г., когато Миков е бил председател, общините, в които БСП са нямали нито един общински съветник са били 35, а в момента са 20 - броят им е намален почти двойно. \"Анализ трябва да се прави на базата на цялата картина. Първо, ГЕРБ загубиха в много общини и то не само от нас. Второ, те за първи път се явяват на избори в коалиция и то в редица общини, т.е. силата на ГЕРБ е много по-малко от това, което те показаха като краен резултат. Третото важно да се отбележи е, че почти в цялата страна те получиха пълната подкрепа на ДПС\", допълни анализа си депутата. Той даде пример с изборите в Хасково, където ДПС винаги са издигали свой кандидат за кмет, на тези избори те не са го направили, а са подкрепили изцяло кандидата на ГЕРБ. \"БСП на много места увеличи броя на общинските си съветници. Важно е да се отбележи, че общинските съвети в цялата страна вече са много по-цветни\", добави Стоян Мирчев. Той опроверга думите на Михаил Миков, че ще има разчистване на сметки в партията и определи това като внушения. \"Партийните структури в цялата страна имаха право да водят преговори за общи действия на изборите с всички без ГЕРБ. В общините, където се е намерил общ език, БСП се яви в коалиция с други леви формации\", каза още той и добави, че е притеснен, че на първото публично участие на Михаил Миков от много време, той прави такива целенасочени внушения. \"Той внуши, че във Варна общински съветници на БСП са подкрепили председателя на общинския съвет от ГЕРБ. Това е пълна неистина и нашите общинските съветници от Варна излязоха с декларация, че няма такова нещо\". Според Мирчев една вътрешна опозиция би трябвало да критикува някаква политика на партията, а не да говори неистини и да уронва престижа на своята партия. Той определи това поведение като нечестно и неетично. \"По принцип обичам да гледам изказванията на политолозите и един от основните политолози на ГЕРБ, Георги Харизанов, има едни много специфични опорни точки, които съвпадат с опорните точни на Станишев и на Миков. Притеснява ме те да не се пишат на едно и също място\", заключи Стоян Мирчев.   ", "date": "2019.11.14", "title": "Стоян Мирчев: Михаил Миков не спира да уронва престижа на БСП"}
{"url": "http://epicenter.bg/article/VSS-glasuva-za-vtori-pat-nominatsiyata-na-Geshev-za-glaven-prokuror/198772/2/0", "text": "Висшият съдебен съвет (ВСС) ще гласува за втори път номинацията на Иван Гешев за главен прокурор. Причината - точно преди седмица президентът отказа да подпише указ за назначаването му и върна решението в ръцете на магистратите.  На първото заседание Гешев получи подкрепата на 20 от членовете на Съвета. По закон, ако и днес получи одобрение от поне 17 магистрати, този път държавният глава няма право да откаже издаването на указ.    По време на заседанието пред сградата на ВСС отново ще има два протеста - един в подкрепа и един срещу назначаването на Иван Гешев.    Заради демонстрациите са възможни проблеми с придвижването в центъра на София в пиковите часове. Ще има и промени в движението на трамваите, минаващи по улица \"Екзарх Йосиф\", където се намира сградата на ВСС. А в късния следобед трафикът ще бъде затруднен в района на Орлов мост заради предстоящия мач между България и Парагвай.  ", "date": "2019.11.14", "title": "ВСС гласува за втори път номинацията на Гешев за главен прокурор"}
{"url": "http://epicenter.bg/article/Oblachno-s-prevalyavaniya-ot-dazhd--Maksimalnite-temperaturi-shte-sa-mezhdu-15--i-20-/198773/2/0", "text": "Днес ще преобладава облачно време с превалявания от дъжд. След обяд валежите в западните райони ще спрат, а по-късно и облачността там ще се разкъса. Ще духа слаб до умерен вятър от изток-югоизток. Максималните температури ще са между 15° и 20°.   Атмосферното налягане е по-ниско от средното за месеца и през деня ще започне слабо да се повишава. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ). Над Черноморието облачността ще е значителна, на места по южното крайбрежие с превалявания от дъжд. Ще духа слаб до умерен изток-югоизточен вятър. Максималните температури на въздуха ще са между 15° и 17°. Температурата на морската вода е 17-18°. Вълнението на морето ще е 2-3 бала. Над планините ще е облачно с валежи от дъжд, над 2200-2300 метра – от сняг. На места в Рило-Родопския масив количествата на валежа ще са значителни. Южният вятър постепенно ще отслабва и ще е умерен. Максималната температура на височина 1200 метра ще е около 12°, на 2000 – около 5°.  ", "date": "2019.11.14", "title": "Облачно с превалявания от дъжд! Максималните температури ще са между 15° и 20°"}
{"url": "http://epicenter.bg/article/Ivan-Neykov--Ne-tryabva-da-ima-protivopostavyane-mezhdu-parviya-i-vtoriya-pensionen-stalb/198774/2/0", "text": "Размерът на пенсията във втория стълб зависи какви вноски са правени, от нас или работодателя, колко години са правени тези вноски и как се управлявани тези пари. Със сигурност ще има изненадани. Всеки трябва да знае кой е пенсионния му фонд и влизат ли там вноски.    Това разкри в сутрешния блок на БТВ бившият социален министър Иван Нейков, който коментира темата за пенсиите и пенсионната реформа.   \"В различните пенсионни фондове са събрани 15 млрд. лева. Близо 3 млрд. лева от тази сума са от управлението ѝ. Между първия и втория стълб не трябва да има противопоставяне, каквото се опитаха да насадят у хората. Говореше се, че в първия стълб са сигурни, а във втория не се знае какво ще направи секретарката. Говореше се също така, че парите на хората ще бъдат изядени от таксите, а това не е точно така. Не може да се прави сравнение между пенсия от първия стълб, за която са правени вноски 40 години, и пенсия от втория стълб, за която са правени вноски 20 години и то три пъти по-малки от тези в първия стълб. Идеята ми е, че първият и вторият стълб трябва да работят заедно и да не се противопоставят един на друг. Всичко това е за доброто на хората и техните пари\", категоричен бе Нейков.  ", "date": "2019.11.14", "title": "Иван Нейков: Не трябва да има противопоставяне между първия и втория пенсионен стълб"}
{"url": "http://epicenter.bg/article/Prof--Kantardzhiev--V-stranata-v-momenta-nyama-gripni-virusi/198775/2/0", "text": "„Докато отваряме прозорците в градския транспорт, грипът в София ще се бави”, съветва националният консултант.    По данни на Националната референтна лаборатория в момента в България няма циркулация на грипни вируси, заяви за БГНЕС националният консултант по микробиология и директор на Националния център по заразни и паразитни болести проф. д-р Тодор Кантарджиев.    „Сега на нашето внимание са респираторните вируси, като за момента са доказани Първа и Трета група на т.нар. „парагрипни вируси“. Те причиняват заболяване, но то е в пъти по-леко от грипа, и обикновено преминава без усложнения“, съобщи проф. Кантарджиев.    Парагрипните вируси се разпространяват епидемично и много бързо се прехвърлят от човек на човек, уточни националният консултант.    „В момента в София доминират бока-вирусите, които се отличават със силна суха кашлица, която обикновено минава в рамките на седмица-две. В страната – в Плевен и Стара Загора, например, по-миналата седмица върлуваха т.нар. рино-вируси, които се разпространяват при ниска или намалена хигиена на ръцете, и се пренасят основно чрез мръсните ръце“, допълни проф. д-р Кантарджиев.    И съветва в есенно-зимния сезон ръцете да се мият по-често, да се ползват мокри кърпички; помещенията, в които се събират повече хора – да се проветряват често. „И докато отваряме прозорците в градския транспорт, грипът в София ще се забави”, заяви професорът.    Точно сега е времето да се постави противогрипна ваксина, като желаещите за това имат време да я поставят до средата на следващия месец. Ако реши да отложи решението си за ваксинация със седмица-две, човек трябва задължително да се пази от контакти с болни, поясни проф. Кантарджиев.  Обикновено грипът навестява столицата още през ноември, когато се потвърждават първите случаи на заболели. През декември започва слабо епидемично разпространение, и обикновено пикът е през януари.    „Пик на инфекцията” значи, че най-много хора се разболяват за най-кратко време, уточни консултантът и добави, че грипът поразява най-много хора или в края на януари, или през февруари. Има три фактора, които влияят върху заразата – празниците, климатичните условия, и ваканциите на децата в детските заведения. Сега, поради по-топлата есен, в цяла Европа се забавя разпространението на грипа.    „Отворени ли са прозорците; не се ли събираме на едно място много хора; има ли достъп на свеж студен въздух, за да се свиват кръвоносните съдове на носа и да не намалява нашата защита към инфекции – грипът обикновено се забавя“, напомни лекарят. Въпреки тези мерки, и макар със забавяне от две-три седмици, грип тази година все пак ще има, лаконичен бе проф. д-р Кантарджиев.  ", "date": "2019.11.14", "title": "Проф. Тодор Кантарджиев: В страната в момента няма грипни вируси"}
{"url": "http://epicenter.bg/article/Lidiya-Shuleva--Ima-problem-s-pensiite-za-sledvashtite-godini/198778/2/0", "text": "Бившият социален министър Лидия Шулева направи своята прогноза за размера на пенсиите на българите през следващите години и получаването на пари от частните пенсионни фондове.    \"Проблеми и трудности, разбира се, ще има. Най-вече поради факта, че предвижданията, че 20 години ще бъдат относително достатъчни, за да се получи една добра втора пенсия, най-вероятно няма да се окажат правилни. Не случайно 40 години е срокът, в който трябва да се трупат вноски, за да може във втория стълб да има пари\", коментира тя.    Пред БНТ Шулева каза, че тепърва ще се обсъждат различни варианти какво точно да се промени в социалната система.  Според икономиста Лъчезар Богданов проблемът е доста дълбок и е заложен от много време.    \"В старта на капиталонатрупващия модел за допълнителното осигуряване, вноските в началото не бяха дори 5%. Минималните доходи и голяма част от заплатите, особено за хората с ниски доходи, бяха изключително ниски. И имаме случаи, в които имаме вноски по 3,4 лева на месец. Очевидно това не е достатъчно и няма как да работи модел при толкова ниски вноски за пенсии\", обясни експертът.   ", "date": "2019.11.14", "title": "Лидия Шулева: Има проблем с пенсиите за следващите години"}
{"url": "http://epicenter.bg/article/Vladimir-Karolev--Nay-vazhnata-duma-za-byudzhet-2020-e-balansiran/198779/2/0", "text": "Криза в Европа няма, нито рецесия. Има намаляване на икономическата активност.    Когато се увеличават заплатите в държавния сектор, обикновено това влияе и на частния сектор, каза Владимир Каролев в сутрешния блок на Нова телевизия.    Според него най-важната дума за бюджет 2020 е балансиран.    По думите му положителното в бюджета за догодина е, че има фокус върху здравеопазването и образованието.  ", "date": "2019.11.14", "title": "Владимир Каролев: Най-важната дума за бюджет 2020 е балансиран"}
{"url": "http://epicenter.bg/article/Pravoslavnata-tsarkva-pochita-pametta-na-Sv--Apostol-Filip-/198781/2/0", "text": "Православната църква почита днес паметта на Св. Филип, който е един от дванадесетте апостоли на Христос.    Филип бил роден край Галилейско море, в град Витсаида („град на риболовците”). Оттам били и други двама апостоли – Петър и Андрей.    Още от малък Филип изучавал Свещеното писание и след възкръсването на Христос тръгнал да проповядва Божието слово в земите на Сирия и Мала Азия заедно със сестра си Мириам и с апостол Вартоломей. В град Иерапол езичниците ги заловили и ги изправили пред съда с обвинение в магьосничество.    Когато мъчителите им понечили да съблекат дрехите им, девицата Мириам се превърнала в огнен пламък. Когато апостолите били разпънати на кръст (Филип – с главата надолу) страшно земетресение разтърсило града.    На мястото, на което била пролята кръвта на апостол Филип, израсла лозница като знак за вечното блаженство на светеца, загинал за своя небесен учител.    На 14 ноември имен ден имат Филип, Филипа, Фильо и Филка.  ", "date": "2019.11.14", "title": "Православната църква почита паметта на Св. Апостол Филип "}
{"url": "http://epicenter.bg/article/MK--Ostavka-na-direktor-na-direktsiya-zaradi--quot-Largoto-quot--/198783/2/0", "text": "Във връзка с публикации относно Определение № 465 от 04.11.2019 г. на Върховния касационен съд, касаещо искова молба от Министерството на културата към фирмата изпълнител на проект „Античен културно-комуникационен комплекс „Сердика“, Министерството на културата уточнява: Министърът на културата не осъществява процесуалното представителство на министерството, за което са упълномощени юрисконсултите на институцията. В тази връзка и с оглед резултатите по съдебния иск, предявен от Министерството на културата към фирмата изпълнител на строителните дейности по проект „Античен културно-комуникационен комплекс „Сердика“, директорът на дирекция „Правнонормативна дейност и обществени поръчки“ Татяна Цветанова подаде молба за напускане.\" Това се казва в съобщение до медиите, изпратено от пресцентъра на Министерството на културата. Публикуваме пълният му текст.       ", "date": "2019.11.14", "title": "МК: Оставка на директор на дирекция заради \"Ларгото\" "}
{"url": "http://epicenter.bg/article/Premierite-na-Balgariya--Gartsiya-i-Severna-Makedoniya-shte-provedat-tristranna-sreshta-v-Solun/198784/2/0", "text": "Премиерите на България, Гърция и Северна Македония Бойко Борисов, Кириакос Мицотакис и Зоран Заев ще проведат тристранна среща в четвъртък в рамките на Солунската среща на върха 2019 - бизнес мероприятие, организирано от Индустриалната федерация на Гърция, съобщават електронното издание на вестник Kathimerini и Агенция Фокус.    Първата среща на Мицотакис със Заев беше на 24 септември в Ню Йорк, в кулоарите на среща на ООН. Очаква се двамата да обсъдят споразумението за името от Преспа, подписано с предишното правителство на Гърция, както и преговорите за присъединяване на Северна Македония към Европейския съюз. Срещата им се очаква да се проведе в 18,30 ч. и ще бъде последвана от разговори с Борисов в 19.30 ч. Мицотакис ще присъства на пресконференция за представянето на новата търговска марка за македонски продукти в хотела в 15,30 ч. и бъдете водещ оратор на вечерята на върха в 20.30 ч.    От своя страна външният министър Никос Дендиас ще бъде в Белград в четвъртък за среща със сръбския си колега Ивица Дачич, както и със сръбския президент Александър Вучич и гръцки бизнесмени, активни в Сърбия.  Очаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под ръководството на Мицотакис, се казва в съобщение на външното министерство.", "date": "2019.11.14", "title": "Премиерите на България, Гърция и Северна Македония ще проведат тристранна среща в Солун"}
{"url": "http://epicenter.bg/article/Stanislav-Vladimirov--Rakovodstvoto-na-ViK-tryabva-da-ponese-otgovornost-/198788/2/0", "text": "Обемът на язовир „Студена” е основният индикатор за това да се предприемат мерки за влизане във воден режим. Тези мерки са изключително болезнени, но и изключително належащи. Това каза кметът на Община Перник Станислав Владимиров пред БНТ, съобщиха от пресцентъра на БСП. Той добави, че проблемът е от месеци и е бил подценен от ръководството на ВиК.   „Особеността на язовир „Студена” е, че не може да поеме дълги периоди на суша, както други язовири. Още от началото на годината е ясно, че обемът, който да дава спокойствие и добра перспектива за цялата година, не е наличен”, каза още кмета на Перник.   Той коментира, че тези „червени лампи”, които светят още от началото на годината е трябвало да подскажат на ръководството на ВиК, че се задава сериозен проблем. „Оттокът е бил константен - около 2,2 млн. кубика вода, въпреки че обемът на язовира не е бил такъв, че да дава спокойствие. Може би затова, от месеци в Перник има скрит воден режим и има квартали на града, които нямат нормално водоподаване”, каза още Станислав Владимиров. Той заяви, че ВиК дружеството е гарантирало, че след началото на режимното водоподаване и във високите квартали вода ще има, затова ще чака информация, дали това е така. „Не се съгласих с режима на ВиК защото той не е удобен за перничани. Режимът, който предлагат, може да унищожи цели сектори от малкия и среден бизнес, ако не е направен добре”, обясни Станислав Владимиров. Той добави, че очаква няколко варианта за воден режим, които да предостави на перничани и да се предприемат належащите стъпки. „След като е ясно, че трябва да минем на воден режим, на перничани трябва да бъде предоставена пълна информация”, категоричен бе кметът на общината. Владимиров припомни, че още преди два месеца е алармирал министър Петя Аврамова, че нивото на водата в язовира намалява, а тогава там е имало около 10 млн. кубика. „Сегашната ситуация трябва да стресне всички, които отговарят за поддръжката на язовир „Студена”, защото ръководството на ВиК не е направило никакви стъпки за решаването на проблема и информирането на принципала си”, заяви Станислав Владимиров. Той обясни, че на срещата му с министър Петя Аврамова са поискани конкретни мерки за бързото решаване на проблема.   „Вчера обсъдихме и допълнителни варианти, чакаме резултати от проверката, дали водата в язовир „Долна Диканя” е годна за пиене, ако това е така, ще бъде изградена подземна комуникация, която да се свърже с ВиК – Перник. Ще се направи и проверка за отваряне на стари водохващания и каптажи”, обясни още Владимиров. Той каза още, че се прави и вътрешна проверка за това как е стопанисван язовирът.   „Ако толерираме такъв тип поведение на различни чиновници, ще започнем да го приемаме за нормално. Не трябва да го правим, защото въпреки че годината е по-суха от обикновено, никъде другаде не се говори за режим. Затова ръководството на ВиК трябва да понесе отговорност”, категоричен бе той. Владимиров добави, че те не са предоставили конкретна информация на перничани и дори той е трябвало да търси такава от други източници, въпреки че още с встъпването си в длъжност е поискал такава официално.   „През следващите дни аз пак ще изискам цялата информация и разбира се, ще я предоставя на Министерски съвет”, увери той.", "date": "2019.11.14", "title": "Станислав Владимиров: Ръководството на ВиК трябва да понесе отговорност "}
{"url": "http://epicenter.bg/article/Maya-Manolova--Shamarat--koyto-upravlyavashtite-poluchiha--oshte-zvanti/198793/2/0", "text": "„ ”   Това каза в сутрешния блок на БНТ Мая Манолова на въпрос на водещата, като визираше определението на председателя на бюджетната комисия в парламента Менда Стоянова от ГЕРБ, че бюджетът за 2020 г. бил \"пица с шунка\". По думите на Манолова „в бюджета за 2020 г. няма пари и за машинното гласуване, за да се подготвят изборите в началото на 2021 г. Властта пак ще излъже хората. От 2020 г. трябва да се гласува само с машини, без хартиени бюлетини, в секциите с над 300 души население, но машинно гласуване пак няма да се въведе, защото не са заложени пари за машини в бюджета от правителството“, обясни тя.  „ “, каза Манолова.  „ “, каза Мая Манолова. И това издава страх, коментира тя. За процедурата за избор на Иван Гешев за главен прокурор, която продължава с повторното гласуване във ВСС днес, Манолова посочи, че и преди кампанията, и по време на компанията за кмет е повтаряла тезата си – „че \"състезанието с един кон\" не е истинско състезание. Въпросът не е персонално в Иван Гешев. Големият въпрос не е дали той, Мая Манолова или Минчо Спасов са номинирани, не е персонален, а в незавършената съдебна реформа, която Борисов обеща, но не направи до края на мандата на г-н Цацаров.“ Премиерът да внесе законови промени за довършването й, както и за съдебен контрол върху работата на главния прокурор, призова Мая Манолова Борисов, като добави, че \"човекът, който можеше да издигне главен прокурор, бе именно Бойко Борисов, защото това е негово законово правомощие като премиер. Той избяга от отговорност и си изми ръцете, но иначе говори от името на прокуратурата, като ГЕРБ дава брифинги и обявява на тях, че ще ме съди\", каза Манолова. Тя припомни, че за обидните квалификации, които е направил за хората от Волуяк, два дни преди края на кампанията, Манолова е завела иск в съда срещу Бойко Борисов, като припомни, че премиерът в свое интервю определи хората от Волуяк като \"роми, с които Манолова правила уйдурма\" и ги набеди в участие в купуване на гласове. „ “, каза Манолова.  Попитана за нейна партия, Мая Манолова отговори: \"Няма да правя партиен проект\". Манолова я определи като \"място за общи каузи, на което хората няма да се делят на десни и леви\". Проблемите на гражданите не са десни и леви, а са с правата им, със свободата на словото, с качеството на демокрацията, с честната бизнес-среда и достъпа до публичните ресурси, с доходите и справедливостта, подчерта Манолова. „Нашата организация ще сезира международните органи и институциите у нас за несправедливости и нарушения“, обяви още тя за бъдещия си проект, като допълни, че той ще се основава на гражданския контрол и гражданския натиск в полза на обикновените хора и решаването на техните проблеми.  Тя съобщи още, че и два пъти в месеца заедно с други юристи ще предоставя безплатна правна консултация, чрез адвокатската си кантора, за граждани и ще продължи да се бори за техните интереси и права. Манолова обясни също, че тя и екипът й са внесли жалба до ВАС чрез ОИК с 14 класьора доказателства за манипулации на вота и злоупотреба с изборните книжа и гласа на гражданите.  Според Манолова има 4 вида злоупотреби, описани в доказателствата и добави, че в интернет екипът й започна петиция за касиране на вота с пет искания за промени в изборните правила. От една страна проблем са изборните списъци, от които над 100 хиляди души са изчезнали между двата тура, а властта е нарекла това \"техническа грешка\", посочи Манолова.  Тя призова за въвеждане на активна регистрация, за да се изчистят изборните списъци от \"мъртви души\", като припомни, че за 500 хиляди \"мъртви души\" е признал самият шеф на \"Информационно обслужване\".  Втората група нарушения са в изборните протоколи, които са поправяни и манипулирани, като оригиналите са различни от тези, публикувани в сайта на ЦИК. Тя посочи, че има редактиране, задраскване, поправяне, протоколи без фабрични номера, подменени протоколи в 60% от секциите, според проверката направена от екипа й. Само в ромските секции няма грешки в протоколите, 90% от тях избраха г-жа Фандъкова за кмет и гласуваха за властта. Хората, които живеят най-бедно и са с най-ниско образование, тоест, подкрепиха властта, каза тя.  Третата група нарушения тя очерта в огромния брой недействителни бюлетини, чиито процент е много над средния за ЕС - над 15% са те у нас, а средният процент за ЕС е 2-3%.  Като четвърта група нарушения Манолова посочи организацията на изборния процес, купуването на гласове, корпоративния вот, вписването на над 7000 души, от страни в ЕС, които уж са подали декларации, че ще гласуват, а реално гласували са едва 44 души. Манолова не отрече, на въпрос на водещата, че от името на тези хора вероятно е гласувано, без те да знаят.  Тя се обяви и за ясни правила за екзит-половете и тяхното обявяване. „Цял ден, в деня на вота, социологически агенции и медии обявяваха фалшиви данни за 12-14-16% разлика между кандидатите и това отказа хората да отидат да гласуват“, каза Манолова, като допълни, че разликата реално е била 4% и тя и екипът й ще настояват за въвеждането на ясни правила и санкции за подобна манипулация срещу гражданите.", "date": "2019.11.14", "title": "Мая Манолова: Шамарът, който управляващите получиха, още звънти!"}
{"url": "http://epicenter.bg/article/Pak-signal-za-bomba-vav-VSS-/198794/2/0", "text": "Пак сигнал за бомба във Висшия съдебен съвет.    \"Снощи на телефон 112 е постъпил сигнал за взривно устройство във ВСС\", това заяви правосъдният министър Данаил Кирилов на прегласуването на избора на Иван Гешев за нов главен прокурор.    Членовете на ВСС гласуваха да продължат работа по предложение на Кирилов. Нямаше възражения.", "date": "2019.11.14", "title": "Пак сигнал за бомба във ВСС. Заседанието продължава"}
{"url": "http://epicenter.bg/article/Lozan-Panov--Dlazhni-sme-da-initsiirame-nova-protsedura-za-glaven-prokuror-/198795/2/0", "text": "Длъжни сме да инициираме нова процедура за главен прокурор. Това каза председателят на ВКС Лозан Панов по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на Агенция „Фокус“.   „Не мисля, че указът следва да се коментира. Имам предложение: действително законодателят и законът не ни задължава да се съобразим с мотивите на президента, законът не задължава и президентът да изложи мотиви защо връща кандидатурата, но въпреки това той изложи мотиви и съображения по ясен и недвусмислен начин. Той заяви, че е очаквал състезание между кандидати, а не формална процедура. Смятам, че трябва да чуем репликите му и да се съобразим с тях. Смятам, че сме длъжни да инициираме нова процедура за главен прокурор“, посочи той.   Няма значение как ще окачествим думите на Радев: обяснения, обръщение, мотиви, изказвания, позиция, изявление: все едно как ще ги наречем, важното е тези думи да бъдат чути, каза още председателят на ВКС Лозан Панов.", "date": "2019.11.14", "title": "Лозан Панов: Длъжни сме да инициираме нова процедура за главен прокурор "}
{"url": "http://epicenter.bg/article/Parlamentat-prie-promeni-v-Zakona-za-elektronnoto-upravlenie-na-vtoro-chetene-/198796/2/0", "text": "Парламентът прие промени в Закона за електронното управление на второ четене, предаде Агенция „Фокус“.    Този закон урежда обществените отношения между административните органи, свързани с работата с електронни документи и предоставянето на административни услуги по електронен път, както и обмена на електронни документи. Системната интеграция ще се осъществява от „Информационно обслужване“ АД.    Със законопроекта в преходни и заключителни разпоредби се измения Закона за електронната идентификация. С текстовете се дефинира понятието „електронна идентичност“, или е-идентичност.  Това е съвкупност от харектеристики, записани в електронна форма, въз основа на които може да се направи еднозначно разграничаване на едно лице от други лица във виртуалната среда с цел осигуряване на достъп до информационни системи или осигуряване на възможност за извършване на електронни изявления. Изменения се правят и по отношение на връчването на електронните изявления от доставчиците на електронни административни услуги. То може да се извършва чрез изпращане на съобщение на електронния адрес, съдържащо информация за изтегляне на съставения документ от информационна система за сигурно електронно връчване или от единния портал. Документите ще се смятат за връчени с изтеглянето им.", "date": "2019.11.14", "title": "Парламентът прие промени в Закона за електронното управление на второ четене "}
{"url": "http://epicenter.bg/article/BSP-poiska-ostavkata-na-Boil-Banov-i-prizova-Borisov-da-napravi-sashtoto/198799/2/0", "text": "  „Спомняте ли си скандала „Ало, Банов съм”? В началото на тази година БСП извади на бял свят скандалната афера на културния министър Боил Банов за „Ларгото” в София, с която той спестява 700 000 лв. на частен предприемач. Тогава основното оправдание на Банов беше, че се води дело и най-вероятно държавата ще го спечели. Вчера видяхме как точно води дело Министерство на културата. Министерството е изтървало сроковете за обжалване, в резултат на което българският данъкоплатец губи безвъзвратно 700 000 лв”.   Това каза говорителят  на ПГ на „БСП за България” Александър Симов пред журналисти в парламента. Той добави, че това действие показва, че всичко това, което левицата е извадила като информация, е вярно.   „Виждаме, че отговорността на министерството ще бъде понесена от някаква юристка. Това е замазване на следите. Отговорността при такава афера трябва да се понесе само и единствено с оставката на Боил Банов. Призоваваме премиера Бойко Борисов да поиска оставката на Боил Банов веднага, след като той няма мъжеството и морала сам да се оттегли от поста  си”, заяви Симов.   Той припомни, че БСП е сезирала прокуратурата и добави, че се надява  тази път тя да погледне към тази афера.   ", "date": "2019.11.14", "title": "Александър Симов: Призоваваме премиера Борисов да поиска оставката на министър Боил Банов"}
{"url": "http://epicenter.bg/article/Ilian-Todorov-osporva-pred-sada-vdiganeto-na-tsenite-na-vodata-v-Sofiyska-oblast-/198832/2/0", "text": "Без да е поканен председателят на „ВиК“ асоциацията и областен управител на Софийска област Илиан Тодоров, на закрито заседание, КЕВР е приел бизнес план на „ВиК“ асоциацията.    Това съобщиха от пресцентъра на Софийска област.    Тодоров подава жалба до Административен съд – София град, с която оспорва решение №БП-Ц-8/30.10.2019 г на Комисията по енергийно и водно регулиране, с което е одобрен бизнес план за развитието на дейността на „ВиК“ ЕООД – гр. София.    В жалбата се изтъква, че са нарушени основни принципи на административния процес, а именно бизнес – планът не е съгласуван с Асоциация по ВиК в обособена територия на „ВиК“ ЕООД – София.", "date": "2019.11.14", "title": "Илиан Тодоров  оспорва пред съда вдигането на цените на водата в Софийска област "}
{"url": "http://epicenter.bg/article/Rozita-Elenova--Samiyat-fakt--che-se-govori-za-lipsa-na-svoboda--veche-e-problem-/198839/2/0", "text": "С оставката на генералния директор на БНР и с процедурата за избор на нов титуляр искрено вярваме, че атмосферата в БНР ще се нормализира. Това каза Розита Еленова от СЕМ по време на заседанието на Комисията за БНР, предаде Агенция „Фокус“.    Тя обясни, че в казуса с БНР са вървели две паралелни сюжетни линии. „Самият факт, че някой се чувства несвободен, че се говори за липса на свобода, вече е проблем“, каза Еленова.   Тя определи спирането на сигнала на „Хоризонт“ като безпрецедентен акт. „Липсата на воля за безпрецедентно потъпкваване на ценностите дискредитираха г-н Костов, затова СЕМ сне доверието“, каза тя. Розита Еленова посочи,че що се отнася до някакъв вид законови липси няколко пъти относно тази ситуация всички са употребявали думата безпрецедентна.    \"Няколко пъти се опитвам да не ползвам тази дума и не мога да намеря синоним. Явно никой не е можел да я предвиди в написването на закона. Ако се приеме, че може в бъдеще да попаднем в подобна ситуация може би този пропуск би могъл да се попълни в това да бъде гарантирано постоянното излъчване на сигнала на обществения доставчик, независимо дали той е БНР или БНТ\", обясни Еленова.", "date": "2019.11.14", "title": "Розита Еленова, СЕМ: Самият факт, че се говори за липса на свобода, вече е проблем "}
{"url": "http://epicenter.bg/article/Dariya-Simeonova-i-Magi-Dzhanavarova-se-razkrasyavat-za-Koleda/198861/10/0", "text": "Всички дами искат да бъдат неотразими и блестящи за коледните и новогодишни празници. За да засияе кожата на лицето, специалните грижи за нея трябва да започнат по-рано.   Специалистите от Jewel Skin дават съветите си, какво да направим авансово, за да бъдем “като нови” в празничната нощ. Първите им \"модели\" за празника се оказаха актрисата Дария Симеонова и певицата Маги Джанаварова - невърпеливи да се разкрасят.   Сега е моментът и вие да изберете най-подходящата процедура и да запишете своя час при специалист. Подбрахме най-актуалните разкрасителни методи, които ще ви дадат не само свежест и красота, но и самочувствие и комфорт.     Понякога лицето излъчва единствено стрес, който обаче трудно може да бъде премахнат. Затова, ако сте мечтали за процедура, която моментално да изтрие напрежението и да възстанови жизнения баланс на кожата, решението е Dermalinfusion - иновативен уред с разнообразни функции, насочени към грижата за кожата.   Това е единственият в света уред, който едновременно извършва три процеса – ексфолира роговия слой на епидермиса, почиства от замърсявания порите в дълбочина и влива до дълбочинния слой на епидермиса серуми с ценни съставки.   Терапията е сред любимите на холивудски звезди като Дженифър Лопес и близначките Мери-Кейт и Ашли Олсън. 20 минутният бюти ритуал с този уред е задължителна част от разкрасяването при тях.  Два от серумите са специално разработени, за да заблести  лицето.     съдържа 5% натриев аскорбил фосфат (естествен дериват на витамин C), витамин E и екстракт от средиземноморско грозде. Тази комбинация предпазва кожата от свободните радикали, подпомага защитните й функции спрямо ултравиолетовите лъчи и осве цялостния й вид.   .   Специалистите от  столичната клиника Jewel Skin силно препоръчват и процедурата Skin Brightening Pro-Infusion Serum, която е с основна съставка Lumixyl, декапептид-12. Той потиска ензима тирозиназа, а от там и излишното производство на меланин („отговорник“ за хиперпигментацията).   Освен патентованата съставка, формулата на серума съдържа екстракт от женско биле и етил аскорбинова киселина (стабилен дериват на витамин C). В следствие на успешната комбинация, хиперпигментацията е минимизирана, тенът е изравнен, а цялостният вид на кожата видимо по-блестящ.       Мини-инвазивната технология за подмладяване на кожата Mezotix третира безопасно, бързо и почти без болка кожата на лицето, околоочния контур, клепачите, шията и деколтето.   Впечатляващото израелско нововъведение в козметичната индустрия е апарат за неаблативен термо-механичен лифтинг, който действа без изгаряне на кожата. За стягане и неоперативен „лифтинг“ на кожата, при която активирането на регенериращите процеси се постига посредством висока температура, интегрирана в кожата чрез титаниев накрайник.   Едновременното въздействие на тези технологии предизвиква контролирано загряване в дермата на дълбочина около 300-400 микрона, което води до отделяне на специфични белтъчини. От своя страна те стимулират дермалните фибробласти към производството на повече и нови колагенни и еластични влакна, които обновяват кожата.   Апаратът е един от малкото, с които може да се третира клепачът - и горен, и долен, което е много чувствителна тема за жените над 35-40 г.   „С него като с парна ютия се изглаждат бръчките в различни зони, заличават се белези от акне.   Меzotix може да заличава дори  родилни белези“, обяснява Стефка Сиракова от Jewel Skin. Това е комплексна процедура, която освен че отстранява проблеми като пигментации, капиляри, разширени пори стимулира и производството на колаген.  ", "date": "2019.11.14", "title": "Дария Симеонова и Маги Джанаварова се разкрасяват за Коледа"}
{"url": "http://epicenter.bg/article/Tusk-kam-evrofilite-vav-Velikobritaniya--Ne-se-predavayte--V-tozi-mach-mozhe-da-se-stigne-do-duzpi/198785/7/0", "text": "Председателят на Съвета на ЕС Доналд Туск посъветва еврофилите във Велкиобритания да не се отказват от опитите си да спрат Брекзит, пише британското издание London Evening Standard, предаде агенция „Фокус“.   Туск най-откровено подкрепи опонентите на Консервативната партия преди предсрочните парламентарни избори в Обединеното кралство на 12 декември и посочи, че Великобритания ще стане „аутсайдер, играч от втора ръка“ след излизането си от Съюза. Той заяви, че завижда на бившия председател на Камарата на представителите Джон Беркоу, който сега може „най-накрая, да каже честно какво мисли за Брекзит“.   В реч в сряда Туск заяви: „Изборите в Обединеното кралство ще се проведат след един месец. Могат ли все още нещата да бъдат обърнати? Хана Арънд ни учеше, че нещата стават необратими едва, когато хората започнат да ги мислят за такива. Така че единствените думи, които ми идват на ум днес са просто: Не се предавайте. В този мач имаше добавено време, вече сме в продълженията, а може би дори ще се стигне до дузпи“.   Изказвайки се на церемонията по откриването на учебната 2019/2020 година в Колежа на Европа, г-н Туск добави: „Чувал съм многократно от „Брекзитърите“, че искат да напуснат Европейския съюз, за да направят Обединеното кралство отново глобално, вярвайки, че само сами, те могат да станат наистина велики. Можете да чуете в тези гласове копнеж по империята. Но реалността е точно обратната. Само като част от обединена Европа Великобритания може да играе глобална роля, само заедно можем да се изправим, без никакви комплекси, срещу най-големите сили на този свят. Всъщност мога да кажа същото за Германия или Франция. И светът го знае. Чувал съм същото в Индия, Нова Зеландия, Австралия, Канада и Южна Африка; че след излизането му Обединеното кралство ще се превърне в аутсайдер, второстепенен играч, докато основното бойно поле ще бъде окупирано от Китай, САЩ и Европейския съюз. „Защо правят това?“ – задават ми този въпрос навсякъде, където отида.   Един от английските ми приятели вероятно е прав, когато казва с меланхолия, че Брекзит е истинският край на Британската империя“.  Повтаряйки думите на Беркоу, който описа Брекзит, като „най-голямата външнополитическа грешка в следвоенния период“, Туск добави: „И най-накрая, ако ми позволите, искам да ви кажа нещо, което не бих посмял да кажа няколко. преди месеци, тъй като можех да бъда уволнен за това, че съм прекалено откровен. А днес просто е прекалено късно да импийчнат Доналд, поне европейския. Всъщност, завиждам на Джон Беркоу, който, най-накрая, може да каже честно какво мисли за Брекзит“.", "date": "2019.11.14", "title": "Туск към еврофилите във Великобритания: Не се предавайте! В този мач може да се стигне до дузпи"}
{"url": "http://epicenter.bg/article/Arkticheski-stud-skova-golyama-chast-ot-SASht/198787/7/0", "text": "Арктически студ скова голяма част от САЩ - от Средния запад през източното крайбрежие на страната чак до южни щати, предаде БТА.   Над 200 отрицателни температурни рекорда бяха поставени от началото на седмицата, като се очаква броят им да надхвърли 300 до края на студената вълна. Близо една трета от територията на САЩ бе покрита със сняг вчера, съобщи Асошиейтед прес.   Снеговалежите, хлъзгавите пътища и ниските температури причиниха няколко смъртни случая в страната тази седмица.   Драстичното застудяване дойде като шок за мнозина в източната част на САЩ, където хората се радваха на топло време през септември и октомври. Температурата падна под нулата дори на крайбрежието на Мексиканския залив. В резултат морето започна \"да пуши\" заради преминаването на студен въздух над по-топлата вода.   Обилните снеговалежи достигнаха чак до щата Тенеси на юг.   Според метеоролозите застудяването се дължи на преждевременното освобождаване на студен въздух от Арктика.  ", "date": "2019.11.14", "title": "Арктически студ скова голяма част от САЩ"}
{"url": "http://epicenter.bg/article/Visokata-voda-vav-Venetsiya-dostigna-77-santimetra/198790/7/0", "text": "Пикът на водното равнище във Венеция достигна снощи \"само\" 77 сантиметра при прогнозирани 1 метър и 20 сантиметра, предаде Франс прес, цитира Новини.бг   Това равнище бе далеч от \"високата вода\", която достигна 1,87 метра ден по-рано - безпрецедентно ниво от 53 години.    Очаква се италианското правителство да обяви днес извънредно положение заради природно бедствие. Целта е да бъдат мобилизирани бързо средства за предотвратяване на изчезването в по-дългосрочен план на един от най-красивите градове в света. \"Катастрофата, която удари Венеция, е удар, нанесен в сърцето на нашата страна. Причинява ми болка да виждам града понесъл толкова щети, с увредено арт наследство, със съсипани търговски дейности\", каза премиерът Джузепе Конте, който дойде на място.    \"Високата вълна\" във вторник, в съчетание със силни пориви на вятъра и дъждове, потопи под вода на практика цяла Венеция - 80 процента от града, според губернатора на областта Венето Лука Дзая.    Възрастен мъж почина в дома си, след като бе ударен от ток.    \"Високата вълна\" преобърна гондоли, изхвърли корабчета от обществения транспорт на брега, наводни заведения и причини спирания на електроснабдяването в целия град. Според прогнозите водното равнище ще остане високо до петък, но пикът от 1,87 метра от вторник няма да бъде достигнат.", "date": "2019.11.14", "title": "Високата вода във Венеция достигна 77 сантиметра"}
{"url": "http://epicenter.bg/article/Velikobritaniya-zasega-ostava-bez-svoy-evrokomisar-/198792/7/0", "text": "Британското правителство е писало до следващия председател на ЕС Урсула фон дер Лайен, за да я информира, че няма да номинира евркомисар за екипа ѝ преди изборите на Острова на 12 декември, съобщава БНР.    Говорителят на новоизбраната Европейска комисия Ерик Мамер потвърди, че е получил писмо от британския премиер Борис Джонсън, в което той я уведомява за това.    „Потвърдихме пред ЕС, че предизборните правила посочват, че Великобритания обикновено не прави номинации за международни назначение в този период“, заяви днес представител на британските власти.    Отделно източници от ЕС заявиха пред АФП, че правните рамки допускат следващата ЕК да започне работа без британски комисар.    Комисията на Фон дер Лайен се надява да започне работа от 1 декември, след като не успя да направи това на 1 ноември заради отхвърлените от Европарламента кандидат-комисари от Франция, Унгария и Румъния.", "date": "2019.11.14", "title": "Великобритания засега остава без свой еврокомисар "}
{"url": "http://epicenter.bg/article/-quot-Nyu-York-tayms-quot--Evo-Morales-si-otide--no-problemite-na-Boliviya-ostavat-/198801/7/0", "text": "Американският всекидневник \"Ню Йорк таймс\" коментира днес в редакционна статия политическата криза в Боливия след оставката и емигрирането на дългогодишния ляв президент Ево Моралес с красноречивото заглавие: \"Моралес си отиде, но проблемите на Боливия - не\", пише Новини.бг.    Принудителното отстраняване на един избран лидер по правило е отстъпление от демокрацията, а като такова съдържа и елемент на риск. Но когато един лидер прибягва до очевадна злоупотреба с властта и с институциите, поверени му от електората, както Моралес направи в Боливия, самият той се лишава от легитимност и принудителното му отстраняване често остава единствена опция. Това и направиха боливийците. Остава надеждата, че отивайки в изгнание в Мексико, той ще си кротува и така ще помогне на Боливия да възстанови ранената си демокрация, пише вестникът.  Това не означава, че падането на Моралес е повод за празнуване. При избирането му преди 14 години той стана първият лидер от коренното население в една страна, контролирана досега от малък елит от хора с европейско потекло. Той се радваше на голяма популярност, ръководейки страната в период на икономически ръст и намаляващо неравенство.    Но както твърде често се случва с хора на власт, Моралес сметна своята популярност, дори и когато тя започна да помръква, за лиценз да увековечи своето управление и да се опълчи срещу институциите и законите на демокрацията, включително конституционните ограничения за мандатността, които самият той въведе, отбелязва \"Ню Йорк таймс\".    Но онова, което свали Моралес, не бе неговата идеология, нито външната намеса, както той твърди, а арогантността на популиста, очевидна на толкова много места в света - претенцията да бъде върховен арбитър за волята на хората, овластен да смаже всяка институция, изпречила се на пътя му. И макар че мнозина в полицията и армията в крайна сметка подкрепиха протестите, и командващият боливийските въоръжени сили също призова Моралес да се оттегли, той направи това дълго след като протестите започнаха.    След като Организацията на американските държави обяви в неделя, че е налице \"очевидна манипулация\" на изборите през октомври, Моралес нямаше друг избор, освен да подаде оставка и да отправи гневен туит от неизвестна локация, че \"светът и патриотичните боливийци ще дадат отпор на този преврат\".    Падането на Моралес идва в тревожно време за много демокрации, когато милиони хора от Чили до Хонконг, мобилизирани от социалните медии, излизат на улиците срещу управленския произвол на леви и десни правителства. Макар че много от тези въстания имат сходни източници, вариращи от икономическа стагнация до неравенство, бързи социални промени или чувство за отчуждение, всеки изблик на недоволство има свои конкретни причини и потенциални изходи.  Хората, които излязоха на улиците в Боливия не бяха водени от намерение да отменят социалните и икономическите реформи на Моралес, от които мнозина от тях спечелиха, а искаха да отстоят демократичните принципи и институциите, които той се опита да погази.    В заключение \"Ню Йорк таймс\" съветва новите власти там, че колкото по-бързо проведат нови демократични избори, толкова по-добре и толкова по-малки биха били рисковете за страната при възникналия остър вакуум във властта. А съветът на вестника към Моралес е, ако се надява да спаси поне част от своята легитимност, да призове своите поддръжници да не пречат на новите власти.    ", "date": "2019.11.14", "title": "\"Ню Йорк таймс\": Ево Моралес си отиде, но проблемите на Боливия остават"}
{"url": "http://epicenter.bg/article/Zaev--Gotovi-sme-da-badem-ikonomicheski-hab-v-tazi-chast-na-Evropa/198813/7/0", "text": "Президентът на Северна Македония Стево Пендаровски заяви днес, че сътрудничеството между политиците и бизнес общността е от ключово значение за развитието на страната и е необходимо съвременните лидери да формират политиката си, следвайки изискванията на бизнеса, предадоха македонските медии.    На откриването на форума \"Македония 2025\" в Скопие днес президентът подчерта, че срещата е посветена на свързването на бизнеса във вътрешен, регионален и международен план.    \"Македония 2025\" никога не е предлагал моментни решения, те винаги са били посвещавани на дългосрочни инициативи и решения, които да бъдат прилагани с цел развитие на икономиката, каза Пендаровски.    На форума се срещат успешни бизнесмени, представители на властите и дипломати, които разменят концентрирани познания, многобройни умения и бизнес постижения, каза президентът.    Премиерът Зоран Заев на свой ред заяви, че с новата политика на правителството, с плана за растеж на икономиката и с подкрепата на Фонда за иновации страната е готова да стане икономически център на нов бизнес в региона.    \"Предстоят ни последни стъпки до пълноправно членство в НАТО и това ще бъде доказателство за сигурния икономически климат и за стабилност за капитала\", каза Заев на откриването на форума.    Той подчерта, че \"Македония 2025\" е своеобразен мост, който свързва бизнес общността с македонската бизнес диаспора и подчерта, че организаторите на форума са посветени на всеобхватното икономическо развитие на Северна Македония.", "date": "2019.11.14", "title": "Заев: Готови сме да бъдем икономически хъб в тази част на Европа"}
{"url": "http://epicenter.bg/article/Diplomati-govoriha-nad-5-chasa-v-Kongresa-po-razsledvaneto-za-impiychmant-sreshtu-Tramp/198817/7/0", "text": "Напрежението около Доналд Тръмп се покачва. За първи път през последните две десетилетия изслушванията в Камарата на представителите по разследването за импийчмънт срещу президента протекоха публично. По американските телевизии бяха излъчени свидетелствата на двама дипломати за отношенията на Тръмп с Украйна.   Двама високопоставени американски дипломати говориха в продължение на повече от 5 часа в Долната камара на Конгреса за искането на Тръмп Украйна да разследва неговия опонент демократ Джо Байдън.   \"Станах свидетел на странна комбинация от обнадеждаващи, смущаващи и обезпокоителни обстоятелства\", каза американският шарже д'афер в Украйна Уилям Тейлър.   Американският висш представител в Киев Бил Тейлър пък заяви пред конгресмените, че държавният глава е обвързал ключова военна помощ и посещение в Белия дом с разследване срещу Байдън и сина му.   \"Намирам за абсурдно да задържаш помощ в областта на сигурността заради подкрепа за политическа кампания\", коментира Тейлър. Той разказа, че негов сътрудник чул през лятото разговор на Тръмп с американския посланик в Европейския съюз Гордън Сондланд и попитал какво мисли президента за Украйна. \"Посланик Сондланд отговори, че президентът Тръмп е загрижен повече за разследването на Байдън, отколкото за Украйна\", заяви Тейлър. Демократите в Конгреса искат да докажат, че държавният глава е злоупотребил с властта си.    \"Въпросите, които възникват в това разследване за импийчмънт, са дали Тръмп е искал да се използва уязвимостта на страна съюзник и да прикани Украйна да се намеси в нашите избори\", добави председателят на Комисията по разузнаване в Камарата на представителите Адам Шиф.   От своя страна републиканците описват твърденията като основани на слухове. Според тях Украйна така и не е предприела въпросното разследване, но е получила финансовата помощ, което означава, че американската администрация не е извършила нищо нередно.   Доналд Тръмп отхвърля твърденията на двамата дипломати. Макар и раздразнен, той каза, че не е гледал и една минута от първите публични изслушвания.", "date": "2019.11.14", "title": "Дипломати говориха над 5 часа в Конгреса по разследването за импийчмънт срещу Тръмп"}
{"url": "http://epicenter.bg/article/Turtsiya--Severna-Makedoniya-ne-satrudnichi-v-borbata-s-terorizma/198822/7/0", "text": "Северна Македония не оказва очакваното съдействие на Турция в борбата срещу терористичните организации. Това заявиха от турското посолство в Скопие, цитирани от „Анадолската агенция“.    Дипломатическото представителство пусна онлайн позиция, в която се казва, че антитерористичните операции на Анкара се водят и у дома, и в чужбина, за да бъде регионът по-безопасен.    В случая става въпрос за „Фетулахистката терористична организация“ (ФЕТО), която в Турция смятат за отговорна за неуспешния опит за преврат срещу Ердоган през 2016 година и свързаните с нея мрежи.    От посолството са категорични, че усилията им ще продължат до „постигане на краен резултат“.    В изявлението се отбелязва, че тези, които работят „в институции и организации на терористичните организации, за които става въпрос, повече няма да могат лесно да влизат в Турция, както са могли“. В изявлението се подчертава, че Турция е страна с волята и силата да води своята борба срещу тероризма сама.   Източник: Новини.бг", "date": "2019.11.14", "title": "Турция: Северна Македония не сътрудничи в борбата с тероризма"}
{"url": "http://epicenter.bg/article/EK-mozhe-da-sadi-Velikobritaniya-zaradi-otkaza-da-predlozhi-nov-evrokomisar-/198823/7/0", "text": "Европейската комисия оценява внимателно писмото, изпратено от британските власти в отговор на настояването на новоизбрания председател на Европейската комисия Урсула фон дер Лайен Лондон да предложи нов еврокомисар. Това съобщиха говорители на институцията, предава БТА.    Говорителите не отхвърлиха възможността ЕК да се обърне към Съда на ЕС заради отказа на британските власти да се съобразят с искането на Фон дер Лайен. Те уточниха, че в писмото, получено снощи, Великобритания признава задълженията си към ЕС и изразява готовност да не създава пречки пред съставянето на новата комисия.    Оценяваме много задълбочено британското становище и обмисляме внимателно следващите стъпки, заявиха говорителите. По техните думи действията на Лондон водят до невиждани досега усложнения.    Според говорителите, каквито и действия да предприеме ЕК в отговор на британския отказ, не трябва да се стига до нови затруднения при съставянето и встъпването в длъжност на следващата комисия. По техните думи целта остава новата ЕК да започне работа от 1 декември.", "date": "2019.11.14", "title": "ЕК може да съди Великобритания заради отказа да предложи нов еврокомисар "}
{"url": "http://epicenter.bg/article/Zaloviha-terorist-na--quot-Al-Kaida-quot--v-Istanbul/198829/7/0", "text": "Членът на терористичната групировка Ал Каида Мевлют Джушкюн, който е фигурирал в списък на турското министерство на вътрешните работи на издирвани терористи, е бил заловен при операция в Истанбул, съобщава турският телевизионен канал НТВ.    Операцията по залавянето е била предприета от екипи на отдела на полицията за борба с тероризма след получаване на разузнавателна информация, че Джушкюн, който дълго време е бил в районите на стълкновения в Сирия, е влязъл нелегално в Турция и е пристигнал в Истанбул.    Операцията е осъществена в истанбулския квартал Башакшехир.", "date": "2019.11.14", "title": "Заловиха терорист на \"Ал Каида\" в Истанбул"}
{"url": "http://epicenter.bg/article/Ucheni--Klimatichnite-promeni-donesoha-navodneniya--pozhari--chuma/198831/7/0", "text": "Необичайно тежките наводнения във Венеция, пожарите в Австралия и дори появата на чума в Китай бяха обяснени с климатичните промени, а учени предупредиха, че глобалното затопляне може да обремени бъдещите поколения с болести за цял живот. Венеция обяви извънредно положение в сряда след \"апокалиптични\" наводнения, залели разположения в лагуна град. Под вода се оказаха нейната историческа базилика, площади и многовековни сгради.   \"Това е резултат от климатичните промени\", посочи в Туитър кметът на града Луиджи Бруняро. Градски артерии се превърнаха в бурни потоци, каменни балюстради бяха изпочупени, лодки бяха изхвърлени на брега, а вързаните гондоли - потрошени, след като приливът в лагуната достигна отметката от 187 см - най-високото равнище след рекорда от 194 см през 1966 г. Повишаващото се ниво на водата се превръща в постоянна заплаха за туристическата перла. \"Венеция е на колене\", каза Бруняро. \"Щетите ще надхвърлят стотици милиони евро\", добави той.    Части от Австралия тази седмица бяха опустошени от горски пожари. Четири души загинаха, а жителите на цели селища бяха принудени да се спасяват с бягство от пламъците. От 2016 г. насам части от северните и вътрешните райони на щата Нов Южен Уелс, наред с южните райони на Куинсланд, са обхванати от суша, която, според Метеорологичната служба, се дължи частично на повишената температура на морската повърхност, което (на свой ред) влияе върху режима на валежите.    През последния век се повиши и температурата на въздуха, което прави още по-тежки сушите и пожарите. Но връзките между климатичните промени и екстремните прояви на времето в Австралия се превърнаха в политически футбол. Правителството, което е поддръжник на въгледобивната индустрия, е съгласно, че трябва да се ограничават вредните емисии, но в същото време твърди, че по-силни екологични мерки ще съсипят икономиката. Това противопоставя страната на нейните съседни островни тихоокеански страни, които са особено уязвими от по-високите температури и повишаващото се морско равнище.  Загрижеността за ефикасни (екологични) мерки в глобален план се засили, след като президентът на САЩ Доналд Тръмп се отказа от международното Парижко споразумение за (ограничаване на) климатичните промени и предприе стъпки към отказ от защита на околната среда. Тръмп и бразилският президент Жаир Болсонаро са сред малцината световни лидери, които публично поставят под съмнение казаното от науката за климатичните промени, въпреки опустошителните пожари в собствените им страни - в Калифорния и в басейна на Амазонка, които еколозите поне частично отдават на глобалното затопляне.    Докато политиците спорят, нарастват опасенията от ефекта на един по-топъл свят върху човешкото здраве. Здравните власти в Китай съобщиха за рядка поява на белодробна чума заради два случая, потвърдени в Пекин тази седмица. Двама души са се заразили в провинция Вътрешна Монголия, където има драматично увеличаване на популацията на гризачи в резултат на продължителното засушаване, утежнено от климатичните промени, твърдят местни медии.    Миналото лято територия с размера на Холандия бе поразена от този вид чума, наричана и \"плъхова\". Последствията за здравето в по-широк спектър са сериозни. Медицинското списание \"Лансет\" публикува тази седмица изследване, според което климатичните промени вече увреждат човешкото здраве чрез увеличаване на броя на екстремните климатични явления и съпътстващото силно замърсяване на въздуха. В един по-топъл свят нарастват рисковете от недостиг на храни, инфекциозни болести, наводнения и екстремни горещини. Ако не бъде направено нищо, последиците могат да обременят цяло поколение със страдания и болести през целия живот на хората, твърдят учените.    \"Особено уязвими към здравните рискове, свързани с климатичните промени, са децата. Техните организми и имунни системи са все още в процес на развитие, което ги прави по-податливи на заболявания и екологични замърсители\", казва Ник Уотс - един от учените, извършили проучването на \"Лансет\", озаглавено \"Здравето и климатичните промени: обратно броене)\".    Увреждането на здравето в ранното детство е \"трайно и всестранно\", предупреждава той, и води до последствия за цял живот. \"Ако не се предприемат незабавни действия от всички страни за намаляване на вредните емисии, напредъкът в благоденствието и средната продължителност на живота ще бъдат изложени на риск и климатичните промени ще предопределят здравето на цяло едно поколение\", каза ученият на представяне на проучването в Лондон.   Източник: Новини.бг", "date": "2019.11.14", "title": "Учени: Климатичните промени донесоха пожари, наводнения, чума"}
{"url": "http://epicenter.bg/article/Bashar-Asad--TsRU-e-ubilo-britanskiya-taen-agent/198833/7/0", "text": "Джеймс Густав Едуард Льо Мезюрие е бил убит от ЦРУ. Това е казал сирийският президент Башар Асад пред РИА Новости, цитира Новини.бг    Лидерът на близкоизточната страна е изразил съмненията си, че бившият агент на британското разузнаване и основател на организацията \"Бели каски\" е сложил край на живота си.   \"Цялата тази история е ушита с бели конци. Аз лично не вярвам във версията за самоубийството. Този човек е бил ликвидиран от някоя западна специална служба, а може би и от турска. Всичките тези агенции имат един господар. Той се намира в САЩ. Ето защо аз смятам, че зад убийството на британеца стои ЦРУ\", е заявил Асад в интервю пред медията.    \"Бели Каски\", създадена през 2013 г. от Льо Мезюрие, се е обявила за доброволческа организация с цел подпомагане на цивилното население, пострадало от гражданската война в Сирия. Дамаск, Москва и Техеран са обвинили организацията в разпространяване на недостоверна информация за репресии от страна на Сирия към опозиционери и тероризъм.", "date": "2019.11.14", "title": "Башар Асад: ЦРУ е убило британския таен агент"}
{"url": "http://epicenter.bg/article/Tramp--Ruskite-S-400-v-Turtsiya-sa-predizvikatelstvo-v-otnosheniyata-mezhdu-Vashington-i-Ankara-/198835/7/0", "text": "На съвместна пресконференция с турския държавен глава Реджеп Тайип Ердоган във Вашингтон, президентът на САЩ Доналд Тръмп заяви, че придобиването на Турция от руски системи С-400 представлява големи предизвикателства за отношенията между двете страни, предава РИА Новости, цитирана от Агенция \"Фокус\".    В същото време държавните лидери изразиха намерението си да обсъждат и решават въпроси, свързани с този договор. Според Тръмп подобни сделки създават \"някои много сериозни трудности\".  \"Ние обсъждаме това редовно, обсъждаме днес и ще обсъждаме в бъдеще\", каза Тръмп.    В същото време, той изрази надежда, че тази ситуация може да бъде разрешена. Американският президент добави, че той и Ердоган са поискали от своите държавни служители, занимаващи се с външните работи и от съветниците си по националната сигурност незабавно да започнат работа по решаването на проблема със системите С-400.    Ердоган от своя страна заяви, че е обсъдил с американския си колега придобиването на руски системи С-400, както и най-новите американски изтребители Ф-35.    \"Мисля, че само чрез диалог можем да решим тези проблеми, които срещнахме по отношение на системите С-400 и програмата за Ф-35\", каза той. В същото време турският президент добави, че страната му все още е готова за преговори по отношение на закупуването и на американски системи за противовъздушна отбрана „Пейтриът“.    „Ако ни се предложат желаните условия, тогава можем да ги купим“, обясни Ердоган.    Договорът за доставка на най-новите руски системи за противовъздушна отбрана С-400 между Москва и Анкара предизвика криза в отношенията между Турция и САЩ. Доставките на комплексите започнаха през юли 2019 г., а вторият етап на доставките приключи в средата на септември. Ердоган каза по-рано, че системите ще започнат да функционира напълно през април 2020 г.    САЩ поискаха Турция да откаже сделката и да закупи вместо С-400 американски системи за ПВО „Пейтриът“, заплашвайки да забавят или дори да отменят продажбата на изтребители Ф-35 за Анкара, както и да наложат санкции. Турция обаче до този момент отказва да прави отстъпки.", "date": "2019.11.14", "title": "Тръмп: Руските С-400 в Турция са предизвикателство в отношенията между Вашингтон и Анкара "}
{"url": "http://epicenter.bg/article/V-Germaniya-prieha-zakon-za-zadalzhitelno-vaksinirane-na-detsata-sreshtu-morbili-/198838/7/0", "text": "Долната камара на германския парламент прие днес закон, с който ваксинирането срещу морбили става задължително за прием в детски градини и училища от 1 март догодина, предаде БТА.   Бундестагът прие мярката с 459 гласа за срещу 89 против и 105 въздържали се.   Законът ще задължи родителите да удостоверяват, че децата им са ваксинирани, за да бъдат приети в нова детска градина или училище. Ако не го направят, може да им бъдат наложени глоби до 2500 евро.  Децата, които вече са записани в детска градина или училище, ще трябва до 31 юли 2021 г. да удостоверят, че са ваксинирани. \"Защитата от морбили е защита на децата\", каза здравният министър Йенс Шпан. Той добави, че законът ще важи и за всички служители на детски градини, училища, здравни заведения и центрове за настаняване на кандидати за убежище.", "date": "2019.11.14", "title": "В Германия приеха закон за задължително ваксиниране на децата срещу морбили "}
{"url": "http://epicenter.bg/article/Uchilishtata-v-Delhi-zatvoriha-zaradi-mrasniya-vazduh/198843/7/0", "text": "Училищата в индийската столица остават затворени днес и утре заради стелещия се за трети пореден ден над града смог, предаде Асошиейтед прес, цитира Канал 3.    Гъста мъгла обгръщаше днес по-голямата част от сградите и паметниците в града, а здравните власти препоръчаха да се избягва всякаква физическа дейност на открито.    Индексът за качеството на въздуха надхвърли 460, което е девет пъти повече от стандартите на Световната здравна организация, показват данните на държавния Централен съвет за контрол на качеството на въздуха. На някои места индексът бе над 500.    Въпреки всичко стотици деца участваха днес в ежегодния маратон \"Тичай за децата\", организиран от неправителствената организация \"Праяс\". В социалните мрежи хората обвиниха властите, че са позволили да се проведе маратонът, след като се появиха снимки на деца, тичащи без предпазни маски.    Събитието беше организирано по случай годишнината от рождението на първия министър-председател на Индия Джавахарлал Неру. Този ден в Индия се отбелязва и като ден на детето.    \"Това беше символично събитие и децата не са тичали повече от 200 м\", каза организаторът Амод Кантх пред Асошиейтед прес. Попаднал в епицентъра на скандал, той заяви, че организацията му е имала разрешение от властите, и добави, че не е получавал указания да отмени събитието.    Вчера главният министър (премиерът) на административния регион на Делхи Арвинд Кеджривал обяви, че мерките за ограничаване на автомобилния трафик по улиците с цел намаляване на вредните емисии може да бъдат удължени, ако се наложи. Според метеоролозите от тази вечер замърсяването в столицата вероятно ще започне да намалява заради усилване на вятъра.", "date": "2019.11.14", "title": "Училищата в Делхи затвориха заради мръсния въздух"}
{"url": "http://epicenter.bg/article/Nikakav-naroden-gnyav-nyama-da-izbuhne-otdolu--Tova-pokazvat-izborite-za-shefove-na-obshtinskite-saveti/198840/11/0", "text": "Въпреки че партия ГЕРБ загуби мнозинство в общинските съвети на доста места, няма да има проблем да определя развитието на повечето общини в страната, да „кара влака“.  ГЕРБ ще черпи сили не само от собствените си резултати на местните избори, но и от съглашателството, примирението и апатията на партиите, които само на глас се обявяват за опозиция. Това поне показват резултатите от изборите на председатели на общинските съвети в областните градове в страната.    Стабилността, която ГЕРБ прокламират като свой основен плюс и ненадминато постижение, се прояви и при изборите за шефове на местните парламенти. За разлика от предишни години изборите протекоха гладко, без шум и при тайното гласуване представителите на властта победиха на повечето места.    Единствени кандидатури за председатели на общинските съвети, пускане на празни пликове или недействителни бюлетини – това е картинката при проведените избори. Съпротивата „всички срещу ГЕРБ“, където я има, не може да промени това впечатление.    Проява на ярка опозиционност, демонстрация на алтернатива е по-скоро изключение.    Как иначе да си обясним ситуацията във Велико Търново, например? Социалистите имат 7 общински съветници (от общо 37), но не издигат кандидат за шеф на Съвета. Представителят на ГЕРБ Венцислав Спирдонов е избран единодушно. Нали червените много държаха на Старата столица и изпратиха популярно лице като депутата Весела Лечева за кандидат-кмет?!    В Перник, където изборът на кмет беше особено оспорван и където БСП също изпрати депутат като кандидат-кмет (победилият Станислав Владимиров), червените също не издигат претендент за шеф на ОбС. Избран е областният лидер на ВМРО Димитър Колев с 25 от всичките 37 гласа. Въпреки тайния вот, той публично благодари на ГЕРБ и ВМРО за подкрепата. Останалите 12 съветници пускат празни бюлетини.  Явно управляващото мнозинство „показва зъби“ и „пази територията си“, показва на новоизбраният кмет-социалист, че ще царува, но ще му е трудно да управлява. На пръсти се броят местата, където ГЕРБ не издига кандидат за председател на общинския съвет, въпреки настроенията срещу управляващите. Така е, например, в Русе, където кметът също е от БСП – Пенчо Милков. Или в Ямбол и Пазарджик, където доминират местни коалиции. В Русе сигурно е изиграл роля и фактът, че местната организация е разбита.   Какво показват числата?  Управляващата партия ще ръководи местните парламенти в 13 от 27-те областни центрове. Това са най-големите градове – София, Пловдив, Варна, Бургас, в които е концентриран човешки, икономически и финансов ресурс. Но и голяма част от средните по големина общини - Велико Търново, Враца, Плевен, Габрово, Силистра, Сливен, Смолян, Хасково, Шумен.    Три от големите градове – Благоевград, Ловеч и Кюстендил не успяха да изберат председатели на общинските си съвети от първия път. Представители на БСП ще ръководят Добрич и Разград.  Двата града може да се оформят като опозиционни гнезда, защото в Разград и кметът е червен – Денчо Бояджиев, а в Добрич пък при гласуването за шеф на общинския съвет се оформи нещо като коалиция „всички срещу ГЕРБ“. Кметът на града Йордан Йорданов е избран от дясноцентристка коалиция. От друга страна обаче ГЕРБ и ДБГ, които имат значителен брой съветници, не издигнаха кандидати.    Прави впечатление, че в десет от областните центрове е издигнат само по един кандидат и тъй като гласуването е тайно трудно може да се докаже точно как е протекло то. Това са Велико Търново, Смолян, Враца, Стара Загора, Габрово, Търговище, Хасково, Монтана, Перник и Плевен.    ДПС ще ръководи работата на общинските съветници в две общини – Кърджали и Търговище. ВМРО също в две – Перник и Русе. В Русе кандидатът на войводите Иво Пазарджиев е избран с 28 гласа от всичките 51, сигурно на принципа „всички срещу ГЕРБ“, защото управляващите имат кандидат – Наташа Кръстева, но за нея гласуват 15-те й съпартийци и още един съветник.    И СДС може да се похвали с ръководството на два местни парламента – във Видин и в Монтана. Макар че Монтана е особен случай. Там сините се явиха в коалиция с ГЕРБ и наложиха Златко Живков за кмет шести мандат. Коалицията разполага с 20 от 33-те места в общинския съвет и не е чудно, че предложеният от нея Иво Иванов е избран единодушно за негов председател. И той е многомандатник – ще ръководи Съвета за трети път.    Особен случай е и Пазарджик. Градът се ръководи от местна коалиция „Новото време“, от която е кметът Тодор Попов – той вече кара 4-ти мандат. Уважаваният юрист Хари Харалампиев отново ще ръководи общинския съвет. И той е от „Новото време“.    Същата е и ситуацията в Ямбол. И кметът Валентин Ревански, и председателят на общинския съвет Антон Шиков са от местната коалиция „Пряка демокрация“.    Представител на местна коалиция „Земеделски народен съюз“ ще ръководи общинарите в Стара Загора – Мария Динева. За нея гласуват почти всички съветници – 43 гласа „за“ и само 7 „против“.    Ето и избраните председатели на общински съвети:    Варна – Тодор Балабанов, ГЕРБ.  Бургас – Севдалина Турманова, ГЕРБ.  Добрич – Мая Димитрова, БСП  Велико Търново – Венцислав Спирдонов, ГЕРБ, единствен кандидат  Видин – Генади Велков, СДС  Враца – Нели Стоянова, ГЕРБ, единствен кандидат  Габрово – Климент Кунев, ГЕРБ, единствен кандидат  Добрич – Мая Димитрова, БСП  Кърджали – Юсеин Ахмед, ДПС  Кюстендил – няма избран  Ловеч – няма избран  Монтана – Иво Иванов, ГЕРБ/СДС, единствен кандидат  Пазарджик – Хари Хараламбиев, местна коалиция „Новото време“  Перник – Димитър Колев, ВМРО, единствен кандидат  Плевен – Мартин Митев, ГЕРБ, единствен кандидат  Пловдив – Александър Държиков, ГЕРБ  Разград – Стоян Димитров, БСП  Русе – Иво Пазарджиев, ВМРО  Силистра – Мария Димитрова, ГЕРБ  Сливен – Димитър Митев, ГЕРБ  Смолян – Венера Аръчкова, ГЕРБ, единствен кандидат  София – Елен Герджиков, ГЕРБ  Стара Загора – Мария Динева от местна коалиция „Земеделски народен съюз“, единствен кандидат  Търговище – Емине Якубова, ДПС, единствен кандидат  Хасково – Таня Захариева, ГЕРБ, единствен кандидат  Шумен – Красимир Минчев, ГЕРБ  Ямбол – Антон Шиков, местна коалиция „Пряка демокрация“    С други думи – местната власт няма да пречи на управляващата партия ГЕРБ да управлява. Едва ли някой кмет ще събира популярност, която да му позволи да диша във врата на премиера Бойко Борисов. Така, както той някога дишаше във врата на Сергей Станишев, а още по-рано - Стефан Софиянки - на Иван Костов. И не само, защото във врата на премиера е най-вероятно да диша кметът на столицата, а София за пореден път се управлява от Йорданка Фандъкова, която в никакъв случай не е от типа на бунтарите. Никъде в страната не се вижда нещо различно.   Ако някой очаква надигане на народния гняв срещу статуквото, олицетворявано от ГЕРБ, да се случи отдолу, от общините, излъгал се е.   Няма да има кметове на големи градове, разбунтували се срещу премиера си – както беше едно време, когато срещу Жан Виденов скочиха кметовете на Велико Търново, Бургас и Русе – все знакове лица за левицата тогава. БСП едва ли ще повтори случая от 1999 г., когато именно успеха на местните избори позволи на партията да оцелее, тя буквално се окопа в местната власт. Нито ще се повтори ситуацията след местните избори през 2003 и 2007 г., когато разноцветните общински съвети трудно успяваха да заработят и с месеци стояха без председатели.    През изминалите години представителите на партите по места явно са се синхронизирали, но това май е станало по народната мъдрост „сговорна дружина блажно в петък руче“. И не от корист, а главно, защото са разбрали верността на друга народна поговорка - „не се рита срещу ръжен“.  „Ръженът“ е централната власт. Без пари и най-добрият, образован, социалночувствителен, безкористен, талантлив кмет не може да направи нищо.  Парите са в централната власт.   Неотдавна от Института за пазарна икономика показаха колко лишени от самостоятелен ресурс са общините.    От всичките 7,2 милиарда лева, които общините са похарчили през 2018 г., близо 5 млрд. лв. не са „техни“ - 4 милиарда са трансфер от правителството и около 1 милиард са европейските средства. Това е достатъчно, за да се предвиди каква ще бъде съдбата на евентуалните \"бунтари\".   За последните десет години ГЕРБ успяха да набият в главата и на най-упоритите, че дават пари срещу вярност – директна или индиректна. И че няма сами да финансират зараждането на своя алтернатива.  Затова по места опозицията често е само на думи, което подкопава и авторитета й „в центъра“. Какво си мисли гражданинът на града Х, когато вижда как в неговия град всички се държат като присъдружни партии на управляващата? С какви очи ще гледа на яростните спорове в Народното събрание? Естествено – като на театър за непосветени, имащ за цел да скрие от него истината.    ", "date": "2019.11.14", "title": "Никакъв народен гняв няма да избухне отдолу! Това показват изборите за шефове на общинските съвети"}
{"url": "http://epicenter.bg/article/Petkova--Nyama-da-ima-defitsit-na-priroden-gaz-v-Balgariya/198807/4/0", "text": "Няма да има дефицит на природен газ в България ако от 1 януари Русия спре доставките на газ за Украйна. Това каза в Раднево министърът на енергетиката Теменужка Петкова, предаде БГНЕС.    Според Теменужка Петкова са предприети всички мерки и в страната ни не се очаква липса. Енергийният министър взе участие в церемонията по предаване за експлоатация на два нови многокофови роторни багера в “Мини Марица-изток” . Проектирането и изработката на двата нови багера на стойност близо 26 млн. евро и е финансирано със средства от Международен фонд “Козлодуй” и със собствени средства на дружеството. Въвеждането в експлоатация на два нови роторни багера едновременно се случва за първи път в историята на дружеството.    \"България има сключен договор за доставки на природен газ, българските граждани трябва да бъдат спокойни, че подобна опасност няма. Както знаете, в нашата енергийна стратегия още в края на миналата година ние включихме два много важни проекта, свързани именно със сигурността на доставките, с диверсификацията на маршрутите, източниците за доставка на природен газ. Това е разширението на газопреносната инфраструктура на територията на България – от българо-турска до българо-сръбска граница и изграждането и участието на България в терминала за втечнен природен газ на Александруполис\", добави Петкова. \"Знаете, че и по двата проекта на практика се работи. По отношение на разширението на газопреносната инфраструктура на територията на България е готово трасето от 11 км от турско-българска граница. Така че хората трябва да бъдат спокойни и няма никакъв проблем свързан с доставките на природен газ\", каза още министърът.", "date": "2019.11.14", "title": "Теменужка Петкова: Няма да има дефицит на природен газ в България"}
{"url": "http://epicenter.bg/article/Hurryiet--Iztochnosredizemnomorskiyat-gaz--Zashto-Turtsiya-e-klyuchat-kam-uspeha-mu/198810/4/0", "text": "  От гледна точка на доставката, цената на газа е в низходящ тренд поради различни причини. Принос за спада на цените на газа, например, има шистовата революция в САЩ, откриването на газови находища като Галкиниш в Туркменистан и Шах Дениз в Азербайджан; и по-ефективни и ефикасни транспортни мрежи, като модернизираните големи междудържавни тръбопроводи „Северен поток“, „Син поток“ и „Набуко“. В същото време през последното десетилетие се случват важни събития при търсенето и предлагането. Годишното потребление на природен газ в Турция се увеличи от 35,3 милиарда кубически метра (мкм) през 2008 г. на 47,3 мкм. през 2018 г. В допълнение, в Източното Средиземноморие са открити газови находища, направени от различни заинтересовани страни, а тръбопроводите на Турция са подобрени значително с поглед пълната им интеграция с европейските пазари. Въпреки че сравнително скорошните открития в Източното Средиземноморие са големи за региона, те представляват само малко количество в световен мащаб. Дори и при най-оптимистичния сценарий, целият запас от газ в региона ще възлиза само на максимум 2,5 процента от глобалните запаси. Намирането и разработването на газ е само част от предизвикателството. Може би по-важното предизвикателство е да се постигне финансово стабилно разпределение и комерсиализация на ресурса. В контекста, в който цените на газа ще останат ниски в близко бъдеще, нефтените и газовите компании няма да могат да си позволят амбициозни капиталоемки проекти. Например, има дискусии на ниво проект за тръбопровод от 6 милиарда евро, дълъг 1900 километра на дълбочина до 3 километра от Израел до Италия през Гърция. Такъв проект е не само технически труден, но вероятно капиталовите разходи ще бъдат много по-високи от посочената сума.   Освен това европейските петролни компании биха се отказали да финансират подобни големи проекти в сегашния икономически контекст на Европейския съюз с нисък растеж. Дори ако те успеят да реализират проекта технически, е много малко вероятно това да доведе до конкурентни цени по отношение на вноса на руски газ в Европа. Другото предложение - за изграждане на съоръжение за втечнен природен газ (ВПГ) - би довело до еднакво гигантски капиталови инвестиции и продуктът няма да може да се конкурира с иранския или катарския износ на азиатските пазари. Без да се впускаме в сложни геополитически съображения, единственият финансово надежден начин източният средиземноморски газ да достигне международните пазари е през Турция. Турската опция има смисъл от няколко гледни точки. Първо, близостта на турското пристанище Джейхан до източносредиземноморските запаси на газ е най-важният фактор. Според проучване за осъществимост, направено от частна турска компания през 2013 г., 450-километровият тръбопровод от находището Левиатан до Джейхан ще струва около 2,3 милиарда евро - много по-евтино от газопровода с дължина 1900 километра в открито море. Второ, Турция вече има изградена мрежа от тръбопроводи, която е добре интегрирана с европейските пазари. Със 100 милиона евро допълнителни инвестиции в континентална Турция, източносредиземноморският газ може лесно да попадне на европейските пазари. Трето, Турция остава една от малкото страни със значителна индустрия в региона. Страната ще изисква увеличаване на нивата на внос на природен газ в региона. Казано по друг начин, Турция е не само пазар за реекспорт, но и пазар на потребление на газ. Докато Турция се радва на добри отношения със своите съседни доставчици на газ, също е в интерес на Турция да диверсифицира енергийните си източници извън Русия и Иран. Всички тези оценки се основават на рационални финансови съображения и не отчитат непременно текущите геополитически въпроси като кипърския въпрос, отношенията между Турция и Израел и др. Освен това, скорошните дипломатически интервенции на САЩ и ЕС изглежда пренебрегват потенциала на партньорството с Турция за комерсиализирането на източносредиземноморския газ. Въпреки това, изключителният подход, който игнорира тази търговска перспектива, няма да подобри ситуацията. Като се има предвид, че целият регион преминава през икономически затруднения и че, ако историята е някакво ръководство, търговията е известен и ефективен лек за дори най-трудните проблеми; спокоен ограден с пръстен подход, при който разделящите разногласия се отменят в името на тази енергийна възможност може да направи чудеса за Източното Средиземноморие.    ", "date": "2019.11.14", "title": "Hurryiet: Газът от Източното Средиземноморие и защо Турция е ключът към успеха му"}
{"url": "http://epicenter.bg/article/Remontite-po-AM--quot-Struma-quot--priklyuchvat-predsrochno/198820/4/0", "text": "Ремонтите по АМ \"Струма\" приключват предсрочно. Фирмата, която укрепва повредения след пожара през лятото мост край Дупница, обещава да приключи с ремонтните дейности месец по-рано от предвиденото и за 8 декември, движението по магистралата да бъде възстановено, съобщава БНТ.    В неделя, 17 ноември също предсрочно, приключва и другият ремонт на магистралата в района на 46-и километър край радомирското село Долна Диканя.    Трети месец движението по магистрала \"Струма\" край Дупница е затруднено, след като на 16 август пожар повреди конструкцията на моста и двете платна в посока Кулата бяха затворени. Ремонтът започна в края на октомври, а повечето от повредените носещи колони на съоръжението вече са готови.    Зам.-изпълнителният директор на фирмата-изпълнител Момчил Алексиев обяснява, че всяка колона е увредена в различна степен и съответно са взети различни мерки.    Крайният срок за приключване на ремонта е 4 януари, но от фирмата-изпълнител обещават да приключат дейностите още в началото на декември.    Прогнозната стойност на проекта е един милион и осемстотин хиляди лева. От Пътната агенция ще търсят тези средства от собственика на депото за вторични суровини по съдебен път.", "date": "2019.11.14", "title": "Ремонтите по АМ \"Струма\" приключват предсрочно"}
{"url": "http://epicenter.bg/article/MRRB--Tol-taksite-za-masoviya-tezhkotovaren-trafik-shte-sa-ot-4-do-7-st--na-kilometar-/198841/4/0", "text": "Тол таксите за масовия тежкотоварен трафик – с тегло между 3,5 тона и 12 тона, ще са от 4 до 7 ст. на километър, в зависимост от емисионния клас на превозното средство. Това предвижда проектът на Тарифа за таксите, които се събират за ползване на републиканската пътна мрежа, публикуван днес за обществено обсъждане, съобщава пресцентърът на Министерството на регионалното развитие и благоустройството.   Предлага се първоначалният обхват на тол системата да е 6050 км – автомагистрали, първи и частично втори клас пътища. Така 14 000 км от дългата близо 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата тези превозни средства няма да плащат и винетка за пътната мрежа извън обхвата на толуваните пътища.    С тарифата се въвежда справедлив модел на таксуване на пътните превозни средства, съобразен с европейския принцип – който изхабява пътя повече, плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. Стойността ще се изчислява на изминат километър като всяко навлизане в тол сегмент ще се приема за пълното му изминаване.    Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. „Целта е да се поощрява модернизирането на автопарка, за да се пази и околната среда“, обяснява проф. Олег Асенов, член на УС на АПИ.    Така например камион с маса между 3,5 т и 12 т и емисионен клас Евро V, би платил за преминаване по маршрута София – Бургас тол такса от 14,40 лв., за София – Варна – 16,11 лв., а за маршрута Варна – Бургас – 4,03 лв. Ако е с по-нисък еко клас – Евро IV, за София – Бургас тол таксата би била 17,89 лв., за София – Варна – 20,09 лв., а за Варна – Бургас – 5,05 лв.    Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища.     Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. – за първи клас пътища, и между 16 ст. и 34 ст. на километър – за втори клас пътища. Камион над 12 тона, с четири и повече оси и еко клас Евро V, би следвало да плати за пътя София – Бургас 71,72 лв., за София – Варна – 77,66 лв., а за Варна – Бургас – 19,27 лв. При по-нисък екологичен клас – Евро IV примерният маршрут София – Бургас би струвал 89,65 лв., София – Варна – 97,73 лв, а за Варна – Бургас – 24,32 лв.    Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. за автомагистрали, от 3 ст. до 7 ст. за първокласни пътища и от 2 ст. до 5 ст. за втори клас път.    С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена.    Ако водачът откаже да плати компенсаторната такса на място, за да продължи пътя си той трябва да заплати максимална тол такса. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за камиони с тегло над 12 тона, с 4 и повече оси – от 119 лв. до 242 лв., и за автобусите – от 24 лв. до 49 лв. Заплащането на максимална тол такса не освобождава нарушителите от плащането в 14-дневен срок на компенсаторна такса по банков път. Така общата дължима сума, която трябва да плати например нарушител, отказал да плати на място компенсаторната такса – водач на камион с тегло над 12 тона, с повече от 4 оси и еко категория Евро IV, е 917 лв.    Ако в 14-дневният срок компенсаторната такса не бъде платена, Законът за движение по пътищата предвижда глоби за нарушителите. При липса на декларирани данни, с които да може да се установи изминатото разстояние, санкцията за водача е 1800 лв. на ден, а за невярно декларирани данни – например опит за измама с емисионния клас, категорията или с броя оси на натоварване на превозното средство, глобата за собственика е 2500 лева на ден.    Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата – Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. Една от целите на тарифите е да се насърчи използването на екологични превозни средства, което ще допринесе за намаляване на вредните емисии от автомобилния транспорт и съответно – за опазване на околната среда, каквато е и общата транспортна политика на ЕС.    Запазва се размерът на таксите, които се събират от леки автомобили – електронни винетки (10 лв. – уикенд винетка, 15 лв. – седмична винетка, 30 лв. – месечна винетка, 54 лв. – тримесечна винетка и 97 лв. – годишна винетка). Непроменена остава и стойността на таксите за ползване на моста на р. Дунав в посока Русе – Гюргево, както и на тези за специално ползване на републиканските пътища – за извънгабаритни превози, рекламни съоръжения и търговски крайпътни обекти.    Срокът за събиране на предложения по проекта на тарифата е до 16 декември 2019 г.    Пълният текст можете да намерите на интернет страницата на МРРБ в секция \"Нормативни актове\",  , на интернет страницата на   и в ", "date": "2019.11.14", "title": "МРРБ: Тол таксите за масовия тежкотоварен трафик ще са от 4 до 7 ст. на километър "}
{"url": "http://epicenter.bg/article/Gartsiya-planira-da-prodava-prosrocheni-vnoski-za-sotsialno-osiguryavane/198854/4/0", "text": "Гърция планира да продава на частни инвеститори вноски за социално осигуряване за милиарди евро, дължими на пенсионните фондове, за да получи парични средства и да улесни възстановяването на други непогасени вземания, заявиха пред Ройтерс високопоставени правителствени служители, съобщава БНР.   Консервативното правителство на премиера Мицотакис, което пое управлението през юли, има желание да увеличи притока на инвестиции и да разреши основни проблеми, засягащи перспективите за икономическо възстановяване, включително по въпроса за лошите кредити, които сериозно засегнаха банковия сектор на страната. Правителството също така търси начини да поправи цялостния баланс на системата за социално осигуряване, за да засили нейната жизнеспособност.    \"Има стратегия за продажба на просрочени задължения, които системата на държавното обществено осигуряване не е успяла да събере през последните години\", посочи пред Ройтерс неназован правителствен служител.    Просрочията представляват социално осигурителни плащания за персонал, които са дължими на пенсионните фондове от частни компании в Гърция, отчасти поради многогодишната дългова криза в страната.    Проектът, ръководен от заместник-министъра по труда и социалните въпроси Нотис Митарачи, ще проучи възможността за продажби на първа партида на стойност до 12 млрд. евро от просрочени задължения за около 35 млрд. евро, според данни на системата за социално осигуряване.    Самият процес няма да включва секюритизация, тъй като издаването на обезпечени с активи ценни книжа може да се третира като заеми и да се сблъсква с препятствия в Евростат (статистическата служба на ЕС), която хармонизира статистическите методи в държавите-членки.    Вместо това, правителството ще се заеме с продажбата на просрочените задължения на частни инвеститори за погасяване на парични средства и ще приеме схема за разпределение на печалбата от възстановяванието на тези средства. Продажбата на такива просрочени задължения ще се извършва с отстъпки до номиналната им стойност.    Потенциалните купувачи ще трябва да използват услугите на специализираните фондове, които купуват необслужвани заеми от търговските банки.    Проектът определя 31-ви декември 2014 година като крайна дата, което означава, че ще се опита да разпродаде просрочени задължения към системата за социално осигуряване със срок до тази дата. Този проект ще се съсредоточи върху дължимите суми над 100 000 евро и няма да включва просрочени задължения, които вече имат план за погасяване или задължения на самоосигуряващи се.    \"Това ще бъде начин да спечелим бързи пари в брой и да подобрим способността да се съсредоточим върху събирането на по-скорошни просрочени задължения, облекчавайки текущата административна тежест\", допълни неназованият гръцки високопоставен служител.    Гръцките дъжностни лица имат за цел да прецизират тази процедура до края на годината и да продължат с подготвителната работа през първото тримесечие на следващата година, така че продажбите да могат да се осъществят през второто тримесечие на 2020 година.", "date": "2019.11.14", "title": "Гърция планира да продава просрочени вноски за социално осигуряване"}
{"url": "http://epicenter.bg/article/Sindikatite-skochiha-za-bolnichniya--iskat-sreshta-s-Borisov/198855/4/0", "text": "стана ясно по време на брифинг президентите на КНСБ и КТ „Подкрепа“ – Пламен Димитров, Димитър Манолов. Пламен Димитров заяви, че   Тепърва синдикатите ще обмислят как да се противопоставят, ако се запази този вариант за изплащане на болничните. Димитров припомни, че  . „Това решение не ощетява никой“, категоричен е лидерът на КНСБ. „Това е споразумение, по което сме работили лидерите на КНСБ, КТ „Подкрепа“, КРИБ, АИКБ, БТПП.  „Р . Започваме разговори със структурите. На тоя етап не сме обмисляли ефективни протести по улиците“, допълни Манолов.  ", "date": "2019.11.14", "title": "Синдикатите скочиха за болничния, искат среща с Борисов"}
{"url": "http://epicenter.bg/article/Inzh--Hristov--TETs-Bobov-dol--Izpalnyavame-poetite-angazhimenti-kam-zhitelite-na-Obshtina-Bobov-dol/198858/4/0", "text": "    - Инвестициите ни са насочени основно към подобряване на техническото състояние на нашите съоръжения. Те са свързани най-вече с екологията и опазването на околната среда. Чрез нашите инвестиции изпълняваме изскванията на българското и европейското законодателство.    - Нека уточня нещо. Ние не просто горим отпадъците от местни производства. Ние оползотворяваме отпадъци. Отпадъците се преработват, за да се превърнат в гориво. Това гориво ние ще използваме като алтернатива на въглищата.      - Защо мислите, че тук е лесно? За да бъде издадено разрешение за каквато и да е било промяна в режима на работа на дружество като ТЕЦ \"Бобов дол\", се минава през тежка и дълга административна процедура, включваща институции като общини, РИОСВ, МОСВ и Изпълнителна агенция по околна среда.    Три години отне, докато получим разрешение. Това са много документи. Наблюдение и анализ на всички компетентни институции дали изпълняваме европейските изиквания за извършване на тази дейност. Това е много работа и не, не стават лесно нещата.    Инсталацията ни се класифицира като \"Инсталация за съвместно изгаряне\", съобразно изискванията на Наредба за условията и изискванията за изграждане и експлоатацията на инсталации за изгаряне и инсталации за съвместно изгаряне на отпадъци.      - На площадката на Предприятието са изградени и се експлоатират пречиствателни съоръжения за емисиите в атмосферата. Направихме ги, защото те са задължителни и са заложени в комплексното разрешително, както и е по европейското законодателство.    Инсталацията на централата е оборудвана със средства за извършване на собствени непрекъснати измервания на емисиите в атмосферния въздух. Непрекъснато стойностите на всички показатели се докладват на институциите.      - При нас безопасността на работа на служителите е изключително важна. Обръщаме строго внимание на обучението на служителите ни и следим стриктно за спазването на заложените програми и мерки за осигуряване на безопасността им.", "date": "2019.11.14", "title": "Инж. Христов, ТЕЦ Бобов дол: Изпълняваме поетите ангажименти към жителите на Община Бобов дол"}
{"url": "http://epicenter.bg/article/Mechka-nahapa-lovets-v-Stara-Planina-/198780/3/0", "text": "Кафява мечка нападна 47-годишен мъж по време на организиран лов в Централна Стара Планина, в района на село Търничене. Животното нападнало ловеца и му нанесло множество рани по цялото тяло. Появило се изневиделица в мъглата.    Към този момент мъжът е без опасност за живота, но възстановяването от нанесените удари от мечката ще продължи дълго.    В ефира на „Здравей, България”, по Нова телевизия, председателят на ловното сдружение в Казанлък Кольо Дочев коментира, че пострадалият е извадил късмет, тъй като по някаква причина мечката го е оставила жив.    Този инцидент не е единственият за последните години, припомнят ловци от Централен Балкан. Горските служители споделят, че популацията на кафявата мечка е силно увеличена. Според експертите този вид животни слизат по ниските места в търсене на храна.", "date": "2019.11.14", "title": "Мечка нахапа ловец в Стара Планина "}
{"url": "http://epicenter.bg/article/Zadarzhan-e-gratski-grazhdanin--blasnal-i-ubil-velosipedist-s-avtomobil/198797/3/0", "text": "Гръцки гражданин на 58-годишна възраст, избягал след пътно-транспортно произшествие, е задържан, съобщиха от ОД на МВР - Хасково и БТА.     Водачът на лек автомобил се издирваше, след като причини на 9 ноември смъртта на 59-годишен велосипедист на пътя Харманли - Любимец.   Инцидентът е станал в събота около 21.40 часа на пътя между Харманли и Любимец. Гръцкият гражданин е шофирал лек автомобил \"Фолксваген\" с гръцка регистрация, е блъснал 59-годишен велосипедист, който се е движил в средата на лентата. При сблъсъка колоездачът е починал на място, а чужденецът е избягал.    Колата е напуснала произшествието и малко по-късно бе открита изоставена в района на Любимец. Водачът ѝ бе обявен за общодържавно издирване.   Вчера шофьорът доброволно е отишъл в управлението на полицията в Харманли. Той е признал деянието си и е бил задържан до 72 часа с постановление на прокуратурата. Приведен е в следствения арест, уточняват от полицията.", "date": "2019.11.14", "title": "Задържан е гръцки гражданин, блъснал и убил велосипедист "}
{"url": "http://epicenter.bg/article/Svideteli-spanaha-starta-na-deloto-sreshtu-Mityo-Ochite/198812/3/0", "text": "Седем свидетели спънаха старта на първото разпоредително заседание по делото срещу Димитър Желязков-Очите и още дванадесет души, обвинени за участие в организирана престъпна група за рекет, палежи и търговия с наркотици. Това съобщава Dariknews.    Процесът трябваше да започне днес в Специализирания наказателен съд, но заради неявяването на възловите свидетели - до един сочени от прокуратурата за потърпевши, но пък нередовно призовани днес, съдия Лилия Димитрова, зам.-председател на Спецсъда, отсрочи разглеждането на случая.    Новата дата за процеса е 18 декември. Магистратите определиха и резервни дати - през януари и февруари.  Днес в 13:30 часа спецсъдът ще трябва да се произнесе и по поредното искане на Желязков и компания за изменение на мярката за неотклонение. Защитата на Очите и останалите обвиняеми, които са под стража, ще настоява те да бъдат пуснати на свобода, тъй като е изтекъл законовия срок за задържане.", "date": "2019.11.14", "title": "Свидетели спънаха старта на делото срещу  Митьо Очите"}
{"url": "http://epicenter.bg/article/Osadiha-obshtinski-sluzhitel-ot-Boychinovtsi--priznal-za-kupuvane-na-glasove/198815/3/0", "text": "Районният съд в Монтана осъди на 11 месеца затвор условно с тригодишен изпитателен срок 32-годишният служител в общината в Бойчиновци П. Е. за купуване на гласове, съобщиха от Съдебната палата в Монтана.    Пред съда П. Е. признал, че на 30 октомври тази година дал на трима мъже от село Лехчево в община Бойчиновци по 50 лева, за да гласуват на втория тур на изборите за кандидатите на партия БНД - Светлин Сретениев за кмет на община Бойчиновци и за Румяна Василева за кмет на кметство Лехчево. С признанието си П. Е. получил присъда под минимално предвидената за повдигнатото му обвинение - престъпление против политическите права на гражданите, което се наказва със затвор до 5 години и глоба от 10 000 до 20 000 лева.    Присъдата е окончателна и не подлежи на обжалване. Освен условна присъда П. Е. получава и забрана да заема длъжности, свързани с избирателните права на гражданите за срок от две години.    На втория тур Светлин Сретениев спечели изборите за кмет на община Бойчиновци с преднина от 40 гласа пред кандидата на ГЕРБ Мария Димитрова, а Румяна Василева загуби балотажа в село Лехчево.", "date": "2019.11.14", "title": "Осъдиха общински служител от Бойчиновци, признал за купуване на гласове"}
{"url": "http://epicenter.bg/article/Globiha-s-55-000-lv--NAP-za-pogreshen-zapor/198816/3/0", "text": "Комисията за защита на личните данни глоби с 55 000 лв. Националната агенция за приходите за абсурден случай, при който са запорирани сметки на жена, въпреки че нито имената ѝ, нито рождената ѝ дата съвпадат с тези на длъжница, издирвана от германските власти, съобщи Lex.bg.    Историята е започнала на 2 януари 2018 г., когато от Германия в НАП пристига искане за събиране на задължения на българската гражданка И.Г., която е посочена като управител на регистрираната в Германия фирма. От НАП без причина връщат с искане да бъдат разменени имената на длъжницата, с което И.Г. става Г.И. Така служител на приходната администрация предава Г.Б.И. на публичен изпълнител, като човек, който дължи над 169 000 лв. за данъци в Германия. През 2019 г. са наложени запори на нейни банкови сметки и на колата ѝ.   Жената се свързва с публичния изпълнител, за да му каже, че никога не е била в Германия и не дължи данъци там. Едва тогава е поискана допълнителна информация от която е изяснено, че тяхната длъжница има различно моминско име, различна дата на раждане и различен постоянен адрес в България.    КЗЛД подчертава в решението си, че нарушението на етапа на събиране на личните данни впоследствие е довело и до тяхната неправомерна употреба.    За да определи точно 55 000 лв., комисията взема предвид като смекчаващи обстоятелства, че нарушението е първо такова за НАП, погазени са правата на едно физическо лице, а и приходната агенция вече е прекратила принудителното изпълнение срещу жената и е отменила наложените запори на 3 юли 2019 г.    „Става въпрос за голям обем лични данни, както и това, че за жената са произтекли вреди – което се приема за безспорен факт, тъй като са запорирани сметките ѝ и са ѝ причинени безпокойство и притеснения. Освен това нарушението е продължило година и половина“, посочва комисията.", "date": "2019.11.14", "title": "Глобиха с 55 000 лв. НАП за погрешен запор"}
{"url": "http://epicenter.bg/article/Zhestoko-ubiystvo-v-Yambol/198830/3/0", "text": "Служители на ОДМВР-Ямбол са задържали извършител на тежко криминално престъпление. Това съобщиха от пресцентъра на МВР.   Разследването е започнало в нощта срещу 11 ноември след постъпил сигнал в полицията, че в къща в областния град е намерено тялото на 35-годишна жена, с видими следи от насилие. На адреса незабавно са насочени криминалисти и Бърза помощ.   Сформиран е разследващ екип за изясняване на всички факти и обстоятелства около случая. На местопроизшествието са извършени процесуално-следствени действия, образувано е досъдебно производство. Своевременно са предприети незабавни оперативно-издирвателни действия за установяване на извършителя.   В резултат на извършената за кратко време голям обем работа е установена съпричастността към деянието на 61-годишен мъж от града.   Той е задържан с полицейска мярка за срок до 24 часа. На 11 ноември, в хода на досъдебното производство мъжът е привлечен в качеството му на обвиняем за извършено престъпление по чл. 116, ал. 1, т. 6 във вр. с чл. 115 от НК и с прокурорско постановление е задържан за срок от 72 часа.   Окръжна прокуратура – Ямбол внесе в съда искане за налагане на мярка за неотклонение „задържане под стража“ спрямо Димитър С. Това съобщиха от Апелативна прокуратура – Бургас.   Той е обвинен за това, че на във времето от 19.00 ч. на 10 ноември 2019 г. до 00.10 ч. на 11 ноември 2019 г., в къща в град Ямбол, умишлено е умъртвил жена от Ямбол, като деянието е извършено по особено мъчителен за убитата начин и с особена жестокост – престъпление по чл.116, ал.1., т.6, вр. чл.115 от НК.   Предстои Окръжен съд – Ямбол да определи начален час на заседанието си, което ще бъде проведено днес.", "date": "2019.11.14", "title": "Жестоко убийство на млада жена в Ямбол, има задържан"}
{"url": "http://epicenter.bg/article/Otkradnaha-chanta-s-blizo-150-hil--lv--ot-kola-v-Sofiya-/198849/3/0", "text": "Чанта с около 150 хил. лева е била открадната от лек автомобил в столичния квартал “Лозенец“, предаде БНР.   Кражбата е извършена днес около обед, след като собственикът на парите отишъл да ги изтегли от банков клон.    Докато е шофирал автомобила си той забелязал, че една от гумите му е спукана. И във времето, в което сменял гумата, неизвестни мъже откраднали чантата с голямата сума от колата и избягали.    Извършителите се издирват. По случая работи СДВР.", "date": "2019.11.14", "title": "Откраднаха чанта с близо 150 хил. лв. от кола в София "}
{"url": "http://epicenter.bg/article/Karakachanov--Teche-protsedura--za-da-mozhe-vremenniyat-rakovoditel-na-voennoto-razuznavane-da-stane-titu/198850/2/0", "text": "Министърът на отбраната Красимир Каракачанов обясни в ресорната парламентарна комисия, че в момента тече съгласувателна процедура с президентската институция, за да може временно изпълняващият длъжността директор на службата \"Военна информация\" полк. Велко Атанасов да стане титуляр, съобщи Новини.бг    След рапорта за напускане на предишния директор бригаден генерал Пламен Ангелов през юли, общото мнение е било, че, въпреки законовата промяна и възможността длъжността да се заема и от цивилен, е добре начело на службата да бъде човек от системата, с военно звание, завършил военно училище и движил се в кариерата, обясни Каракачанов.    По думите му, такъв именно е полк. Велко Атанасов, който в момента изпълнява длъжността директор. До назначаването му за титуляр има процедура, там, където има укази на президента е необходимо съгласуване, посочи Каракачанов и добави, че в момента тече такава процедура по съгласуване с върховния главнокомандващ, за да може да се стигне до указ. След нея той ще пристъпи към официално предложение.    Каракачанов увери, че въпреки определени съмнения, никога не е имало намерение цивилен да оглави службата, а се е наложило да се действа вследствие на рапорта за напускане на предишния началник.    Министърът коментира пред журналисти, че \"не е страшно\", че временният ръководител не е генерал, а важното е да е професионалист. По думите му, той може да изпълнява длъжността и със звание полковник, докато навърши необходимата възраст за предложение за генералско звание, какъвто е аналогичният случай с полк. Иван Маламов, който ръководи Националния военен университет във Велико Търново и има още година, докато навърши възрастта за генералско звание.    На въпрос за началник на Висшето военновъздушно училище в Долна Митрополия, министър Каракачанов коментира като проблем, че офицерите, които летят, предпочитат да правят това, отколкото да ръководят учебно заведение. Визията на министъра е за по-млад офицер, с перспектива, но задължително - летец. Той очаква въпросът да бъде изчистен до понеделник. Там, по думите му, няма да има подобен проблем със званието. Обсъждани са шест кандидатури.", "date": "2019.11.14", "title": "Каракачанов: Тече процедура временният ръководител на военното разузнаване да стане титуляр"}
{"url": "http://epicenter.bg/article/Prezidentat-Rumen-Radev-shte-poseti-Sveta-gora/198851/2/0", "text": "Държавният глава Румен Радев ще бъде на посещение в Света гора на 15 и 16 ноември, съобщават от прессекретариата на президента.    Българският президент ще посети административния център на Света гора - Карея, където ще се срещне с протоепистата йеромонах Стефан и духовното ръководство.    В Света гора Румен Радев ще посети и българската духовна и национална светиня православният манастир \"Св. Великомъченик Георги Зограф\", който отбелязва на 16 ноември своя празник.", "date": "2019.11.14", "title": "Президентът Румен Радев ще посети Света гора"}
{"url": "http://epicenter.bg/article/Borisov-izprati-saboleznovatelna-telegrama-do-premiera-na-Slovakiya-Peter-Pelegrini-/198852/2/0", "text": "Министър-председателят Бойко Борисов изпрати съболезнователна телеграма до премиера на Словашката република Петер Пелегрини по повод трагичната катастрофа край Нитра на 13 ноември 2019 г., отнела живота на много хора и причинила огромно страдание.   Премиерът Борисов изразява съболезнования към семействата и близките на загиналите и пожелания за бързо възстановяване на пострадалите.   „Като Ви уверявам в солидарността и подкрепата на България, пожелавам бързо възстановяване на пострадалите и преодоляване на последствията“, отбелязва българският министър-председател в съболезнователната телеграма.", "date": "2019.11.14", "title": "Борисов изпрати съболезнователна телеграма до премиера на Словакия Петер Пелегрини "}
{"url": "http://epicenter.bg/article/Krasimir-Yankov--Imam-gotovnost-da-se-kandidatiram-za-lider-na-BSP/198853/2/0", "text": "Имам готовност да се кандидатирам за лидер на БСП. Имам и хора, които ме подкрепят! Това заяви депутатът от БСП Красимир Янков в предаването \"Плюс - минус\" по Нова телевизия.   „Предстоящите вътрешни избори в БСП ще са интересни не само за членовете на партията, но и за тези, които симпатизират на столетницата. Те са интересни за всички, защото от това дали БСП ще продължи с това ръководство, или ще направи смяна, зависи дали партията ще бъде алтернатива и ще свали Борисов от власт. Вървейки по сегашния път, със същото ръководство, виждате, че резултатите са такива. Ние губим усещането на българските граждани, че можем да бъдем алтернатива. Според мен това ръководство трябва да се оттегли”, заяви в студиото на „Плюс-Минус” Красимир Янков.    „Разчитам, че всички, които са загрижени за бъдещето на БСП, ще бъдат обективни според фактите. Предстоят ни следващите парламентарни избори. Очакванията към БСП е да бъде алтернатива на ГЕРБ и да свали Борисов от власт”, заключи Янков.    „Резултатите от последните местни избори показват, че най-силните резултати в подкрепа на БСП в няколко области са около 20-22%. В повечето обаче тя е между 11 и 14 на сто. Затова казвам да гледаме фактите и да сме загрижени за бъдещето на БСП. Отминалите избори могат да бъдат зачетени като успех и това е добрата новина. Но от друга страна е под очакванията на много от хората, които търсят алтернатива на това управление на Бойко Борисов”, допълни Красимир Янков.    Социалистът коментира и бюджетите за 2020 г. „В тях нямаме нищо ново. Продължава да има липса на справедливост и солидарност. Няма никакви реформи”, посочи Янков.  ", "date": "2019.11.14", "title": "Красимир Янков: Имам готовност да се кандидатирам за лидер на БСП!"}
{"url": "http://epicenter.bg/article/Margarita-Popova--Prezidentat-e-dlazhen-da-podpishe-ukaza-na-Geshev-do-15-dni/198856/2/0", "text": "20 души от общо 24 е солидна подкрепа за новия прокурор. Мнозинството си е мнозинство.   С тези думи започна участието си в предаването \"Денят на живо с Наделина Анева\" Маргарита Попова, прокурор, вицепрезидент (2012 - 2017 г.) и бивш министър на правосъдието.    \"Не очаквам българският президент да бави подписването на указа за назначаване на главен прокурор. В Конституцията са описани 14-те му правомощия. Става ясно, че те са ясни – процедира по само един начин. Указът за назначаване не са изброени в главата \"Президент\". Неговото правомощие за комуникация е 129, ал. 2, те са поместени в главата \"Съдебна власт\". То е много по-различно от тези, които са поместени в обвързана компетентност\", коментира тя.  \"Мнението ми е, че президентът, посъветван законосъобразно от неговите секретари и юридически сътрудници, до 15 дни ще подпише указа, защото няма друга възможност. Когато предложението му бъде изпратено, той е длъжен да подпише указа. Срокът за произнасяне е 7 или 15 дни\", каза Попова.    \"Всичко е казано в Конституцията, само трябва да умееш да четеш. Той не може да пита по въпроси, касаещи организацията и работата на ВСС. Да не му възлагаме задачи, които Конституцията не му е възложила. Българският президент е длъжен да подпише указа, без значение дали на някого не му харесва. Максималният срок е 15 дни\", обясни тя.    \"Ако президентът не си изпълни задълженията следва взаимоотношения между конституционния съд и него. Трябва да има стабилност, уважение и взаимодействие между институциите. Ако президентът иска да поправи конституционни разпоредби, може да го направи. Ако съумее да събере всички политически сили под покрива на президентската институция, процедурата е ясна\", заяви Попова.    Няма друга държава, в която процедурата за избор на главен прокурор да е толкова продължителна и интензивна. Днес ми беше тъжно да гледам нажежената обстановка във ВСС, сякаш гледах парламента, допълни Маргарита Попова. ", "date": "2019.11.14", "title": "Маргарита Попова: Президентът е длъжен да подпише указа на Гешев до 15 дни"}
{"url": "http://epicenter.bg/article/Daniela-Daritkova--Gotovi-sme-na-dialog-za-bolnichnite-listove/198857/2/0", "text": "„Трябва да се предприемат мерки, които да контролират по някакъв начин темпа на нарастване на ползването на болнични листове, който в последните години се увеличава драстично“.   Това заяви пред БНР Даниела Дариткова, председател на парламентарната група на ГЕРБ, във връзка с постигнатото коалиционно съгласие за това първият ден от болничния лист да е за сметка на работника.   Дариткова изрази готовността на партията да чуе всички мнения по темата: „Ще чуем мнението на всички ангажирани в тристранния съвет. Готови сме да чуем всички аргументирани мнения и ще търсим балансирани решения. Готови сме на диалог“.    „При условие че темата за повишение на минималните пенсии е записана в управленската програма и при условие че постигнахме това споразумение с коалиционните партньори, трябваше да се търси балансирано решение за бюджета на държавното обществено осигуряване. Във връзка с увеличените наистина драматично дни в болнично лечение, взехме това решение, за да може да се получи баланс на сметките по отношение на бюджета на НОИ“, обясни Дариткова.    При пенсиите се запазва зависимостта на увеличението на пенсиите с осигурителния принос, каза още тя.   От своя страна, синдикатите окачествиха споразумението като неприемливо и поискаха спешна среща с премиера Бойко Борисов по повод решението на коалиционния съвет.   \"Това, което ни се предлага е напълно неприемливо и го няма никъде по света“, допълни лидерът на КТ „Подкрепа“ Димитър Манолов.  ", "date": "2019.11.14", "title": "Дариткова за коалиционното решение първия ден от болничните да не се плаща: Готови сме на диалог!"}
{"url": "http://epicenter.bg/article/Yuristi-za-izbora-na-Geshev-i-ukaza-na-prezidenta--Edna-institutsiya-ne-biva-da-blokira-druga-/198859/2/0", "text": "Днес се решава кой да бъде главен прокурор, а не новият Сотир Цацаров. Подобно сравнение показва, че институциите се рушат. Видяхме лични обиди и спорове. Това са недостойни неща. Аз не съм изненадана от повторния избор на Иван Гешев.   Това каза бившият правосъден министър Зинаида Златанова в предаването „Лице в лице“ по БТВ.    „Въпреки, че се наследяват постове, големият проблем остава нерешен. Процедурата оттук нататък е следната: Конституцията предвижда президентът да издаде указ, дори да не е доволен от избора. Той може да сезира Конституционния съд с искане за тълкуване на онзи текст от Конституцията за назначаването на тримата висши магистрати\", коментира преподавателят по конституционно право доц. Атанас Славов.    Той посочи, че предишните процедури за избор на главен прокурор са стартирали при други закони.    „Проведената съдебна реформа сега дава тези лоши плодове. Текстовете в законите се пишат на коляно от хора, които не са наясно с основни принципи на правото“, допълни Златанова.    „Когато има една законова неяснота, това би обезсмислило ролята на президента“, заяви Славов. Конституцията не предвижда ситуация с един кандидат и избора му за главен прокурор.    На въпрос има ли вариант, ако президентът не подпише указа за Гешев, да се започне процедура по импийчмънт, доц. Атанас Славов коментира така: „Такава хипотеза има само при нарушаване на Конституцията или държавна измяна ит страна на президента“, обясни Славов. „От друга страна една институция не бива да блокира функциите на друга институция. Той може да забави указа си до януари. Подобен подход, обаче би означавал той да поеме отговорността и би отворило нов прозорец за промени в Конституцията. Той има силни козове и е важно как ще ги изиграе“.  „Президентът зае достойна позиция и беше добре да се вслушаме в аргументите му. Не е изключено да се стигне до конституционни промени. Президентът изключително мъдро не обсъди личните качества на Иван Гешев. Той говори изключително институционално за самата процедура“, изтъкна Златанова.    Славов добави, че е недопустимо за кандидат за главен прокурор директно да атакува граждански организации. „В рамките на процедурата той атакува независимата адвокатура. Лично се чувствам засегнат. Затова не мисля, че Гешев притежава качествата за главен прокурор“.    „Всичко е толкова изродено. Съдебните институции трябва да имат доверието на българските граждани, а не на Бойко Борисов. Трудното за Гешев започва тепърва. Пожелавам му да излезе от този мандат с чест. Всеки ден ще трябва да се доказва пред обществото“, каза още бившият правосъден министър. ", "date": "2019.11.14", "title": "Юристи за избора на Гешев и указа на президента: Една институция не бива да блокира друга!"}
{"url": "http://epicenter.bg/article/Plevneliev--Hibridnata-voyna-ne-e-izmislitsa--Kremal-inzhektira-nestabilnost-v-Balgariya-/198860/2/0", "text": "Хибридната война не е измислица. България е една от страните, в които се вижда хибридната война - във всичките й аспекти, заяви бившият президент Росен Плевнелиев на кръгла маса, посветена на \"Руското влияние в Европа: противодействие на завладяването на държавата\". Форумът е организиран от Центъра за изследване на демокрацията и фондация „Конрад Аденауер“.    Путин извърши грабежа на руския народ. 52% от руската икономика се държи от стотина олигарси - всичките са негови приятели. Всеки олигарх има банка в Русия, тя финансира офшорки, а те от своя страна инжектират нестабилност на региона, включително и в България, заяви Плевнелиев.    Видяхме държави като Грузия и Украйна, които бяха разцепени, повлияни от Русия, акцентира той.    Според него е необходимо да имаме ясен и точен подход, както Рейгън и Тачър, необходимо е да посочим проблема - ако трябва, да кажем, че това е Империя на злото, която демонтира европейската демократична държавност, съсипва европейските демократични ценности, води война на всички фронтове срещу нас.    Същевременно Плевнелиев твърди, че днес България е направила геополитическия си избор и резултатът вече е налице - в ограничаването на зависимостите ни от Русия.  Според анализ на Центъра за изследване на демокрацията дори и след наложените от САЩ и ЕС от 2014 г. насам санкции руските компании все още контролират между 5 и 10% от икономиката в Югоизточна Европа, включително стратегически компании като рафинерии, мрежи за продажби и разпространение на горива, газопреносни мрежи и газохранилища, телекомуникационни дружества. Около 10% от българската икономика се контролира от руски капитали.    Според експертите от Центъра за изследване на демокрацията стратегическото влияние на Кремъл на Балканите не е само през икономиката, а и през политически партии, медийни, културни и религиозни организации.    Особено уязвими са Босна и Херцеговина, Северна Македония, Черна гора и Сърбия - мрежите на руско влияние подкопават икономическото и демократичното им развитие, намесват се при вземането на политически решения в стратегически области, свързани с енергетиката и външната политика.    ", "date": "2019.11.14", "title": "Плевнелиев: Хибридната война не е измислица. Кремъл инжектира нестабилност в България!"}
{"url": "http://epicenter.bg/article/Borisov--Za-Balgariya-i-Gartsiya-prioritet-e-uskorenata-realizatsiya-na-gazoviya-interkonektor/198862/2/0", "text": "Министър-председателят Бойко Борисов пристигна в Солун за участие в Четвъртата среща на върха в гръцкия град, съобщават от правителствената пресслужба.    Форумът е двудневен и се провежда под егидата на президента на Република Гърция Прокопис Павлопулос.    На Срещата на върха ще бъдат и премиерите на Гърция и Република Северна Македония Кирякос Мицотакис и Зоран Заев. В общия стремеж към засилването на регионалното сътрудничество участниците във форума ще обсъдят перспективите за развитие на бизнеса и икономическия растеж в страните.    Реализацията на съвместните транспортни и енергийни проекти и разширяването на потенциала в секторите от регионален интерес също ще бъдат част от темите на Срещата на върха.    Преди старта на форума министър-председателят Бойко Борисов се срещна с премиера на Гърция Кирякос Мицотакис. Двамата правителствени ръководители обсъждат възможностите за засилването на двустранния политически и икономически диалог. \"За България и Гърция приоритет е ускорената реализация на газовия интерконектор, който е важен за енергийната сигурност на цяла Югоизточна Европа. За това сме единодушни с гръцкия премиер Кирякос Мицотакис. С него обсъдихме стратегическото партньорство между двете държави и необходимостта от поддържането на приятелски и отворен диалог във всички сфери. За икономическия подем в региона ще допринесе и реализирането на транспортните проекти като железопътната линия Бургас-Александруполис, която е част от по-големия проект за мултимодален коридор за товарни превози, свързващ Егейско и Черно море\", написа премиерът Борисов в профила си във Фейсбук.", "date": "2019.11.14", "title": "Борисов в Солун: За България и Гърция приоритет е ускорената реализация на газовия интерконектор"}
