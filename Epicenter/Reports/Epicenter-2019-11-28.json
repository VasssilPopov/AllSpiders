{"url": "http://epicenter.bg/article/Borisov-se-sreshtna-s-Kaloyan-Mahlyanov-Kotooshu/200036/2/0", "text": "Премиерът Бойко Борисов се срещна с българския сумист Калоян Махлянов – Котоошу.   Спортистът се прибра в България за кратко по покана на японска фирма за производство на кисело мляко. Причина за изненадващото му посещение е специална награда, която той ще получи като рекламно лице. Повод за нея пък е годишнина от подписването на споразумението между държавната фирма „Елби Булгарикум“ и „Мейджи Милк”, според което японската компания получи преференциални права да разпространява марката “Българско кисело мляко” в 12 азиатски държави.   На срещата в Министерски съвет бе и японският посланик Масато Ватанабе. Борисов сподели, че преди това е имал среща с големи инвеститори, които помолили да останат и да пипнат Котоошу за късмет.   \"Сумото е императорски спорт, най-популярният в Япония, а както неведнъж съм казвал, Котоошу е посланик на страната ни и на Европейския съюз. Гордеем се, че има хора като него, които прославят държавата ни\", каза министър-председателят по време на срещата, цитиран от правителствената информационна служба.    Котоошу бе първият българин, приет през 2002 г. за подготовка в професионална сумо школа в Токио. Дълго време той се състезава в елитната дивизия на професионалното сумо „Макуучи”, а през януари 2006 г. получава ранг „Озеки“. Печели „Купата на императора” и става първият европеец, завоювал този трофей.   В момента най-известният български сумо боец се занимава с развитието на собствената си школа „Наруто бея“ в Япония. Котоошу разказа пред премиера Борисов, че се е посветил на треньорската дейност.    Калоян Махлянов - Котоошу пристигна у нас по повод честванията на 60 години от предлагането и разпространението на българското кисело мляко в Страната на изгряващото слънце. В последните десетилетия то заема впечатляващия дял от 20 % от пазара в Япония като неговата популярност превъзхожда редица световноизвестни марки.    В рамките на срещата премиерът Борисов и Котоошу обсъдиха още развитието на спорта сумо у нас, проекти, които биха го популяризирали и активности в тази посока.  ", "date": "2019.11.28", "title": "Борисов се срещна с Калоян Махлянов-Котоошу. Инвеститори искали да го пипнат за късмет (Видео)"}
{"url": "http://epicenter.bg/article/Evrodeputatite-prizovaha-7-strani-ot-ES--sred-koito-Balgariya--da-ratifitsirat-Istanbulskata-konventsiya/200078/2/0", "text": " Това съобщава БНР.     предава Клуб З.     и либералната група \"Обнови Европа\" (ОЕ): Илхан Кючюк и Атидже Алиева Вели. Третият наш депутат от тази група - Искра Михайлова, не e участвала в гласуването.       и   от ВМРО и групата на Европейските консерватори и реформисти (ЕКР); ,   и   от Европейската народна партия (ЕНП); както и социалистите      и   от ПЕС. Последните трима са и единствените депутати от групата на социалистите, които са били против.     са се   и   от ЕНП, както и   и   от ПЕС. По време на кампанията за евроизборите кандидатите на ГЕРБ и на БСП многократно заявяваха, че в Ввропарламента ще се обявяват против Истанбулската конвенция, която е отхвърлена у нас като противоконституционна. В изказвания пред медиите президентът на ПЕС Сергей Станишев многократно заявяваше, че въпросът за Истанбулската конвенция в България е решен \"правно и политически\" и че той ще се съобразява в гласуванията си с решението на българския Конституционен съд. Елена Йончева пък винаги е заявявала, че ще следва позицията на БСП, която е против Конвенцията.    Българският Конституционен съд отхвърли Истанбулската конвенция със свое решение на 27 юли 2018 г. Осем от 12-те конституционни съдии бяха на мнение, че Конвенцията на Съвета на Европа за превенция и борба с насилието над жени и домашното насилие не съответства на българския основен закон.   Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.    ЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата „Права и ценности“ на ЕС.  ", "date": "2019.11.28", "title": "ЕП зове за ратифициране на Истанбулската конвенция, вижте как гласуваха българските евродепутати"}
{"url": "http://epicenter.bg/article/Rechta-na-Stefan-Danailov-v-parlamenta--koyato-trogna-deputatite-/200059/2/0", "text": "  На 14 декември 2017 година парламентът се готви да отхвъпли президентското вето върху мораториума за плащане на иновативни лекарства. Опозицията беше гневна, залата вреше и кипеше от страсти. По това време Данаилов лежи в къщи болен и наблюдава дебатите по телевизията.   И моли колегите си да не лишават хората от лечение.     \"В конфликт на интереси съм, защото ще подкрепя ветото на президента, а съм онкоболен. Затова заявявам конфликт на интереси. „  имах възможност да слушам и да гледам по телевизията и дойдох специално, за да ви предложа нещо.  Ако 3-4 години съм в ремисия, аз не знам Господ какво ще каже след месец-два, година. Явно тези химии, които са ми наливали през тези години,  “, запита Данаилов и залата притихна.   „  тук има лекари, има и хора с такова заболяване. Поне един знам, че има.   говореше по-човешки Данаилов, а депутатите бяха вперели погледи в него.   \"Да направим две групи – да се разходим из Софийската онкология и да видите какви хора са вътре. Големият процент са млади хора, които трябва да живеят, а не могат!   Затова не ме интересуват тези милиони,  , посочи Данаилов.   „    Изпитвал съм го и затова го споделям с вас. Разчитам на вашия разум“, каза Стефан Данаилов и залата избухна в ръкопляскания..   Емоционалното му изказване обаче      И се обърна към БСП:  В тази посока показахте, че не говорите за политики, а искате да употребите само хората, за да постигнете някакви политически цели.    Другарю, Цветанов, съжалявам, мислех, че имате по-високо мнение за мен. Ако смятате, че някой може да докара Стефан Данаилов в тази зала, се лъжете, аз току-що влязох. Никой не ме е викал тук, аз съм болен човек.  . Съжалявам за хората, които не мислят като Вас, другарю Цветанов!“, обърна се още Данаилов към председателя на ПГ на ГЕРБ.   Речта на Стефан Данаилов буквално разплака депутатите.   \" \"     Решението на парламента предизвика бурни обществени реакции, а надигащите се протести уплашиха управляващите и под давлението на премиера Бойко Борисов ГЕРБ оттегли законопроекта. Но обидата на Ламбо си остана. И никой после не му се извини.", "date": "2019.11.28", "title": "Речта на Стефан Данаилов, която разплака депутатите, а Цветанов го нарече \"употребен\" "}
{"url": "http://epicenter.bg/article/Doklad-na-Evrokomisiyata--Zdraveopazvaneto-v-Balgariya-e-skapo-i-neefektivno/200103/2/0", "text": "Днес Европейската комисия публикува доклади, в които се представят профилите на здравните системи в 30 държави, сред които и България. В тях задълбочено се анализират здравните им системи и тяхната ефективност, достъпност и устойчивост, здравето на населението и важните рискови фактори.   Недостатъчно развитите предпазни мерки и неефективността на извънболничната помощ допринасят за слабите резултати в областта на здравеопазването, се отбелязва в доклада, който днес бе публикуван от Европейската комисия.  Съществуват значителни различия в здравното състояние на българите според пола, региона и образованието. Броят на болните от инфекциозни болести, като туберкулоза, остава притеснителен, отчита ЕК. Широкото разпространение на тютюнопушенето, употребата на алкохол и нездравословното хранене допринасят за високата смъртност от инсулт, исхемична болест на сърцето и рак на белите дробове, се допълва в доклада. България е държавата в Европейския съюз с най-голям дял на директните плащания и с най-много здравно неосигурени граждани. Разходите за здраве растат, но системата зависи поравно от частните и от публичните изходи за финансирането ѝ.     Посочва се още, че очакваната средна продължителност на живот на българите се е увеличила, но все още е най-ниската в ЕС. Изтъква се и монополът на Националната здравноосигурителна каса (НЗОК), както и слабо застъпеното осигуряване в частни здравноосигурителни фондове.    Допълва се, че прилагането на първична профилактика у нас е сравнително слабо и това води до висок дял на предотвратимата смъртност - четвъртата най-висока в ЕС. Според ЕК това доказва, че системата на здравеопазването не успява да лекува ефикасно и своевременно. Приблизително една от пет процедури, извършени в болница, може да се получават от извънболничната помощ и всеки десети, приет в болница, би могъл да достигне до нужната помощ извън здравното заведение. Значителният ръст в броя на болничните легла в градовете и в частните здравни заведения също засилват прибягването до болничната помощ, се добавя в текста.    Разходите за здравеопазване в България все още са ниски в сравнение с други държави в ЕС, но се увеличават непрекъснато през последните 15 години. Българската система на здравеопазването разчита в почти еднаква степен на частните разходи и бюджетните средства като източници на приходи. Делът на държавното финансиране (52 на сто) през последните години намалява. Това поражда опасения за равния достъп до здравеопазване, особено за хората с по-ниски доходи, се отчита в документа. Близо половината (47 на сто) от текущите разходи за здравеопазване България се покриват с лични средства и това е най-високият дял в ЕС. На лекарствата се пада основният дял от личните разходи за здравеопазване, следвани от разноските за извънболнична помощ. Неофициалните плащания (\"парични дарения\") за лекарите представляват значителен дял от преките плащания от пациентите. Съществуват големи разлики в степента на неудовлетворение от получаваните здравни грижи между хората с високи и с ниски доходи. Разходите остават най-често посочваната причина за отказ от лекарска помощ у нас, показва докладът.   Според данните 14 на сто от българите не са обхванати от социалното здравно осигуряване. Неравномерното разпределение на лечебните заведения, медицинските специалисти и услуги в цялата страна, също затруднява достъпа до здравеопазване, като селските райони често са ощетени, докато в по-големите градове има свръхпредлагане на услуги, пише в документа.", "date": "2019.11.28", "title": "Доклад на Еврокомисията: Здравеопазването в България е скъпо и неефективно"}
{"url": "http://epicenter.bg/article/Rumen-Radev-se-sreshtna-s-harvatska-biznes-delegatsiya-/200104/2/0", "text": "Възможностите за задълбочаване на икономическото сътрудничество между България и Хърватия и потенциала на проекти за съвместно производство за трети пазари обсъди президентът Румен Радев с представители на хърватския бизнес от разположения на Адриатическо море град Задар. Делегацията е водена от областния управител на Задар Божидар Лонгин, а в разговора участва и посланикът на Хърватия в София Ясна Огняновац. Посещението у нас е в продължение на държавната визита на президента Румен Радев в Хърватия през юли тази година. Новината съобщи прессекретариатът на държавния глава. На срещата на „Дондуков“ 2 присъстваха представители на предприятия, развиващи дейност в областта на транспортната инфраструктура, винарството, производството на напитки и на зехтин, преработката на риба. Участва и председателят на търговско-промишлената палата на Задар. Предстоят срещи на хърватската делегация с местната власт и с представители на бизнеса в Пловдив.    Като области с добър потенциал за задълбочаване на сътрудничеството президентът Радев открои инвестициите, производството на храни, транспорта и туризма. Посещенията на туристи в окръг Задар са 1,8 милиона годишно. Президентът Радев открои перспективите за разработването на съвместни туристически пакети между България и Хърватия, които съчетават възможностите за планински, морски, културно-исторически туризъм. Държавният глава заяви, че интересът на азиатски туристи към Югоизточна Европа ще се засили, ако бъде разкрита въздушна линия Пекин-София-Загреб. По време на посещението си в Хърватия българският президент и неговият хърватски колега Колинда Грабар-Китарович подписаха съвместно послание до президента на Китай Си Дзинпин за откриване на такава авиолиния.  България и Хърватия имат традиционни приятелски отношения и огромен потенциал за задълбочаване на партньорствата в различни сектори, заяви посланик Ясна Огняновац и подчерта, че приоритет в нейната работа ще бъде именно икономическото сътрудничество. На срещата беше обсъдена и организацията на предстоящ у нас бизнес форум с участието на хърватски и български фирми.  ", "date": "2019.11.28", "title": "Румен Радев се срещна с хърватска бизнес делегация "}
{"url": "http://epicenter.bg/article/Obyavyavat-pobeditelite-v-konkursa-za-obnovyavaneto-na-stolichniya-ploshtad--quot-Sv--Nedelya-quot-/200112/2/0", "text": "На 29-ти ноември /петък/ 2019 г. от 14.00 ч. в зала „Средец“ на „София Хотел Балкан“ в присъствието на кмета на София Йорданка Фандъкова ще бъдат обявени победителите от международния конкурс на Столична община за идеен проект за обновяване на площад „Св. Неделя“ в историческия център на София. Това съобщиха от Столична община.    В първият етап на конкурса международното жури определи седем участника, на които Столична община изпрати покани да разработят идейни проекти.    Това са: Консорциум: OW/MA/CL (УУ/МА/КЛ) с членове на консорциума: One Works, Maofficina, Сracknell, Студио Паола Вигано, \"Конкурент-90\" ЕООД, Студио Вилмот, Студио Фуксас, Обединение AI Architects LLD, CLAB Architettura, Юрий Шередега, Дина Дридзе, Евгений Ширинян и Обединение \"ДжиТиЕрЕф & Студио Морфе“ с участници в обединението: Студио „Морфе“ и „Джовани Тортели Роберто Фрасони Аркитети“.    На събитието ще бъдат представени всичките седем архитектурни проекта, които участваха в заключителния етап на конкурса. Таблата с проектите ще бъдат изложени за всички посетители във фоайето на зала „Средец“.  ", "date": "2019.11.28", "title": "Обявяват победителите в конкурса за обновяването на столичния площад \"Св. Неделя\""}
{"url": "http://epicenter.bg/article/Gl--komisar-Nikolov--Ne-se-potvarzhdava-informatsiyata-za-vzriv-na-kislorodna-butilka-v-Pirogov/200113/2/0", "text": "\"Аз не бих коментирал случай, при който има образувано досъдебно производство. Всичко е свързано с човешката дейност. Добрата новина е тази, че не се потвърждава за взрив на кислородна бутилка. Първото съобщение, което дойде при нас беше за гръмнала кислородна бутилка.\" Това каза гл. комисар Николай Николов в отговор на журналистически въпрос по случая, цитиран от Агенция \"Фокус\".   „Очаквахме десетки, да не кажа стотици жертви. Гръмнала е някаква запалима смес, дали в резултат на непълно горене не е ясно“, заяви Николов.   Той допълни, че експертите ще кажат категорично. По думите му когато завърши аутопсията на телата ще могат да се дадат отговори на тези въпроси.  ", "date": "2019.11.28", "title": "Гл. комисар Николов: Не се потвърждава информацията за взрив на кислородна бутилка в Пирогов"}
{"url": "http://epicenter.bg/article/Radev-nagradi-s-pochetniya-znak-na-prezidenta-Evtim-Miloshev--Silva-Zurleva-i-Lyubomir-Neykov-/200116/2/0", "text": "Днес моята благодарност е за тези, които наливаха основите на „Българската Коледа“ и „Подкрепи една мечта“ заедно с президентската институция и вложиха в тях силен морален и емоционален заряд. Това заяви президентът Румен Радев, който днес на церемония в Гербовата зала на „Дондуков“ 2 удостои с почетния знак на държавния глава Евтим Милошев, Силва Зурлева и Любомир Нейков. Отличията са за техния значителен принос за двете благотворителни инициативи под патронажа на държавния глава, съобщават от прессекретариата на президента.    Президентът подчерта, че благодарение на отдадеността им „Българската Коледа“ и „Подкрепи една мечта“ не само се съхраняват във времето, но и успяват да достигнат до „всеки български дом, да разчувстват всяко българско сърце, да ни обединяват около хуманни ценности в името на бъдещето на децата и на България“.    С вашия пример показахте, че благотворителността надхвърля рамките на еднократния жест, изтъкна държавният глава. Той благодари на тримата наградени, че от началото през всички години досега са били не само партньори, но и съмишленици и съратници, както и че заразяват с примера на доброто много млади българи.    Отличените изказаха благодарност на президента за полученото признание. И според тримата участието им в тези инициативи е кауза.    Предстои ни „Българската Коледа“ и тази година. Чувстваме се много специални, че имаме възможност да правим този спектакъл, който на най-светлия християнски празник – Рождество, влиза в домовете на хората, умовете и сърцата им, каза Евтим Милошев.    Радвам се, че тази инициатива е мост между миналото, настоящето и се надявам да посеем семе за бъдещото поколение, подчерта Любомир Нейков.  ", "date": "2019.11.28", "title": "Радев награди с почетния знак на президента Евтим Милошев, Силва Зурлева и Любомир Нейков "}
{"url": "http://epicenter.bg/article/Bankovata-sluzhitelka-iztochila-1-mln--leva-ot-30-dushi-za-virtualen-lyubovnik-/200017/3/0", "text": "Банковата служителка, обвинена за длъжностно присвояване на близо 1 млн. лева, е точела парите заради виртуален любовник.    \"Не се знае с категорично още какво се е случило. Служителката е привлечена като обвиняема и е задържана за 72 часа. Наказанието за това престъпление е от 10-15 години и конфискация на имущество\", заяви пред Нова телевизия окръжният прокурор на Варна Красимир Конов.    \"Общият размер на откраднатите пари са около 1 милион и са присвоени от 30 души. Обраните са установени, а от банката ни информираха, че техните интереси са гарантирани. Тези хора са били подбрани случайно, като са източвани различни суми. Забелязахме, че е теглила до 30 000 лева\", каза още той.    \"Ясен е и виртуалният любовник, текат разследвания. Той се разследва за въвеждане в заблуждение. Банковата служителка не е виждала този човек никога на живо. Изпращала му е парите по куриер в продължение на 3 години\", заяви Конов.   Предвиденото наказанието за служителката е затвор за 10 години или повече. Служителката е задържана за срок до 72 часа. Ще бъде решено дали тя ще бъде задържана за постоянно” , поясни Конов.   Той допълни, че засегнатите хора са около 30.  Във вторник 38-годишната специалистка Невена Й. беше арестувана за източване на 1 милион лева от сметки на клиенти. Сигнал за деянието е подаден от финансовата институция, съобщиха от прокуратурата.", "date": "2019.11.28", "title": "Банковата служителка източила 1 млн. лева от 30 души за виртуален любовник "}
{"url": "http://epicenter.bg/article/Direktorat-na-BABH--Nyama-zabolyavane--quot-luda-ovtsa-quot-/200027/4/0", "text": "Няма риск от заболяване „луда овца“ в България, заяви пред БНР директорът на Агенцията по храните проф. Паскал Желязков. „Заболяване \"луда овца\" няма, заболяването се казва скрейпи. При него заболяват отделни животни и никой не може да каже как става. То не се предава от животно на животно. Смята се, че се предава с храна“, обясни той в предаването „Преди всички“.   Скрейпи е прогресивно заболяване при овцете и козите, което предизвиква дегенерация на централната нервна система. Заболяването се среща сравнително рядко, не се предава на хората и не причинява епидемии сред животните.   „Вината за корупция винаги е лична, не може да хвърляме вина върху цялата Агенция или върху всички хора, които се занимават с животни“, коментира проф. Желязков и добави: „Има случаи, когато нашите служители са подложени на корупционен натиск. Но обикновено хора, които са изрядни, те няма защо да дават подкупи. Призовавам хората да си изпълняват задълженията и изискванията по закон, а който иска след това подкуп от тях и им създава допълнително напрежение, да информират органите на Агенцията и органите по правораздаване“.   Изменението на Закона за ветеринарно-медицинската дейност се прави във връзка с повишаване биосигурността на фермите, подчерта проф. Желязков и добави, че това е във връзка с африканската чума по свинете. Според него промените в закона ще решат и въпроса с броя на прасетата, отглеждани в задните дворове на хората. Той отбеляза, че са се натъкнали на задни дворове с по 100 прасета: „Апелирам колегите – нарушителите, които не изпълняват разпоредбите, да бъдат санкционирани, защото след това този бумеранг се връща върху тях“.   Проф. Желязков каза още, че в момента официалните ветеринарни лекари не достигат, като има области, в които един ветеринарен лекар отговаря за 3 области. Сега те ще трябва през определен период от време да посещават фермите, с които имат сключен договор за обслужване.     Затова: „Ще ограничим дейността на ветеринарния лекар в рамките на общината или съседната община, но близо до обекта“. Идентификационната система е перфектна, категоричен е директорът на БАБХ и обясни: „Тя не е достатъчна, някой трябва да подава данни в тази система. След като регистрираните ветеринарни лекари не контактуват с фермите и фермерите не им подават информация, а регистрираните ветеринарни лекари не вкарват тази информация в системата – какво е виновна системата?“.   Той подчерта, че сега е предвидено да се налагат глоби за фермерите, които не подават тази информация. Ако се повтори, подлежи на по-голяма санкция, добави Желязков.   Според него за държавата е по-евтино труповете на умрелите животни да се обезвреждат през инсинераторите, а не през екарисажите, иначе цената е една и съща.  ", "date": "2019.11.28", "title": "Директорът на БАБХ: Няма заболяване \"луда овца\""}
{"url": "http://epicenter.bg/article/Republikantsite-se-splotiha-okolo-Tramp-i-kontraatakuvat-/200045/11/33", "text": "Миналата седмица завършиха публичните изслушвания по процедурата за импийчмънт в Комисията по разузнаване към Камарата на представителите в Конгреса на САЩ. Дванадесет човека разказаха за опитите на президента Доналд Тръмп да установи неофициална дипломатическа връзка с Украйна и да получи компромат за своя политически конкурент Джо Байдън. Веднага след приключване на процедурата, президентът Тръмп и неговите съюзници преминаха в масирано информационно контранастъпление.    Първият залп на новото идеологическо настъпление изстреля президентът, като охарактеризира конгресмена демократ и един от ръководителите на процедурата по импийчмънт Адам Шиф с думите: „Е, Адам Шиф е едно болно паленце“. Тази ярка характеристика той сподели на 22 ноември пред журналисти от Fox по време на почти едночасовото интервю по телефона. По време на разговора, който по думите на един от водещите, „стана отдушник на стреса за президента“, държавният глава за пореден път потвърди, че не е искал от украинския президент помощ в борбата със своя конкурент Джо Байдън, като обвини демократите в опит да го свалят от поста и нарече техния лидер Нанси Пелоси        След това той прогнозира тактика на Демократическата партия относно импийчмънта, в който едва ли някой се съмнява, защото с този въпрос се занимава Камарата на представителите, в която доминират демократите. След това обаче казусът за определяне на вината на президента ще отиде за разглеждане в Сената, където съюзниците на Доналд Тръмп, републиканците, имат мнозинстмо. Някои от тях вече предложиха веднага да признаят държавния глава за невинен, без да разглеждат дори казуса по същество, но в интервюто си самият президент категорично се обяви против това.    Както поясни заместник-говорителят на Белия дом Хоган Гидли, президентът настоява за публичен разпит на свидетелите по делото, включително на Адам Шиф и бившия вицепрезидент Джо Байдън и сина му Хънтър, чиято работа за украинската газова компания Burisma, по времето, когато баща му е основен представител на САЩ в отношенията между Вашингтон и Киев, в администрацията на президента Барак Обама, предизвика подозрения в конфликт на интереси. И разбира се, публичен разпит и на лицето, чиято жалба даде старт на процедурата за импийчмънт.    Републиканците обвиняват демократите, че водят процедурата за импийчмънт при закрити врата. По време на публичните изслушвания оглавяващият Комисията по разузнаването, републиканецът Девин Нунес, нарече заседанията на опонентите сектантски и заяви, че ако точно се следват правилата, това ще бъде от полза за имиджа на съюзниците на президента. Въпреки че ръководителят на републиканското мнозинство в Сената, Мич Макконъл, многократно предричаше оправдаването на Тръмп в горната камара на Конгреса, президентът не пестеше сили да заздрави отношенията със съпартийците си. За трите месеца през есента, той обядва с 40 сенатори-републиканци, а миналия четвъртък покани на обед сенаторите Мит Ромни и Сюзан Колинс от групата на най-гръмките критици на президента в Републиканската партия.        Вторият залп прозвуча на Капитолийския хълм. Сенаторът републиканец Линдзи Греъм се обърна към държавния секретар Майк Помпео и поиска всички документи за пребиваването на Джо Байдън в Украйна. В това число разпечатките от разговорите с украинския президент Порошенко и материалите за срещата на Девон Арчър, бизнес партньор на Хънтър Байдън, с бившия държавен секретар Джон Кери. Всичко тези документи ще му бъдат необходими, за да му „помогнат да даде отговор на подозренията, според които вицепрезидентът Байдън е бил причина за уволнението на украинския главен прокурор Шокин, с цел да бъде прекратено разследването срещу компанията, в която е работел синът му. В отговор на това, Байдън предупреди Линдзи Греъм, че се „опитва да започне нещо, за което ще съжалява до края на живота си“.    След това бе даден и третият залп. Тук се включи Рудолф Джулиани, личният адвокат на Доналд Тръмп и човекът, който някои от участниците в публичните изслушвания нарекоха главното действащо лице в „неофициалния канал за дипломация“ с Украйна. По повод тези изявления Джулиани каза: „Що се отнася до заплахите по адрес на сенатор Греъм, те приличат на това, с което аз се сблъсквах в своята работа срещу мафията в качеството си на прокурор, а след това и като кмет на Ню Йорк“. След това той публикува съдържанието на своето писмо до Греъм, в което пише, че разполага с трима свидетели, които притежават преки доказателства за сътрудничеството между демократите и украинците с цел да не допуснат избирането на Доналд Тръмп за президент.    По нататък той пише: „Свидетелите разполагат с устни свидетелства и с документи, а така също и записи, доказващи участието на семейство Байдън в подкупи, пране на пари, изнудване и някои други престъпления“. По думите му, тези свидетели не крият своите имена, но американското посолство в Украйна отказва да им даде визи за САЩ и поради тази причина той моли за намесата на Линдзи Греъм. Джулиани каза, че „мафията не успя да ме убие, така че не се страхувам от някаква „жълта“ преса“, като обеща, че в близко време ще предостави материал за „огромна корупционна схема“, която ще „разгроми Демократическата партия“.        Защитавайки президента от импийчмънт, неговите съратници използват не само думи, а и пари. Близки до републиканците структури вече похарчиха 8 млн. долара за политическа реклама в „спорните“ окръзи, т.е. там, където конгресмените демократи не могат да разчитат на гарантирано преизбиране на следващите избори. При това привържениците на Тръмп обещаха, че в деня на обявяване на импийчмънт ще похарчат още 10 млн. долара. По-голямата част от рекламите представляват критика на процедурата за импийчмънт, като неконституционен начин за сваляне на законно избрания президент.    Републиканците се надяват, че именно въпросът за импийчмънта ще им помогне да си върнат мнозинството в Камарата на представителите на изборите през 2020 г. Демократите също харчат пари, но техните суми са по-малко и са насочени към други цели. Общо, те са похарчили по-малко от 3 млн. долара, основно за рекламни клипове, които подчертават преимуществата на избраните в Конгреса демократи, но не засягат темата за импийчмънта. Конгресменът републиканец Том Емър заяви, че „демократите социалисти, действително получиха мнозинство в Камарата на представителите, но всъщност, те се отказаха от него в деня, в който започнаха процедурата за импийчмънт“.    Както съобщава Politico, позовавайки се на стратезите на Републиканската партия, въпросът за импийчмънта помогна на републиканците по-активно да привлекат пари и да наберат нови привърженици. Тези факти се потвърждават и от социологическите проучвания. По данни на Gallup, нивото на подкрепа на Доналд Тръмп сред републиканците достигна впечатляващите 90 на сто.    ", "date": "2019.11.28", "title": "Републиканците се сплотиха около Тръмп и контраатакуват "}
{"url": "http://epicenter.bg/article/Koi-sa--quot-zhenite-ot-kino-Royala-quot-/200058/6/0", "text": "Две години след като „Рафаел“, първият и единствен роман документ за времето между двете световни войни и Българския холокост, се превърна в бестселър и в едно от най-дискутираните заглавия у нас, Леа Коен се завръща с нов исторически трилър.   В „ЖЕНИТЕ ОТ КИНО РОЯЛЪ“, издаван от „Ентусиаст“, писателката тръгва по следите на отдавна заровени тайни и разобличава болезнени истини: за българската политика, за методите, по които работи съдебната система, за поръчковата журналистика, за предразсъдъците към хомосексуалистите, но най-вече за отношението и насилието над жените – преди осемдесет години и сега. Действието в книгата се развива в две епохи, които се пресичат със съдбите на героите.   Всичко започва през 2017 г., когато в подземието на столичен театър са открити човешки кости. Константин Радославов, звездата на българската журналистика, е репортерът, който първи отразява случая със сензационен очерк в голям вестник. В резултат героят е въвлечен в полицейското следствие по случая.   Смил Ангелов, реален персонаж от миналото, е началник на Пети полицейски участък през 30-те години. Образцов чиновник, верен на двореца, тази нестандартна личност съставя „Пътеводитель на София“ – безценен наръчник за столичния живот между двете световни войни. Жак Асеов е тютюнев магнат, собственик, главен акционер на „Балкантабак“ и на медийния холдинг „Стопанско развитие“. Асеов е благодетел и меценат, обичан от служителите, но и влязъл в полезрението на Никола Гешев, началник на политическото отделение „А“.   Какво свързва тримата мъже? Разбира се, жените – чиновничка в общината, театрална дива и полицейска съпруга с артистични наклонности.В дъното на тяхната обща история се крие неподозиран любовен конфликт.   Премиерата на „ЖЕНИТЕ ОТ КИНО РОЯЛЪ“ ще се състои на 3 декември от 18:00 ч. в театър „Българска армия“ на камерна сцена „Миракъл“ с участието на авторката Леа Коен, актьора Веселин Ранков, журналиста Николай Колев и издателя Виктория Бисерова. А на 7 декември от 16:00 ч. Книжен център „Гринуич“ ще бъде домакин на дискусия по книгата, в която ще се включи и журналистът Георги Коритаров.        ", "date": "2019.11.28", "title": "Кои са \"жените от кино Роялъ\"?"}
{"url": "http://epicenter.bg/article/UEFA-razsledva-za-darzhavna-namesa-v-BFS-/200057/8/0", "text": "УЕФА прати свой високопоставен служител с мисия в София - да разнищи въпроса има ли държавна намеса в делата на футбола. Неговото пристигане съвпада и със заседанието на Изпълкома на БФС, което е насрочено за днес, предава Агенция \"Фокус\".    Тиери Фавър е ръководител на отдела за Развитие на националните асоциации, както и един от двигателите на програмата „Хеттрик\", която достига до всички европейски федерации.    Швейцарецът, който бе един от най-доверените хора на Мишел Платини при неговото управление в УЕФА, ще има разговор с временно изпълняващия длъжността президент на БФС Михаил Касабов.    Той познава отлично хората в ръководството на нашия футбол от години и именно затова е избран от УЕФА да провери ситуацията с оставките и внезапните промени тук.    49-годишният швейцарец е в системата на европейската централа вече 17 години и е личен приятел на Борислав Михайлов.  ", "date": "2019.11.28", "title": "УЕФА разследва за държавна намеса в БФС "}
{"url": "http://epicenter.bg/article/Maraya-Keri-postavi-tri-rekorda-na-Gines/200030/10/100", "text": "25 години след като издаде \"All I Want for Christmas is You\", певицата Марая Кери продължава да жъне успехи с хитовото си коледно парче. Благодарение на него изпълнителката тази година ще посрещне Коледа като носителка на три рекорда на Гинес, съобщават И!Нюз и БТА. Кери е научила за признанието по време на шоуто си в зала \"Колизеум\" в Лас Вегас в понеделник. От Книгата на рекордите на Гинес са съобщили на сайта си, че с коледната си класика певицата поставя три световни рекорда. Постиженията й ще бъдат включени в изданието за 2020 г.   С хита си \"All I Want for Christmas is You\" Марая Кери поставя рекорд за най-високо класирано коледно/новогодишно парче на самостоятелен изпълнител в чарта Хот 100 на \"Билборд\", за най-стриймвано парче на изпълнителка в Спотифай в рамките на 24 часа (10,8 милиона стриймвания през декември 2018 г.) и за най-много седмици (20), прекарани с коледно парче в Топ 10 на британската класация за сингли. Развълнуваната Марая Кери е споделила радостната вест в Инстаграм, публикувайки снимка от връчването на сертификата.   \"Изключително съм благодарна на Световните рекорди на Гинес, че ме почетоха с три постижения, включени в изданието за 2020 г.\", написа Кери.", "date": "2019.11.28", "title": "Марая Кери постави три рекорда на Гинес"}
{"url": "http://epicenter.bg/article/Pravila-li--5-pati--v-koito-Megan-i-Hari-narushiha-grubo-kralskiya-etiket/200040/10/100", "text": "Правилата са, за да се нарушават и в това очевидно вярват дори представителите на британската кралска фамилия. Дори правилата да са вековни и да са на въпросната фамилия.   Сигурно вече сте се досетили, че нарушителите са не кои да е, а младото семейство на принц Хари и херцогинята Меган Маркъл. Каналът \"Social Virals\" във   представя някои емблематични случаи, в които семейството наруши базови правила на британската кралска фамилия.   За своето първо публично появяване като херцогиня, Меган Маркъл избра стилна рокля в телесен цвят. Но пресата забеляза, че е без сутиен. А правилата са категорични - забранено е член от кралското семейство от женски пол да се явява на публично място без тази част от бельото.   Но Меган има свое мнение по въпроса, вероятно заради феминизма, на който тя е привърженик.   Разбира се, че прегръдките и целувките са забранени между членове на кралското семейство на публични места. Но Хари и Меган определено не се интересуват от това. Те редовно се държат за ръце, прегръщат се, а на благотворителен мач по поло Хари дори целуна Меган.   Макар че това може би ни се струва смехотворно, това влезе като новина в информационните сайтове. По принцип би трябвало друг да го прави. Но старите навици умират трудно.   Още един задължителен елемент, който херцогинята заобикаля. А той е задължителен независимо от времето и дължината на полата или роклята. Е, на Меган за пореден път не ѝ пука.   Хари и Меган поздравиха принц Джордж онлайн в Instagram. Това е неформален начин, който не е приемлив за кралския етикет. Още по-скандалното в случая беше, че към принц Джордж двамата не се обърнаха с пълното му име.    се смята за грубо нарушаване на етикета. Случаят е от посещение в Австралия през октомври миналата година. С Меган и Хари бяха принц Уилям и съпругата му Кейт Мидълтън, които обаче се съобразиха с етикета.", "date": "2019.11.28", "title": "Правила ли? 5 пъти, в които Меган и Хари нарушиха грубо кралския етикет"}
{"url": "http://epicenter.bg/article/Oblachno-i-dazhdovno-vreme-s-maksimalni-temperaturi-mezhdu-9--i-14-/200015/2/0", "text": "Днес след временно разкъсване и намаление на облачността, по-късно през деня тя от запад отново ще започне да се увеличава.   Вечерта в северозападните райони, а през нощта срещу петък на много места и в останалата част от страната ще превали дъжд. Вятърът от юг-югозапад ще се усили, особено в източната половина от страната и температурите ще се повишат.   Максималните ще бъдат между 9° и 14°, в районите в близост до северните склонове на планините и в Югоизточна България до 17°, в София около 15°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).   Атмосферното налягане ще бъде по-ниско от средното за месеца. През деня още ще се понижи. Над Черноморието облачността около обяд също временно ще намалее, но през нощта срещу петък отново ще се увеличи. Ще духа до умерен юг-югозападен вятър.   Максимални температури на въздуха: 14°-17°. Температурата на морската вода е 15°. Вълнението на морето ще бъде 2-3 бала.", "date": "2019.11.28", "title": "Облачно и дъждовно време с максимални температури между 9° и 14°"}
{"url": "http://epicenter.bg/article/Nova-sreshta-na-smesenata-komisiya--Osnovni-temi-sa-Srednovekovieto--Osmanskata-imperiya-i-Gotse-Delchev/200063/2/0", "text": "Средновековието, Османската империя и евентуалното съвместно почитане на Гоце Делчев са темите, които членовете на Съвместната комисия между Република Северна Македония и Република България ще обсъждат на деветото заседание, което ще се проведе в София в периода 28-29 ноември, пояснява скопският телевизионен канал „Телма“, цитиран от Агенция \"Фокус\".    Срещата е продължение на предишната, която се проведе в Охрид, в рамките на която бяха обсъдени забележките към учебниците по история и бяха хармонизирани препоръки как да бъдат подобрени от страна на Скопие.    В първия ден на заседанията се предвижда да се продължи обсъждането на учебници по история за седмокласници по македонската образователна система и шести клас според българската образователна система, т.е. историята на Средновековието и Османската империя.    На втория ден от заседанието се предвижда членовете на комисията да обсъдят евентуално съвместно почитане на Гоце Делчев. Това е шестата и последна среща за годината.    Досега комисията проведе осем заседания и препоръча на правителствата на двете страни съвместни чествания на Св. Кирил и Методий, Св. Климент, Св. Наум и Цар Самуил, както и препоръки за подобряване на учебниците по история за шести клас в Република Северна Македония и пети клас в Република България.  ", "date": "2019.11.28", "title": "Нова среща на смесената комисия: Основни теми са Средновековието, Османската империя и Гоце Делчев"}
{"url": "http://epicenter.bg/article/Prof--Gabrovski--Nyama-da-ima-problem-sas-speshnoto-lechenie-na-detsa/200065/2/0", "text": "Възстановява се нормалният режим на работа във Второ вътрешно отделение на болница \"Пирогов\", след вчерашния взрив и последвал пожар, при който загинаха двама пациенти, съобщава БНР. Щетите вече са установени. Етажът, на който е станал взривът, е изолиран. Всички пациенти са преместени в други помещения и са в добро състояние. Започва укрепване на една от стените, пострадала от взрива, каза заместник-директорът на спешната болница проф. Николай Габровски:    \"Надяваме се в кратки срокове тази част от отделението да бъде възстановена. На практика е изолирана в момента от останалата част от отделението. Направихме, разбира се, реорганизация, при която бяха дислоцирани в различни отделения пациенти и в момента бих казал, че възстановяваме нормалния ритъм на работа. Да, в отделението има пациенти\".    Проверка на Столичната община е установила, че по сградата няма конструктивни проблеми и започва ремонт, поясни още зам.-директорът на „Пирогов“.    Кислородната система категорично е била в изправност, тя се проверява всеки ден. Взрив обаче със сигурност е имало. Продължава разследването от какво е предизвикан той, посочи проф. Габровски и допълни, че единият от загиналите пациенти е бил пушач, но няма доказателства, че пожарът е тръгнал от запалена цигара:    \"Все още връзката между едното и другото не е установена и не искам да звучи като обвинение към някого без да имам основание за такова. Нарушения на вътрешния ред за съжаление понякога се случват от пациенти. Имаме много сериозен проблем с това.\"  Няма да има проблем с лечението на тежките случаи на заболявания при деца.    \"И досега сме си помагали с колегите от Педиатрията, просто сега това ще стане при по-голяма интензивност\". Така проф. Габровски коментира информацията, че „Пирогов“ трябва да поеме част от спешните пациенти на Специализираната детска болница \"Проф. Иван Митев\". Вчера от там обявиха, че временно спират приема пациенти за интензивно лечение, поради напускането на анестезиолози. Проф. Габровски коментира готовността на „Пирогов“ да се справи със създалата се ситуация:    \"Ние ще поемем част от тези най-тежки случаи, което, в интерес на истината, в някаква степен винаги сме правили в колаборация с тях. Просто ще трябва да се стиковаме и да могат екипите да уточнят кой какво точно ще върши, но при всички случаи мога да успокоя столичани, че с лечението, особено на тежките случаи на заболявания при деца, няма да има проблем. Ще бъде направено всичко възможно те да имат спокойствието, че има къде да отидат и към кого да се обърнат, когато има такъв проблем\", каза проф. Габровски и подчерта:    \"Изразяваме своята готовност да направим всичко възможно този процес да върви гладко\".    До възстановяване на нормалната дейност на Детската болница „Проф. Иван Митев“ спешни пациенти ще приемат и Националната кардиологична болница и УМБАЛ \"Александровска\".", "date": "2019.11.28", "title": "Проф. Габровски: Няма да има проблем със спешното лечение на деца"}
{"url": "http://epicenter.bg/article/Krasimir-Tsipov-stana-zam-predsedatel-na-PG-na-GERB/200068/2/0", "text": "Красимир Ципов е избран за заместник-председател на парламентарната група на ГЕРБ, съобщи БНР. Решението на най-голямата парламентарна група обяви в началото на днешното пленарно заседание председателят на Народното събрание Цвета Караянчева.   Ципов се върна на депутатското място през лятото, на мястото на Снежана Дукова. Преди това той беше заместник-министър на вътрешните работи.    Като депутат Красимир Ципов се включи в работата на Комисията по вътрешна сигурност и обществен ред и оглави създадената временна анкетна комисия, която проверява хакерската атака в НАП.  ", "date": "2019.11.28", "title": "Красимир Ципов стана зам.-председател на ПГ на ГЕРБ"}
{"url": "http://epicenter.bg/article/Simeon-Sakskoburggotski--Nyama-druga-alternativa-osven-obedinena-Evropa/200071/2/0", "text": "Няма друга алтернатива освен обединена Европа.   Това каза премиерът (2001 - 2005 г.) Симеон Сакскобургготски на кръгла маса „Европа без стени. Какво ни обединява днес?\", цитиран от Агенция „Фокус“.    „Виждаме напоследък тази радикализация е в двете крайности - крайно ляво и крайно десни. А това до къде води? Няма истина. Или едните или другите, или черно или бяло. Това, което ме притеснява в този вид е популизмът - хора, които обещават всичко знаейки, че никога няма да може да изпълни. Но обещават. Крайните системи са антисистеми. По принцип те отричат всякакво управление. Да предположим, че ще успеят. Кой ще управлява тогава? Пълна анархия ли ще бъде? Няма логика в такава система. Човек може да се увлече, разбира се\", продължи царят.    „Най-вече трябва да сме отворени, да изслушваме. Това е нещо, което съм правил през целия си живот и винаги ми е помагало. Не да надвикам някого, а напротив, да го изслушам, да видя накъде върви и след това да може да се ориентирам. В днешната политика е същото\", каза още Сакскобургготски.    По думите му девизът на България е „Съединението прави силата\" и това е нещо много логично. „Това е далеч по-важно и вдъхновяващо отколкото някоя си глобална революция, която ни разделя. Няма друга алтернатива освен обединена Европа. В ЕС - независимо от хвалби или критики, винаги могат да се подобрят нещата. Да се разрушат е безсмислено\", подчерта той.    „План \"Б\" за Европа, ако не е обединена, не искам дори да си представя. Какво би било отделни страни да играят хорото на дадени Велики сили, които ще се радват да видят, че са разделили Европа. Така че нека да сме по-убедени в това, че Европа и ЕС са нашето бъдеще\", допълни Сакскобургготски.   Либералната ценностна система е нещо, което най-широко покрива всевъзможни идеи и въобще предотвратява радикалност, подчерта още в словото си той.    \"Напоследък радикалните нагласи под претекст, че съществуващите системи вече не са актуални или не функционират добре, са готови да разрушат всичко за някакъв нов свят. За мен това е чиста утопия,защото от началото на човечеството има такива опити, които са се провалили много пъти с цената на много кръв. Така че, мисля че либералното мислене и диалогът, с който може да се гарантира мирът, е нещо, което не може да се подценява и на което ние, като либерали, може да се радваме\", каза в заключение бившият министър-председател.  ", "date": "2019.11.28", "title": "Симеон Сакскобургготски: Обединена Европа няма алтернатива, не искам дори да си представя план \"Б\"!"}
{"url": "http://epicenter.bg/article/Maykite-kam-Valeri-Simeonov--Elate-s-nas-na-protesta--Toy--Nyama-da-doyda--Shte-me-osvirkat--/200072/2/0", "text": "\"Категорично заявяваме, че никога не сме имали каквато и да било среща с г-н Валери Симеонов. Нито по време на миналогодишните ни протести за оставката му като зам.-министър-председател, породени от речта му на омразата срещу нас и децата ни, нито и при сегашните протести\".  Това пишат в писмо до медиите представителите на майките от гражданската инициатива \"Системата ни убива\" във връзка с участието на Валери Симеонов в предаването \"Здравей, България\" по Нова телевизия по-рано днес.    \"Никога не сме отправяли обиди и никога не сме коментирали майката на г-н Симеонов, нито някой друг негов роднина. Думите на г-н Симеонов: „Неприятното е, че при последната среща с тях срещу мен имаше крясъци „убиец“. За съжаление, слушах и репликите на ораторите, които се изказваха и по отношение на моята майка. Така или иначе, както и да е“, са лъжа\", казват още от \"Системата ни убива\".    Те определят като \"меко казано нелепо\" внушението, което се опитва да направи Симеонов, че благодарение на него са приети и гласувани и трите закона за хората с увреждания. В писмото се припомня, че два от законите (Законът за личната помощ и Законът за хората с увреждания) бяха приети с пълно мнозинство от всички парламентарно представени групи, като след гласуването им народните представители аплодираха протестиращите майки на деца с увреждания.    \"Нелеп и безпочвен е опита на г-н Симеонов да определи протеста ни като обслужващ нечии политически интереси, докато той се представя като отговорен политик, който извършва саможертва, съгласявайки се с нежелание да стане зам.-председател на НС, защото по неговите думи този пост, както и поста на зам.-министър-председател няма да му донесе „нищо повече, освен допълнително напрежение, натоварване и отговорност“.    Накрая, оценявайки готовността на г-н зам.-председателя на Народното събрание Валери Симеонов, да се срещне с нас по всяко време и на всяко място, го каним да заповяда на днешния ни протест, който ще се проведе от 18:30 пред Народното събрание. Ще му дадем и възможност публично да осветли всички добри дела, които е направил за хората с увреждания, но не са станали публично известни\", завършва писмото на майките.    В отговор на въпроса дали ще се възполва от поканата на майките, Симеонов каза, че е \"готов на нормален разговор\", но няма да ходи на протеста \"да го овикват\".", "date": "2019.11.28", "title": "Майките към Валери Симеонов: Елате с нас на протеста! Той: Няма да дойда. Ще ме освиркат! "}
{"url": "http://epicenter.bg/article/Milen-Lyutskanov-e-naznachen-za-zamestnik-ministar-na-vanshnite-raboti/200075/2/0", "text": "Със заповед на министър-председателя Бойко Борисов на длъжността заместник-министър на външните работи е назначен Милен Люцканов, съобщи пресцентъра на Министерския съвет. Милен Люцканов е дипломат от кариерата с дългогодишен опит в Министерството на външните работи, като в периода 2009-2010 г. заема поста заместник-министър на външните работи. От 2013 г. до 2018 г. Люцканов е генерален консул в Ню Йорк, а след това е висш дипломатически служител в дирекция „Външноикономически отношения“.", "date": "2019.11.28", "title": "Милен Люцканов е назначен за заместник-министър на външните работи"}
{"url": "http://epicenter.bg/article/Karakachanov--2-220-mlrd--lv--e-dogovorat-za-broniranite-mashini-na-pehotata--840-mln--lv----za-patrul/200079/2/0", "text": "Следващата година очаквам да приключим с договорите за корабите и за бронираната машина. Това каза пред журналисти във Велико Търново министърът на отбраната Красимир Каракачанов, цитиран от радио „Фокус“ - Велико Търново. Красимир Каракачанов отбеляза, че стойността на договора за бронираната машина на пехотата е 2 млрд. и 220 млн. лева, а за двата патрулни кораби за флота е 840 млн. лв. без ДДС. По думите му тези средства са осигурени от бюджета на Министерството на отбраната за 2020 година.    „Освен, че поддържаме съществуваща техника, която си заслужава да бъде поддържана, защото е в способност да бъде използвана ефективно, ние трябва да мислим и в перспектива, тоест, че все пак един ден тя ще стане неизползваема. Затова и сключихме договорите за военните самолети, корабите и бронираните машини. Ние сме достатъчно толерантни към участниците в тези два конкурса - по искане на някои от фирмите удължавахме на няколко пъти сроковете, тъй като това е сложна материя. Целта ни е да има повече участници и конкуренцията да бъде по-голяма, за да можем да изберем най-доброто. Ако нещата вървят добре мисля, че до средата на другата година трябва да сме приключили с тези два проекта, тоест да сме сключили договорите“, уточни министър Каракачанов.    Военният министър отбеляза, че е доволен от бюджета, който получава Министерството на отбраната.  „През 2020 г. за трета поредна година има средства, както за увеличаване на заплатите с 10%, така и за нови военнослужещи. Отделени са и средства за ремонт и възстановяване на достатъчно военна техника. Дори при една много добре появила се възможност да закупим на политическа цена, което означава на символична стойност, два минни ловци във флота, го направихме. Мисля, че с разбиране и с лице към нуждите на армията, промените ще ги решаваме. За съжаление натрупани проблеми в период от 30 години трудно могат да бъдат решени за 30 месеца, но важното е, че посоката е правилна и че има повече сигурност във военнослужещите“, посочи той. По думите му за всички е видно, че се полагат усилия и за облеклото им, и за материалната база, и за въоръжението, и за възнаграждението им.    „Проблемите ще ги решаваме постепенно. Истината е обаче друга – не само България има проблем с окомплектоването. Една Федерална република Германия, както виждате обсъжда два варианта – единият е да възстановят наборната армия, което в някои части на страната се счита за кощунство, защото още живеят със спомените от Първата световна война, другият е да дадат възможност на други европейски граждани, например от Източна Европа, които да служат в германската армия. Това нещо се обсъжда вече една година в парламента и военното им министерство. Тоест проблем с кадровите военнослужещи има в цяла Европа, а не само в България“, обясни министър Каракачанов и допълни, че с мерките, които се предприемат, тези проблеми се преодоляват постепенно.    „Единственото решение е един ден, при достатъчно воля, да се възстанови задължителната военна служба“, заяви военният министър.  ", "date": "2019.11.28", "title": "Каракачанов: 2,220 млрд. лв. е договорът за бронираните машини, 840 млн. лв. – за патрулните кораби"}
{"url": "http://epicenter.bg/article/VMRO-organizira--Balgarski-marsh--za-100-godishninata-ot-Nyoyskiya-dogovor/200082/2/0", "text": "На 29 ноември (петък) в София започва традиционното факелно шествие „Български марш“, което ВМРО организира за отбелязването на годишнината от подписването на Ньойския договор. Маршът тръгва в 19.00 часа от Войнишкия лъв на НДК, а крайната му точка е Паметника на незнайния воин.   Тази година Българският марш е под надслов „100 години от Ньойския диктат“.   В шествието ще се включат вицепремиерът, министър на отбраната и лидер на ВМРО Красимир Каракачанов, евродепутатът и заместник-председател на партията Ангел Джамбазки, народните представители от Обединени патриоти Александър Сиди, Борис Вангелов, Мария Цветкова, доц. д-р Милен Михов, кметове, общински съветници, членове и симпатизанти на ВМРО от цялата страна, българи от общностите ни зад граница.", "date": "2019.11.28", "title": "ВМРО организира „Български марш“ за 100-годишнината от Ньойския договор"}
{"url": "http://epicenter.bg/article/Praznitsite-nablizhavat--vizhte-kak-shte-pochivame/200085/2/0", "text": "Коледа и Нова година наближават. Българите вече планират почивките си в празничните дни и резервират пътуванията си. Но как ще почиваме тази година?    По-голямо струпване на почивни дни ще има около Коледа. Официално ще се почива на 24, 25 и 26 декември. Празненствата за мнозина, които преценят, че ще си вземат отпуска, може да започнат още на 23 декември.  Традиционно дните между Коледа и Нова година са работни, когато се паднат през седмицата. Така тази година на 23 и 27 декември – понеделник и петък, ще трябва да превключим на работен режим.  30-ти – 31-ви декември също ще бъдат работни дни, тъй като се падат в понеделник и вторник. За Нова година ще почиваме само на 1 януари 2020г, 2-ри и 3-ти, четвъртък и петък отново се връщаме на работа.   Източник: Канал 3", "date": "2019.11.28", "title": "Празниците наближават, вижте как ще почиваме"}
{"url": "http://epicenter.bg/article/Chaka-ni-dinamichen-dekemvri--Ot-minus-11-do-plyus-15-gradusa/200088/2/0", "text": "Месец декември ще започне с температури близки до обичайните. Тази година през декември се очаква средната месечна температура да бъде около и над нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 11° и минус 6°, а най-високите – между 10° и 15°.    Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Астрономическата зима започва на 22 декември в 6 часа и 19 минути.    След застудяването в края на ноември, декември ще започне с температури близки до обичайните. В началото на месеца ще е без валежи, а дневните температури ще се повишат. В периода 3-6 декември се очакват валежи и застудяване, при което валежите на места в Северна и по високите полета на Западна България ще се примесват и ще преминават в сняг, но заради голямата динамика на атмосферата и редуващите се чести колебания на температурите, снежна покривка няма да се задържа. В края на десетдневието отново предстоят валежи, предимно от дъжд.    Условията за валежи ще се запазят и в началото на второто десетдневие. Температурите слабо ще се понижат и на места, главно в Предбалкана, по високите полета на Западна България и в североизточните райони, е възможно за кратко дъждът да премине в сняг, без да се образува трайна снежна покривка. През втората половина от десетдневието динамиката на атмосферата ще намалее и вероятността за валежи е по-малка. Температурите слабо ще се повишат и ще бъдат по-високи от обичайните.    През третото десетдневие по-вероятно е да преобладава облачно време, с намалена видимост, без съществени валежи. Има тенденция и за постепенно понижение на температурите, така че да станат близки до обичайните.   Източник: Канал 3", "date": "2019.11.28", "title": "Чака ни динамичен декември: От минус 11 до плюс 15 градуса"}
{"url": "http://epicenter.bg/article/Tsveta-Karayancheva-razgovarya-s-delegatsii-na-komisiite-po-vanshna-politika-na-Rumaniya-i-na-Turtsiya/200090/2/0", "text": "Председателят на Народното събрание Цвета Караянчева разговаря с делегации на комисиите по външна политика на Сената и на Камарата на депутатите на Румъния и на Великото национално събрание на Турция. Това съобщиха от пресцентъра на Народното събрание. Гостите са на посещение за участие в първата пленарна тристранна среща на комисиите по външна политика на парламентите на България, Румъния и Турция по покана на председателя на парламентарната Комисия по външна политика Джема Грозданова.    Цвета Караянчева отбеляза, че Народното събрание е домакин на първата по рода си пленарна тристранна среща на комисиите по външна политика и изрази надежда, че тази инициативата ще постави началото на повече подобни срещи, на които да бъдат обсъждани важни въпроси от общ интерес. Председателят на парламента подчерта, че взаимодействието между парламентите има голямо значение, защото именно народните представители са най-близо до гражданите. Тези формати по думите ѝ дават възможност да се навлезе в дълбочина в дебатите за решаване на проблемите, свързани с региона. Тя запозна гостите с резултатите от успешно проведената наскоро Парламентарна асамблея на Черноморското икономическо сътрудничество.    На срещата беше обсъдено разширяването на Европейския съюз по посока към Западните Балкани. Цвета Караянчева заяви, че тази тема е била приоритет по време на Българското председателство на Съвета на ЕС. „За страната ни е много важно да има стабилност и спокойствие в региона“, допълни още тя.    Партньорството между трите страни в рамките на НАТО и въпросът с миграцията и сътрудничеството при решаването на този проблем също бяха сред дискутираните въпроси. Отбелязано беше, че трябва да бъдат обсъждани темите, които ни обединяват, и да се търсят решения в рамките на подобни формати.    Председателят на Комисията по външна политика на Сената на Румъния Кристиан Думитреску благодари за настоящата инициатива и допълни, че тя е част от отличното партньорство между страните. Той отбеляза, че Румъния е за задълбочаване на икономическото сътрудничество в Черноморския регион, затова е важно тези теми да бъдат обсъждани между парламентарните комисии. Кристиан Думитреску даде добра оценка на развитието на икономическото сътрудничество.    Председателят на Комисията по външни работи на Великото национално събрание на Турция Волкан Бозкър заяви, че страната му високо цени приятелските връзки между съседните страни и в региона. „За нас тези контакти са гаранция за стабилност, те са елемент на сигурност и доверие“, допълни още той. По думите му много голям принос за това имат парламентите на нашите страни.", "date": "2019.11.28", "title": "Цвета Караянчева разговаря с делегации на комисиите по външна политика на Румъния и на Турция"}
{"url": "http://epicenter.bg/article/SASht-shte-dava-po-malko-pari-za-NATO/200016/7/0", "text": "Правителството на президента на САЩ Доналд Тръмп смята да съкрати размера на вноската в бюджета на НАТО, съобщи телевизия Си Ен Ен, цитирана от ТАСС. Според източници на телевизията в Пентагона и НАТО, понастоящем около 22 процента от бюджета на алианса се сформира от средства, предоставяни от Вашингтон. Правителството на Тръмп смята да намали този размер до 16 процента. За сравнение, Германия покрива 14,8 процента от бюджета.    Един от източниците отбелязал, че САЩ ще пренасочат икономисаните средства за финансиране на редица програми в областта на сигурността в Европа, включително програми за Украйна и Грузия. Други държави членки на алианса са готови да компенсират дефицита, който ще се образува след съкращаването на американската вноска в бюджета, посочва Си Ен Ен.", "date": "2019.11.28", "title": "Правителството на Тръмп ще съкрати вноската си за НАТО"}
{"url": "http://epicenter.bg/article/Kitay-plashi-SASht-s-otvetni-merki-zaradi-zakona-v-podkrepa-na-prodemokratichnite-protesti-v-Honkong/200018/7/0", "text": "Китайското правителство заплаши днес, че ще вземе твърди ответни мерки, след като американският президент Доналд Тръмп подписа закон, подкрепящ продемократичните протести в Хонконг, съобщиха Ройтерс и ТАСС.    В комюнике на китайското външно министерство се посочва също, че този закон е \"сериозна намеса във вътрешните работи на Хонконг и на Китай, сериозно нарушаване на международното право\", както и \"неприкрита хегемония\". Пекин не уточнява какви ответни мерки ще вземе.    Властите на Хонконг изразиха съжаление за подписването на закона и обвиниха Вашингтон в намеса във вътрешните работи на специалния административен район на Китай, предаде Франс прес. Представител на властите заяви в комюнике, че законът изпраща \"лошо послание на демонстрантите\".", "date": "2019.11.28", "title": "Китай плаши САЩ с ответни мерки заради закона в подкрепа на продемократичните протести в Хонконг"}
{"url": "http://epicenter.bg/article/Ursula-fon-der-Layen--Severna-Makedoniya-i-Albaniya-tryabvashe-da-zapochnat-pregovori/200028/7/0", "text": "Северна Македония и Албания са заслужили да започнат преговори. Това заяви пред журналисти, веднага след избирането на състава на Европейската комисия от страна на Европейския парламент, председателката на комисията Урсула фон дер Лайен, пише скопският \"Слободен печат\", цитира Новини.бг   Напълно съм убедена, че е в наш стратегически интерес да присъединим страните от Западните Балкани към Европейския съюз. Северна Македония и Албания заслужават да започнат преговорите. Ние поискахме много от тези страни, сега трябва да се убедят всички в Съвета на ЕС, заяви новата председателка на Европейската комисия.  Ако до 30, 31 декември няма сигнали кои функционери ще влязат в служебното правителство, ще бъде ясно, че изборите няма да се произведат на 12 април, тъй като на 3 януари трябва да бъде избрано служебното правителство, заявил Талат Джафери на брифинг за журналисти, съобщава \"Независен весник\".    Джафери поясни, че според Договора от Пържино служебното правителство трябва да се избере 100 дни преди парламентарните избори. Коментарът му дойде след информации, че е възможно отлагане на изборите, посочва \"Независен весник\". Отлагането на изборите се свързва с възможността Испания да не ратифицира протокола за НАТО през януари, тъй като там все още не е формирано ново правителство. Поради това парламентът в Скопие няма да може да ратифицира протокола, тъй като на 12 февруари ще трябва да се разпусне. Според Джафери испанското правителство трябва да се формира през януари и ще успее да ратифицира протокола.    Бюджетът за отбрана за 2020 година възлиза на 10,1 милиарда денара, което представлява увеличение с 22 процента в сравнение с тазгодишния бюджет, заяви министърът на отбраната на Северна Македония Радмила Шекеринска, цитирана от скопските медии.    Тя каза, че модернизацията и човешките ресурси са главен приоритет в бюджета. За първи път 20 процента от бюджета за отбрана, който възлиза на 1,4 процента от БВП на страната, ще бъдат отделени за оборудване и модернизиране на армията. Това е задължение, което произлиза от членството в НАТО, каза Шекеринска. Следващата година Северна Македония ще приключи процеса на присъединяване към най-влиятелния военен и политически алианс в света, каза Шекеринска.", "date": "2019.11.28", "title": "Урсула фон дер Лайен: Северна Македония и Албания трябваше да започнат преговори"}
{"url": "http://epicenter.bg/article/Samoletna-katastrofa-v-Kanada-vze-mnozhestvo-zhertvi/200035/7/0", "text": "Малък самолет се разби в източната част на Канада в сряда вечерта, причинявайки многобройни жертви, съобщи полицията.    Местният информационен канал Глобал Кингстън заяви, че катастрофиралият самолет е едномоторен Пайпър ПА-32Р, който може да побира до шест души, и е обявен за изчезнал.    Инцидентът е станал в близост до град Кингстън в Онтарио.    Полицията заяви за Глобал Кингстън, че няма да предостави подробности за броя на жертвите, докато разследването не приключи.    В изявление на своя уебсайт Съветът за безопасност на транспорта на Канада заяви, че ще изпрати екип от следователи на местопроизшествието в началото на днешния ден.   Източник: БГНЕС", "date": "2019.11.28", "title": "Самолетна катастрофа в Канада взе множество жертви"}
{"url": "http://epicenter.bg/article/Simeon-Sakskoburggotski-sabira-politicheskiya-elit/200014/2/0", "text": "Кръгла маса \"Европа без стени. Какво ни обединява днес - либерален преглед\" с участието на Симеон Сакскобургготски ще започне днес от 10.00 ч. в двореца \"Врана\".    Организатори са Европейският либерален форум с подкрепата на Либералния институт за политически анализи и фондацията \"Фридрих Науман\".  Бъдещето на Европейския съюз - най-големият демократичен обединителен проект в историята на Европа, ще е централна тема на дискусията. Ще бъдат обсъдени и значението на демократизацията и обединението на Европа, постиженията, както и предизвикателствата, преодолени през последните 30 години.  Сред участниците ще бъдат публицистът и общественик Петр Поспихал - бивш посланик на Чехия в България и дисидент, президентът на Атлантическия клуб Соломон Паси, Фелицита Медвед - географ с изследователски интереси в политическата география, миграцията и гражданството и президент на словенския \"Новум институт\", проф. Роберто Рачиути, д-р Райнер Адам - регионален директор за Източна и Югоизточна Европа на фондацията \"Фридрих Науман\".", "date": "2019.11.28", "title": "Симеон Сакскобургготски събира политическия елит"}
{"url": "http://epicenter.bg/article/Dimitar-Marinov-za-Stefan-Danailov--Toy-beshe-balgarskiyat-Alen-Delon/200019/2/0", "text": "Стефан Данаилов беше българският Ален Делон, идолът на пет поколения. Това заяви актьорът Димитър Маринов, който участва във филма \"Зелената книга\", спечелил \"Оскар\".    \"Стефан Данаилов не е само учител, Мастер. Той е легенда и ще остане българска легенда\", каза актьорът.    В предаването \"Още от деня\" по БНТ той разказа, че Ламбо е можел да изиграе всяка роля, а да го гледаш на сцената е било удоволствие. Димитър Маринов сподели също, че за него Стефан Данаилов е бил идол.    \"Ние в актьорската гилдия се шегуваме, че Господ на едни актьори дава красота и по-малко талант, на други - грозота и повече талант. Това според мен е единственият български актьор, на когото Господ е дал и двете, и то в повече. За да станеш Мастер, то не идва от това как те наричат, то е нещо, когато е заслужено\", каза още актьорът.    Димитър Маринов: 88-а година, когато взимаше първия си клас, аз кандидатствах при него, стигнах до последния кръг и той ме скъса. Малко по-късно аз играех във Видинския театър и когато той гостува на Сатиричния в София с пиесата Декамерон, в която играех главна роля, на този спектакъл присъстваше той и нашата обща преподавателка, която ни подготви по актьорско майсторство. Когато свърши спектакълът, тя го попита защо ме е скъсал, той ме прегърна през рамо и каза: Защото няма на какво да го науча, аз искам да играя с него", "date": "2019.11.28", "title": "Димитър Маринов за Стефан Данаилов: Той беше българският Ален Делон"}
{"url": "http://epicenter.bg/article/Marius-Donkin--Sartseto-i-portfeylat-na-Stefan-Danailov-byaha-otvoreni-za-vsichki/200021/2/0", "text": "„Сърцето и портфейлът на Стефан Данаилов бяха отворени за всички“, разказа в сутрешния блок на бТВ българският актьор Мариус Донкин. Той призова всеки, който иска да се сбогува с Данаилов да го направи, но да не вкарва политика в действията си.    „Между нас имаше една честност, отдаденост. Приятелство ли се нарича това? Пожелавам на всички да се случи това“, каза той и си припомни как двамата са станали хаджии с една пиеса, в която са играли заедно.    „Изказите, които той прави, са неговата същност“, заяви Донкин за Стефан Данаилов.    Той определи Ламбо като човек с кауза, със същност.    „Данаилов винаги се е чувствал свободен. Свободата е сила на духа, на позиции“, каза Донкин за приятеля си.    „Ръкопляскаха му дори тези, които го гледаха подозрително. Не знам обаче той на какво успя да научи всеки един, но се надявам да са научили как да живеят заедно“, заяви Донкин.    Той си припомни и последния разговор с Данаилов. През сълзи разказа как го е видял в болницата, хванал му е ръката, помилвал го е, а Данаилов му е стиснал ръката. „Вероятно ми каза така дръж се, обичам те, с теб съм“, добави Мариус Донкин.", "date": "2019.11.28", "title": "Мариус Донкин през сълзи: Сърцето и портфейлът на Стефан Данаилов бяха отворени за всички"}
{"url": "http://epicenter.bg/article/Shefat-na-Pirogov--Patsient-spasi-zhivota-na-lekar/200022/2/0", "text": "Директорът на \"Пирогов\" разкри кой е спасил живота на лекар при взрива.Понеже кислородната система е изрядна, не е имало разпространение на пожара, обясни проф.Габровски    Успяхме спокойно да установим състоянието на пациентите и нанесените щети. Това заяви временно изпълняващият длъжността директор на \"Пирогов\" проф. д-р Николай Габровски пред Нова телевизия.   Припомняме, че в ранните часове на вчерашния ден взрив и пожар взеха две жертви в \"Пирогов\". \"Установихме състоянието на пациентите и нанесените щети. Имахме сериозна подкрепа от Столична община за проблеми със сградата, необходимо е укрепване само на една стена\", разкри той .   \"Няма нито един пациент със страдания от вчерашния пожар. Към момента в сградата има лекуващи се пациенти. Общо в сградата е имало около 80 души – лекуващи се и персонал. Благодарим на пожарната, МВР и всички бързи реакции\", каза още той.   \"Д-р Петров, който е бил дежурен, се е опитал да влезе в стаята с взрива. Искал е да изкара хората, но пациент го е спрял. Сега можеше да имаме трима загинали\", коментира проф. Габровски   \"Няма проблем с кислородната система. Понеже всичко е било изрядно, не е имало разпространение на пожара\", завърши Габровски.    Прочети повече в Blitz.bg: https://blitz.bg/intsidenti/direktort-na-pirogov-razkri-koy-e-spasil-zhivota-na-lekar-pri-vzriva_news711813.html", "date": "2019.11.28", "title": "Шефът на Пирогов: Пациент спаси живота на лекар"}
{"url": "http://epicenter.bg/article/Byudzhetnata-komisiya-v-parlamenta-shte-glasuva-na-vtoro-chetene-finansovata-ramka-za-2020-g-/200023/2/0", "text": "Бюджетната комисия в парламента ще гласува на второ четене финансовата рамка за догодина, съобщава БНР. Между двете четения на бюджетите на Здравната каса, държавното обществено осигуряване и на държавния бюджет бяха внесени редица поправки.    Сред най-спорните поправки между двете четения на бюджетните закони за догодина е категоризацията на местата за настаняване, резервирани чрез онлайн платформи като Airbnb и Booking. След острата реакция на обществото вчера вносителите - Менда Стоянова от ГЕРБ и Валери Симеонов от Обединените патриоти обявиха, че са съгласни на обществено обсъждане на темата за облагането на краткосрочно отдаваните под наем имоти, използвани основно за туристически обекти.    Друг такъв момент остават болничните, след като Коалиционният съвет предложи първият ден да бъде за сметка на работника, но по настояване на премиера Бойко Борисов подобен вариант така и не беше оформен като законодателен текст. Въпреки това проблемът остава, а вчера имаше и протест на КТ \"Подкрепа\" по темата.    По традиция БСП внесоха алтернативен бюджет и за пореден път предложиха прогресивно подоходно облагане - идея, която управляващите отхвърлят поне до края на мандата си.    Иначе финансовата рамка за догодина е изчислена при ръст на икономиката от 3,3 на сто. За първи път от 11 години насам бюджетът ще бъде балансиран, ако депутатите одобрят предложения от правителството вариант.", "date": "2019.11.28", "title": "Бюджетната комисия в парламента ще гласува на второ четене финансовата рамка за 2020 г."}
{"url": "http://epicenter.bg/article/Valeri-Simeonov--Ne-e-spravedlivo-da-me-izkarvat-obshtestven-vrag-nomer-1/200024/2/0", "text": "„Не е справедливо да ме изкарват обществен враг номер 1, не е човешко. Платих си своята цена. Не съжалявам, че съм освободил вицепремиерския пост. Мен никой не може да ме обвини в непоследователност, в корупция, в злоупотреба с власт или каквито и други престъпления”.   Това заяви в предаването „Здравей, България” по Нова телевизия лидерът на НФСБ Валери Симеонов. Повод за коментара му станаха протестите на майките на деца с увреждания, които протестират срещу избора му за заместник-председател на НС.    „Първата фаза на протестите беше успешна от тяхна гледна точка. Аз се извиних, подадох оставка. Но важното е, че трите законопроекта, за които настояваха те, бяха приети в НС”, коментира Симеонов.  „Осъзнавам, че съм по-различен в политически план, използвам по-остри изрази. Но в продължение на 1 година работя върху себе си”, заяви още Симеонов. Той сподели, че знае какво е да имаш болен човек в дома си – и дядо му години наред е бил на легло, и майка му в момента е в такова положение от 7 години.    „Помагал съм на много хора с инвалидност. Не съм този сатана, който ме описват”, заяви Симеонов и изрази готовност да се види с протестиращите майки на деца с увреждания. Но искания за оставка на човек, който е законно избран, който е в НС, защото за него и за колегите му са гласували над 300 000 избиратели, не мога да приема, изтъкна Валери Симеонов.  Симеонов коментира и повишаването на данъците в София.    „Неприятна и болезнена, но необходима мярка”, заяви Симеонов за по-високия данък за по-замърсяващите автомобили. „Съобразно изискванията на ЕС, това е неизбежно”.    Глоби за стаите под наем в онлайн платформите - какво ще се промени за туристите?    Той коментира и предложението нерегламентираното отдаване на стаи в онлайн платформи да се санкционира.    „Става въпрос за следното – дали държавата да се прави, че не вижда беззаконието, или да осигури еднакви условия за всички, които предлагат хотелиерски услуги”, каза Валери Симеонов.", "date": "2019.11.28", "title": "Валери Симеонов: Не съм сатана! Платих своята цена. Оставка няма да подам"}
{"url": "http://epicenter.bg/article/Shefat-na-Amerikanska-targovska-kamara--15-ogromni-korporatsii-proyaviha-interes-kam-stranata-ni/200026/2/0", "text": "Изпълнителният директор на Американска търговска камара Петър Иванов коментира посещението на Бойко Борисов, министри и представители на бизнеса в САЩ.  „По протокол срещата между българския премиер и Доналд Тръмп трябваше да е 50 минути, но продължи 2 часа, което вероятно означава, че се е получила добра химия между двамата. Това се видя и по настроението на Бойко Борисов. Когато позициите съвпадат, нещата се получават. Имало е идея дори да не се влиза в Овалния кабинет, която по-късно е отпаднала“, разказа Иванов.    \"Това е първото посещение на български министър-председател и министри в Търговската камара в САЩ. 15 огромни корпорации проявиха интерес към страната ни. Те зададоха много въпроси за образованието ни.   Бойко Борисов неслучайно обясни, че нямаме проблем със средното образование, а с висшето. Децата ходят да учат в Оксфорд и Харвард, защото нямаме университет в световния топ 100. За нас не е важно толкова какъв ще е обемът на инвестициите от страна на САЩ, а в кои сектори ще отидат. И сега имаме много американски  инвестиции, които обаче минават през други страни като Холандия. Неслучайно и холандската страна е най-големият инвеститор у нас\", каза още Петър Иванов. ", "date": "2019.11.28", "title": "Шефът на Американска търговска камара: 15 огромни корпорации проявиха интерес към страната ни"}
{"url": "http://epicenter.bg/article/Tsentarat-na-Tsvetanov-pohvali-postignatite-dogovorki-sas-SASht-/200031/2/0", "text": "Евро-атлантическият център за сигурност (ЕАЦС) излезе с позиция за приетата преди два дни “Рамка за стратегическо партньорство” между правиителствата на САЩ и България, което стана след срещата между президента Тръмп и премиера Борисов. От Центъра, начело с Цветан Цветанов, направиха положителна оценка на документа.    Ето и пълният текст на позицията:    Рамката дефинира параметрите и разбирането за стратегическо партньорство между двете държави през следващите десет години в три значими области от взаимен интерес:    • сигурност и отбраната,    • икономика, търговия и енергетика, и    • укрепването на демокрацията и върховенство на закона.    В областта на сигурността и отбраната двете страни се съгласяват, че е от взаимен интерес, както и от интерес на НАТО, модернизацията на въоръжените сили на Р България да продължи. Най-съществената констатация в тази област е, че САЩ и България трябва заедно да изработят пътна карта за широко и ефективно взаимодействие, във фокуса на което следва да бъде поставено двустранното отбранително сътрудничество в борбата срещу морските, хибридните и кибернетичните заплахи в зоната на черноморския регион. Известно е, че в Черно море след 2014г. постепенно бе постигнат сериозен военностратегически дисбаланс в полза на Руската Федерация.    В този смисъл усилията на черноморските държави от НАТО, разположени в зоната, следва да бъдат насочени към изработването на ефективна архитектура на сдържане и преодоляване на дисбаланса. За целта, приветствайки предложението на София за създаването на военноморски координационен център във Варна, Вашингтон декларира своята готовност да подкрепи развитието на способностите на България за военноморски операции, посредством което ефикасно ще бъде подкрепена колективната сигурност на югоизточния фланг на Северноатлантическия алианс.   В тази светлина споразумението за стратегическо партньорство дава положителна оценка на закупените от България изтребители F-16/70 и подкрепя по-нататъшната модернизация на българската армия чрез улесняване достъпа до модерни американски отбранителни технологии с цел постигането на още по-висока оперативна съвместимост и бойни способности.    Централна идея, дефинирана в стратегическата рамка в областта на икономика, търговия и енергетика е разбирането, че енергийната сигурност е национална сигурност. В този контекст е било обсъдено бързото изграждане в България на разпределителен газов център. С помощта на САЩ той следва да се превърне в стратегически значим източник на регионална енергийна сигурност и, в един по-широк смисъл, на национална сигурност за България. Разпределителният газов център трябва да генерира динамичен енергиен пазар, като диверсифицира енергоносителите и намали разходите на държавите потребители на природен газ в региона на Балканите. Важен елемент в тази диверсификация е изграждането на необходимата инфраструктура за доставки на втечнен природен газ от различни американски производители. Като подкрепят стремежа на България да се превърне в регионален разпределителен център за природен газ, САЩ очакват бързото завършване на интерконекторната връзка Гърция-България, осигуряване достъп на страната и резервиране на капацитет в плаващата платформа за съхранение и регазификация край Александруполис и сътрудничество със Сърбия по изграждането на друг интерконектор.    Един от съвременните и най-актуални проблеми в света на западните високоразвити демократични общества е състоянието на самата демокрация и укрепването на върховенството на закона. Като отчитат този проблем, САЩ се ангажират в рамките на стратегическото си партньорство с България да оказват през следващите години подкрепа на България в нейните действия за справяне с корупцията по високите етажи на властта, която не само ограничава икономическото развитие на страната, но също така руши доверието на хората в обществените институции и в крайна сметка в самата демокрация.    Като оценява високо договореностите в рамката за стратегическо партньорство със САЩ, Евро-атлантическият център за сигурност възприема и разбира това партньорство едновременно като изключителна отговорност и шанс за Р България. Бидейки страна по “Рамката за стратегическо партньорство”, нашата държава трябва ясно да съзнава, че е не само стратегически партньор на държава-лидер на демократичния свят, но така също, че такова партньорство генерира особен тип отношения, които биха могли, ако държавните ни ръководители, независимо от своя партиен цвят, проявят необходимата воля, политическа култура и лидерски капацитет, да изведат страната ни на ново, качествено по-високо ниво на просперитет и благоденствие за всички българи.", "date": "2019.11.28", "title": "Центърът на Цветанов похвали постигнатите договорки със САЩ "}
{"url": "http://epicenter.bg/article/Elena-Yoncheva--Nuzhni-sa-konkretni-merki-sreshtu-realnata-zaplaha-ot-nova-bezhanska-valna-kam-Evropa-/200032/2/0", "text": "“Нужни са конкретни мерки срещу реалната заплаха от нова бежанска вълна към Европа”. Това заяви евродепутатът от Групата на социалистите и демократите в ЕП Елена Йончева, съобщиха от пресцентъра на БСП.    Тя взе участие в дебата за положението в широкия регион на Близкия изток, включително кризата в Иран, Ирак и Ливан, който се проведе в присъствието на Върховния представител на ЕС по въпросите на външните работи Федерика Могерини.    „Идвайки от България - една от първите гранични държави на ЕС по пътя на бежанските потоци, бих искала да обърна внимание на ЕП, че ескалация на напрежението създава реална заплаха от нова бежанска вълна към Европа“, каза още Йончева.    Тя подчерта, че вижда опасност в намеренията на турската държава да разсели над 2 млн. арабски бежанци в кюрдските райони на Северна Сирия, където в момента се провежда операция на турската армия.    ”Считам, че подобно заселване трябва да бъде осъществявано само по свободната воля на бежанците. То не трябва да бъде за сметка на коренното кюрдско население”, добави евродепутатът.    Елена Йончева изрази мнение, че една промяна на етническата карта в региона, особено при неустановения мир в Сирия, крие голям риск за нова и дълготрайна бежанска вълна, този път от кюрдски бежанци към страните членки на ЕС. От трибуната на Европарламента в Страсбург тя призова ЕП да предложи международен механизъм за мониторинг за прозрачност и контрол на процеса.  ", "date": "2019.11.28", "title": "Елена Йончева: Нужни са конкретни мерки срещу реалната заплаха от нова бежанска вълна към Европа "}
{"url": "http://epicenter.bg/article/Vanshnite-ministri-na-Balgariya-i-Germaniya-otbelyazvat-140-godini-diplomaticheski-otnosheniya/200037/2/0", "text": "Вицепремиерът и министър на външните работи Екатерина Захариева замина за Берлин на работно посещение. Това съобщиха от пресцентъра на Министерството на външните работи.    Тя ще се срещне с германския си колега Хайко Маас, а след това двамата ще открият тържественото отбелязване на 140-ата годишнина от установяването на дипломатическите отношения между Република България и Федерална република Германия.    Във Френската катедрала на историческия площад „Жандарменмаркт“ ще се състои концерт на Камерния оркестър на Софийската филхармония под диригентството на маестро Найден Тодоров.    Поканени са представители на германските институции, дипломатическия корпус, партньори на България от икономическите и културните среди на Германия, представители на българската общност.", "date": "2019.11.28", "title": "Външните министри на България и Германия отбелязват 140 години дипломатически отношения"}
{"url": "http://epicenter.bg/article/Hristo-Mutafchiev--Mastara-imashe-golyamo-sartse--Izlachvashe-lyubov-/200038/2/0", "text": "Стефан Данаилов излъчваше любов. И във филмите, и в постановките, в които е играл. Всичко е в сърцето. Това сподели Христо Мутафчиев, председател на Съюза на артистите.   Той разказа само хубави спомени от познанствотот си с големия актьор, който се спомина преди ден. Мутафчиев подчерта, че Данаилов е бил с голямо сърце и е допускал близо много хора до себе си.   Според Мутафчиев Мастъра е имал голямо сърце - такова, с каквото се раждаш и каквото се възпитава, но и се формира и в средата, я която живееш.   Актьорът разказа, че е срещнал Стефан Данаилов през 1995 г. Тогава са се засекли в коридора на \"Народния театър\" и по-възрастният му колега го е попитал \"Как се казваш?\". И оттогава Ламбо наричал Мутафчиев с галеното \"Ицко\".   Двамата имат и много забавни спомени заедно - от сцената до обиколките по кафенатата. Христо Мутафчиев разказа в Сутрешния блок на БНТ, че е замествал свой колега в постановката \"Дон Кихот\", в която е играл и самият Данаилов. Представлението трябвало да се играе в Благоевград. По време на репетициите режисьорът Сашо Донков обяснил на Мутафчиев, че трябва да яде боб от консервата сякаш наистина е гладен. Актьорът дотолкова взел това присърце, че се вживял наистина. Пред публиката изведнъж Стефан Данаилов го ударил по врата. Това ужасило и объркало Христо Мутафчиев, но представлението продължило.   Накрая се оказало, че Данаилов е искал от своя колега да яде по-тихо. \"Понеже знам, че ми се ядоса, но на сцената никога няма да ядеш нищо лично\", каза Стефан Данаилов на по-младия си партньор на сцената. ", "date": "2019.11.28", "title": "Христо Мутафчиев: Мастъра имаше голямо сърце. Излъчваше любов."}
{"url": "http://epicenter.bg/article/Parlamentat-prie-promeni-v-Zakona-za-turizma-na-parvo-chetene/200043/2/0", "text": "Парламентът прие промени в Закона за туризма на първо четене, предаде Агенция \"Фокус\". За промените гласуваха 104 народни представители, \"против\" - 13 и \"въздържали се\" - 68, с което промените бяха приети. Със законопроекта се цели осигуряване на допълнителни условия за устойчиво развитие на туризма и успешно провеждане на държавната политика в областта на туризма; оптимизиране на процедурите по предоставяне на административни услуги и гарантиране качеството на туристическите дейности и услуги.    С измененията се детайлизира правната уредба по отношение на приложимите критерии и изискванията към дейността на територията на националните курорти. Националните курорти ще се обявяват за такива с решение на Министерския съвет по предложение на министъра на туризма. За лицата, които ще извършват дейност в местата за настаняване и заведенията за хранене и развлечения на територията на националните курорти, се предвиждат двойно по-кратки срокове за извършване на административните услуги.    С наредба за националните курорти ще се уредят критериите, на които следва да отговарят курортите, за да бъдат обявени за национални; реда за обявяване на национален курорт; организацията и управлението на туристическите дейности на територията на националните курорти. Предвижда се в националните курорти да се извършва т.нар. продуктово зониране - обособяване на функционални зони. Продуктовото зониране и условията за осъществяване на туристически дейности в обособените зони следва да бъдат определени в наредба, приета от съответния общински съвет.    Със законопроекта се въвежда изискване общинският съвет да определя политиката за развитие на туризма на територията на общината, като в програмата за реализация на общинския план за развитие се включи самостоятелен раздел, съдържащ програма за развитие на туризма. В проекта е заложено засилване на ролята на консултативните съвети по въпросите на туризма, в т. ч. обсъждане и одобряване на проекта на общинската програма за развитие на туризма.    Туристическите сдружения, чрез които представителите на туристическия бизнес ще имат възможност да участват в работата на органите за управление на туризма, ще се вписват в Националния туристически регистър, при условие, че сдружението е осъществявало дейност не по-малко от 3 години от вписването му по реда на Закона за юридическите лица с нестопанска цел. Със закона се прецизират понятията „местно”, „регионално”, „продуктово” и „професионално” туристическо сдружение.", "date": "2019.11.28", "title": "Парламентът прие промени в Закона за туризма на първо четене"}
{"url": "http://epicenter.bg/article/Prezidentat-i-saprugata-mu-davat-start-na--Balgarskata-Koleda--ot-Varna/200044/2/0", "text": "Президентът Румен Радев ще обяви началото на 17-ото издание на благотворителната инициатива „Българската Коледа“, която се провежда под патронажа на държавния глава в помощ на болни деца. Темата и целите на кампания 2019/2020 ще бъдат представени в университетската болница „Света Марина“ във Варна. Президентът Радев ще отчете и резултатите от кампания 2018/2019 на благотворителната инициатива, чийто фокус беше подкрепата за деца с тежки заболявания и увреждания. Те получиха възможността за диагностика, лечение, рехабилитация, медицински изделия и помощни средства, благодарение на даренията на хиляди българи.   Държавният глава и неговата съпруга Десислава Радева ще се срещнат с лекари и деца – пациенти на УМБАЛ „Св Марина“. ", "date": "2019.11.28", "title": "Президентът и съпругата му дават старт на „Българската Коледа“ от Варна"}
{"url": "http://epicenter.bg/article/Yordanka-Fandakova--Ne-sam-obeshtavala-da-ne-vdigam-danatsite-/200052/2/0", "text": "Нека да разсея едно твърдение от вчера - никога не съм поемала ангажимент да не се вдигат данъци. Моля да ми се представи, ако някой намери такова твърдение. Даже съм питала опонентите си, които имаха такива намерения, да ми обяснят откъде ще дойдат парите.   Това заяви столичният кмет Йорданка Фандъкова във връзка с обявенето увеличение на данъците вчера, предаде репортер на Novini.bg    Тя бе категорична, че става въпрос за минимално покачване на данъците. И затова хората трябва да разберат тази мярка.    \"Ако искаме да дишаме по-чист въздух, хората, които карат стари коли - трябва да плащат повече\", заяви Фандъкова.  Като една от мерките против замърсяването идва и закупуването на новите трамваи. Кметът присъства на представянето на новите возила от градския транспорт. Тръгва първият от общо 13-те. Единият от тях ще бъде по линия номер 7, именно по която пътува и самата Фандъкова.    \"Това, което е важно, продължаваме с модернизация на наземния транпорт. Това е една от най важните мерки за подобряване качество на въздуха\", коментира тя пред журналистите.   „От утре по линия №18 тръгва първият от 13-те нови трамвая, които закупихме. Очакваме утре от завода да тръгне следващият и така поетапно да се включат по линии още 13 нови трамвая“, каза още Фандъкова, цитирана от БГНЕС. Кметът на София уточни, че цената на един нов трамвай е над 3.3 млн. лв.    „Именно високата цена на екологичните возила пречи на общината да обнови трамвайния транспорт в града с темповете, които искат, но въпреки това голяма част от него вече е обновена”, увери Фандъкова.    Тя поясни, че в момента, в града се движат 25 трамвая PESA като част от тях обслужват пътниците по линии 1 и 7.    „Продължаваме с модернизацията на наземния транспорт, заедно със строителството на метрото. В момента тече процедура за закупуването на още 25 нови трамвая. Три фирми са подали документи. Процедурата се прави от Столичния Електротранспорт, а средствата са осигурени от ОП „Околна среда“, обяви кметът.    Попитана дали част от третия лъч на метрото ще бъде пуснат навреме, тъй като наскоро стана ясно, че може би ще има забавяне, заради високите нива на подпочвени води в метростанциите, градоначалникът заяви, че към този момент няма забавяния по сключените договори.    „При пет от станциите строителните дейности приключиха. В момента текат тестовете на влаковете. Имам информация от директора на „Метрополитен“, че след седмица завършват строителните дейности и на останалите станции. Тестовете на влаковете ще продължат и там“, заяви още тя.    Фандъкова подчерта, че съоръжението е много сериозно и тя не кара строителите да бързат, но държи всичко да е направено както трябва.    Кметът опроверга и твърдението, че в предизборната си кампания е обещала да не вдига данъците.    Фандъкова отрече разпространената информация в социалната мрежа, че се планира повишаване на цената на билета за градския транспорт от 1.60 на 2.40 лв. „Не категорично. На този етап не го коментираме. Няма и необходимост от това“, заяви още кметът.   ", "date": "2019.11.28", "title": "Йорданка Фандъкова: Не съм обещавала да не вдигам данъците!"}
{"url": "http://epicenter.bg/article/Georgi-Mihaylov--Ima-kriza-na-doverieto-na-zdravnite-spetsialisti-kam-sistemata/200053/2/0", "text": "\"Проблемите в българското здравеопазване се задълбочиха сериозно през последните години. Има кадрова криза, има криза на доверието на самите професионалисти към системата - не само нацията не е удовлетворена от медицинските грижи, които получава, но и хората, които са ангажирани с даването на тези грижи, не се чувстват комфортно и израз на това са протестите на специалистите. Всичко това, заедно с изтичането на младите специалисти от страната, не от вчера\".   Това заяви проф. Георги Михайлов, народен представител от ПГ \"БСП за България, пред БСТВ. Като основни проблеми на здравната система той посочи начина, по който тя се финансира и начина, по който се отчита тази система чрез клинични пътеки и търговски дружества. Според него средствата в системата биват манипулирани по начин, по който се обогатяват едни и системата се поставя на изпитание като цяло - в нея не могат да се впишат повечето лечебни заведения, освен тези, които карат своите пациенти да си платят всичко до стотинка, което касата не финансира - т.е. те са платени.   \"Това се вижда и в твърденията на сегашния управител на НЗОК, който тези дни каза съвсем откровено, че това е най-десният възможен модел на здравеопазването. Но ние не сме най-вдясно от редицата по доходи, по възможности на нацията, по БВП на глава на населението\", каза проф. Михайлов. Той каза още, че е необходима тежка реформа, но тя е наложителна да се направи сега и посочи, че вече 3 години подред се гласува структурата на един бюджет, който се увеличава, но той не носи удовлетворение. Според него изказването на здравния министър, че ще има реформа през 2021 г. е проява на политическа неудачност, тъй като това е година на парламентарни избори и никоя политическа сила не би си позволила тогава да прави реформи. Според народния представител на левицата намесата на министър-председателя във временното отстраняване на директорите на болниците не е правилна. \"На всеки е ясно, че ръчно управление на държавата не може да се осъществява. Тя е една многоетажна, много сложна структура и всяка хвърлена непремерена фраза може да се върне като бумеранг. Не е работа на премиера да решава кой трябва да бъде отстранен, а е работа на принципала, на министерството на здравеопазването да създаде такава организация, каквато явно няма. Ние в момента сме в една сага на съдебни битки между различни институции дали може да се мисли за строителство на детската болница 30-40 години след началото на нейния строеж. Националната педиатрична болница, в сегашния си вид, няма изобщо възможността на реанимацията на Пирогов\", каза още проф. Михайлов. Според него системата не е подготвена и липсва цялостно решение за здравеопазването. Всичко това той си обяснява със съществуване на сериозни интереси зад здравния министър, които оказват натиск системата да не помръдне в посока на позитивна промяна.   ", "date": "2019.11.28", "title": "Георги Михайлов: Има криза на доверието на здравните специалисти към системата"}
{"url": "http://epicenter.bg/article/Tsentralniyat-savet-na-DPS-shte-provede-zasedanie-na-29-noemvri-/200054/2/0", "text": "Централният съвет на ДПС ще проведе заседание на 29 ноември 2019 г. Това съобщиха от пресцентъра на партията.    Заседанието ще се състои от 11.00 часа в хотел „Рамада“ в София.    От 14.30 часа ще се проведе брифинг на ръководството на ДПС.  ", "date": "2019.11.28", "title": "Централният съвет на ДПС ще проведе заседание на 29 ноември "}
{"url": "http://epicenter.bg/article/Doncho-Barbalov--Nyama-da-poskapva-biletcheto-na-gradskiya-tranport-v-Sofiya/200013/2/0", "text": "На този етап не се предвижда увеличение на билета за градски транспорт. Това каза зам.-кметът на София Дончо Барбалов.    Пред БНТ той обясни, че столичани със стари коли ще плащат по-висок данък с около 10 лв., но целта не е да се акцентира върху увеличението, а върху мерките да се използва повече градски транспорт. По думите шофьорът трябва да разбере това.    \"Ние му показваме, че не е ОК да кара замърсяващ автомобил. Увеличаваме средствата за градски транспорт\", каза Барбалов.    И добави, че целта е през 2020 г. да се пренасочат средства към т.нар довеждащ транспорт, за да може да се създаде удобен вътрешен транспорт в самия квартал. По думите му ще има увеличение на пробега на градския транспорт.   Не съм сигурен какви са били точно обещанията предизборно. Но това, което в момента се предлага, е свързано с политиката на общината в две много приоритетни области - околната среда и инфраструктурата, особено инфраструктурата, свързана с районите, обясни заместник-кметът на София по финансите защо е необходимо да се вдигат данъците..   Промяната на данъците що се отнася до МПС дава възможност на общината да увеличи тежестта на екологичния компонент - да накажем тези, които замърсяват повече и да поощрим тези, които замърсяват по-малко. На практика за Евро 5, Евро 6 превозните средства не се предлага промяна в екологичната компонента, а за по-мощните и по-замърсяващите съответно такова е предвидено. В пари очакванията са 18 млн. лева да има допълнителни приходи от данъка за моторните превозни средства и ок. 20 млн. лв. от данъка за възмездно придобиване.", "date": "2019.11.28", "title": "Дончо Барбалов: Няма да поскъпва билетчето на градския транпорт в София"}
{"url": "http://epicenter.bg/article/V-tsentralata-na-BSP-postaviha-saboleznovatelna-kniga-za-Stefan-Danailov/200060/2/0", "text": "От днес във фоайето на централата на БСП е поставена съболезнователна книга в памет на великия Стефан Данаилов. Това съобщиха от пресцентъра на социалистическата партия.   Всеки, който желае, може да изрази своите съболезнования в книгата всеки ден от 9:00 до 17:00 ч.   БСП загубихме една от най-авторитетните си личности и опора. Стефан беше вдъхновение за нас, написа лидерът на БСП Корнелия Нинова във Фейсбук вчера, след като се разбра за кончината на Стефан Данаилов.   Популярният актьор приживе бе наричан \"иконата на БСП\" и безспорно бе любимецът на партията.    ", "date": "2019.11.28", "title": "В централата на БСП поставиха съболезнователна книга за Стефан Данаилов"}
{"url": "http://epicenter.bg/article/Angel-Naydenov--Sazdavaneto-na-koordinatsionen-tsentar-vav-Varna-e-reanimirana-ideya-ot-2015/200062/2/0", "text": "Създаването на военноморски координационен център във Варна е реанимирана идея или ново предложение, което не е публично изговорено. Това става ясно от коментар на бившия министър на отбраната Ангел Найденов и председателят на Центъра за изследване на отбраната и сигурността.   Той припомни, че създаването на подобен комуникационен център е обявено през февруари 2015 г. и дори са започнати процедури по реализацията на територията на военно поделение край Варна, информира \"Фокус\".    По думите му създаването на този център и на такъв в София се разглеждат като стъпки подобряващи логистиката на военните части на ООН в учения и тренировки, обясни той. Финансирането на центъра е било предвиждано по програма на НАТО и става дума за мрежа от комуникационни командни центрове на страните членки. Има разминаване между решенията от 2015 и настоящето, обясни той.    \"По някакви причини намеренията и процедурите за създаване на центъра във Варна са били преустановени след месец февруари и решението за създаването му не е реализирано. Сега тази идея се реанимира и поднася на президента Доналд Тръмп като нова идея. Другото възможно обяснение е, че при вече създаден в годините 2015-2016 комуникационен център във Варна, сега без да е записано в рамката и без да е публично изговорено се предвижда нещо ново, допълнително и различно по отношение на техника, на личен състав и функции“, уточни Найденов.   Той допълни, че и в двата случая е необходим отговор от Министерството на отбраната.", "date": "2019.11.28", "title": "Ангел Найденов: Създаването на координационен център във Варна е реанимирана идея от 2015"}
{"url": "http://epicenter.bg/article/Broyat-na-zhertvite-ot-zemetresenieto-v-Albaniya-narasna-do-35/200039/7/0", "text": "Броят на жертвите от земетресението в Албания достигна 35, съобщи на своя уебсайт албанският Дейли Нюз, позовавайки се на официални данни.    По-рано беше съобщено, че 27 души са убити, а над 650 ранени. Според изданието, до момента около 45 оцелели са били извадени изпод развалините на сградите.    Търсенето и спасителните операции все още са в ход.    Земетресение с магнитуд 6,4 по Рихтер удари Албания и околните страни около 4:00 ч. местно време във вторник. Най-тежко засегнатите райони са Дуръс и Тирана.    Правителството обяви вчера, 27 ноември, за Ден на национален траур.     ", "date": "2019.11.28", "title": "Броят на жертвите от земетресението в Албания нарасна до 35"}
{"url": "http://epicenter.bg/article/Odobriha--Byudzhet-2020-g--na-ES/200041/7/0", "text": "Европейският парламент одобри Бюджет 2020″ днес с 543 гласа „за“, 136 гласа „въздържал се“. Повече инвестиции са отделени за климата, работните места и младите хора.    Бюджетните приоритети за тази година накратко са дследните:    – Над 500 милиона евро повече са посветени на действия , свързани с опазването на климата;    – Подкрепа за младите: засилване на Еразъм и борба с младежката безработица    – засилване на научните изследвания;    – инвестиции в инфраструктура    Това е последният годишен бюджет на настоящата финансова рамка 2014-2020 година, съобщи сайта на ЕК.    Парламентът е получил общо 850 милиона евро за своите приоритети.    302 милиона евро повече са отделени за изследователски проекти, а 133 милиона евро повече има за инвестиции в мрежова инфраструктура (Механизъм за свързване на Европа).    50 милиона евро за „Еразъм +” и 28,3 милиона повече са парите за Младежката инициатива за заетост (с допълнителни 50 милиона евро, които трябва да бъдат добавени през 2020 г., ако е необходимо).    Съветът официално одобри споразумението, постигнато с Парламента на 25 ноември.  ", "date": "2019.11.28", "title": "Европейският парламент одобри „Бюджет 2020 г.” на ЕС"}
{"url": "http://epicenter.bg/article/Obviniha-v-seks-tormoz-klyuchova-figura-ot-razsledvaneto-za-impiychmant-na-Donald-Tramp/200046/7/0", "text": "Гордън Сондланд, посланик на САЩ в ЕС и ключова фигура от разследването за импийчмънт на Доналд Тръмп, бе обвинен от 3 жени в сексуален тормоз, предаде Би Би Си, цитирана от БНР.    Обвиненията, публикувани от американски медии, се отнасят за период преди 62-годишният дипломат да заеме настоящия си пост.    По време на предполагаемите инциденти, той е развивал хотелска верига в Портланд и Сиатъл.    Сондланд отхвърли всички обвинения и посочи, че жените го обвиняват заради ролята му в изслушванията за импийчмънт на Тръмп.    „Тези неверни твърдения за нежелано докосване и целуване са съчинени и, вярвам, координирани с политически цели“, каза дипломатът.  ", "date": "2019.11.28", "title": "Обвиниха в секс тормоз ключова фигура от разследването за импийчмънт на Доналд Тръмп"}
{"url": "http://epicenter.bg/article/Turtsiya-blokira-plan-na-NATO-za-zashtitata-na-Polsha-i-baltiyskite-darzhavi-ot-rusko-napadenie-/200048/7/0", "text": "Турция блокира план на НАТО за защитата на Полша и балтийските държави от руска заплаха, след като членове на Алианса, включително САЩ, не подкрепиха друг документ, в който кюрдските „Народни отряди за самоотбрана“ (YPG) се определят като заплаха за Анкара, разкриха дипломатически източници пред вестник Hürriyet.    Северноатлантическият съвет, основният орган за вземане на политически решения в НАТО, подготви документ за възможни заплахи, отправени на юг от Алианса на заседание на органа в Анкара. В документа YPG се отбелязва като заплаха за сигурността за Турция. Приемането му обаче бе отхвърлено от някои членове на НАТО, включително САЩ. Ако това не се бе случило, YPG за първи път щяха да бъдат определени като заплаха за сигурността в документ на НАТО.    В отговор Турция отказа да подкрепи план на НАТО за отбраната на балтийските държави и Полша. „Ако планът, включващ Турция, не бъде подкрепен, ние няма да допуснем други документи. Онези, които ни помолиха на срещата на министрите на външните работи на НАТО за публикуване на плана за Прибалтика, трябва да проявят същата чувствителност и към този документ“, поясни източникът на изданието, пожелал анонимност.    Междувременно генералният секретар на НАТО Йенс Столтенберг се опитва да реши проблема преди срещата на върха на Алианса през декември. Норвежецът полага усилия за приемане на текст, одобрен от всички страни, заяви дипломатическият източник.    „Генералният секретар се опитва да намери общ език. Ние казваме, че сме готови за предложения“, обясни източникът, който участва в разработването на плана за отбрана по въпросите на сигурността на Турция.    Ако в документа се споменава YPG, Вашингтон ще трябва да носи юридическа отговорност да се бори срещу групировката, поради което САЩ се противопоставят на плана, твърди още източникът на изданието.    Спорът в навечерието на срещата на НАТО в Лондон по повод 70-годишнината от създаването му, е пореден знак за разделение между Анкара и Вашингтон заради операцията на Турция в Северна Сирия. Пратениците на НАТО търсят официално одобрение от всички 29 държави-членки за военния план за защита на Полша, Литва, Латвия и Естония в случай на руско нападение.  ", "date": "2019.11.28", "title": "Турция блокира план на НАТО за защитата на Полша и балтийските държави от руско нападение "}
{"url": "http://epicenter.bg/article/Britanska-evrodeputatka--Evrokomisiyata-na-Fon-der-Layen-e-plod-na-zadkulisni-dogovorki-/200049/7/0", "text": "Британската евродепутатка Клеър Фокс, която е от необвързаните и представител на партията „Брекзит“, определи комисията на Урсула фон дер Лайен като „плод на задкулисни договорки“. Тя бе гост в предаване на БНР.   Пред \"Хоризонт\" Фокс изрази възмущение от това, че, по думите ѝ, Фон дер Лайен определя приоритетите на Европа:    „Тя казва: „Аз определям приоритетите на Европа“. Как смее? Не тя е тази, която трябва да казва на страните какво да правят. И дори да съм съгласна с част от нейните приоритети, това не отнема антидемократичната им същност. Защо пък аз да не определям приоритетите за Европа? Може да имам добри идеи, но демокрацията не работи по този начин, нали?“.    \"Вярваме, че, за да се определят приоритетите, ти трябва да си получил доверието на народа, а на Комисията не ѝ се налага да преминава през този труден процес, а просто трябва да се изправи пред бюрократите\", добави тя.    „Тя   дори не бе избрана от евродепутатите, а беше извадена доста от дълбоко от страни-членки, които са от задкулисието на Европейския съюз. И ние никога няма да се отървем от тях - те са тук и завинаги. Всъщност, тази Комисия си беше назначена, а на нас този факт просто ни беше сведен до знанието“, каза още евродепутатката от партия „Брекзит“ с лидер Найджъл Фарадж.    По повод неизменния според Фокс Брекзит, тя посочи: „Обичам Европа, но смятам Европейският съюз за нещо съвсем различно. И се надявам Обединеното кралство да прави съюз с различни европейски страни, аз съм солидарна с европейските граждани в много различни страни, но не така стоят нещата с тези бюрократични висши единици, които ти казват какво да мислиш и ние трябва да се съгласяваме. Иначе ще ни накажат“.", "date": "2019.11.28", "title": "Британска евродепутатка: Еврокомисията на Фон дер Лайен е плод на задкулисни договорки!"}
{"url": "http://epicenter.bg/article/Severna-Koreya-otnovo-iztrelya-raketi-ot-neizvesten-tip/200050/7/0", "text": "Северна Корея изтреля две ракети от неизвестен тип, съобщават ТАСС и Агенция \"Фокус\", като се позовават на съобщение на южнокорейския Комитет на началниците на щабовете.   Според него, изстрелването е в посока Японско море и е извършено от североизточната провинция Хамон-Пукто. Южнокорейските военни установяват характеристиките на снаряда, съобщава агенция Yonhap News Agency.    Според японската информационна агенция Kyodo News, която се позовава на източник в Министерството на отбраната в Токио, Северна Корея вероятно е изстреляла две балистични ракети в посока на Японско море. Според ведомството няма заплаха за страната и нейните териториални води.   Бреговата охрана на Япония уточни, че падането на ракетите или техни отломки в изключителната икономическа зона на страната не е регистрирано.", "date": "2019.11.28", "title": "Северна Корея отново изстреля ракети от неизвестен тип"}
{"url": "http://epicenter.bg/article/Balgarski-kamion-s-25-migranti-se-obarna-v-Severna-Makedoniya/200051/7/0", "text": "Камион с българска регистрация е катастрофирал край северномакедонския град Куманово, съобщиха от местната полиция, цитирани от  . , които са пострадали и са транспортирани в болница.  Инцидентът е станал на пътя от Свети Никола за Куманово край село Градище. От македонското МВР уточниха, че .  От болницата в Куманово съобщиха, че , което е наложило транспортирането му в клиника по травматология в Скопие.  Според местните власти групата е влязла нелегално в Северна Македония от Гърция. Шофьорът на камиона е избягал и се издирва.   Източник: Дарикнюз", "date": "2019.11.28", "title": "Български камион с 25 мигранти се обърна в Северна Македония"}
{"url": "http://epicenter.bg/article/Zaev--Priyatelstvoto-s-Balgariya-e-zarazno/200055/7/0", "text": "Приятелството с България и Гърция е „заразно” и се разшири из целия регион. Сега сме приятели с Албания, Сърбия, Косово, Черна гора, Босна и Херцеговина и поддържаме приятелски отношения между всички държави поотделно, споделяме опит, подкрепяме се и показваме на ЕС, че можем да си сътрудничим и да изградим едни други Балкани по пътя ни към ЕС и НАТО, каза премиерът на РС Македония Зоран Заев, цитиран от БГНЕС.   Когато става въпрос за членството ни в НАТО и ползите от пълноправното членство в най-мощния съюз за сигурност в света, освен сигурност и стабилност, подчертава Заев, това означава и големи икономически ползи.   „Това означава достъп до десетки милиарди евро и затова подготвяме всички условия нашите компании да са подготвени. Проектозаконът за стратегическите инвестиции би позволил големи инвестиции от поне 100 млн. евро да влязат в страната. Обявявам пет такива големи инвестиции. Това са инвестиции от специален, обществен интерес, затова решихме, че те трябва да бъдат одобрени и подкрепени в парламента“, каза Заев.   По отношение на европейската интеграция и френският нон пейпър той изтъква, че абсолютно се предвижда, че крайната цел на новата методология е членство на Западните Балкани в ЕС.   „Сега този документ трябва да бъде официално финализиран от Европейската комисия и официално приет от Европейския съвет. От нас се иска да дадем своето мнение и ще го направим. От нас зависи да продължим с реформите и установяването на европейските стандарти у дома. Да не забравяме, най-големият растеж на страните кандидатки за ЕС беше постигнат по време на преговорите, когато акцентът беше върху вътрешните реформи и трансформацията на обществата на страните според европейските стандарти“, заяви Заев, цитиран от МИА.", "date": "2019.11.28", "title": "Заев: Приятелството с България е заразно"}
{"url": "http://epicenter.bg/article/Benin-izgoni-poslanika-na-ES/200056/7/0", "text": "Правителството на Бенин обвини посланика на Европейския съюз в страната Оливер Нете в участие в „подривни“ дейности и му даде срок до 1 декември да напусне западноафриканската страна, съобщи БНР.   Двустранното сътрудничество е нарушено от дейности на този дипломат, който е въвлечен в дейности, които можем да сметнем за подривни“, заяви правителственият говорител Ален Орунла.   Висш дипломат от Бенин по-рано заяви при условие за анонимност, че Нете се месил твърде много във вътрешните работи на страната. Нете, който е германец, непрестанно призовавал гражданското общество да протестира срещу правителството, а външният министър на Бенин неведнъж го е предупреждавал за това, казал още анонимният дипломат.   От Брюксел потвърдиха, че има заповед посланикът да напусне страната. „За ЕС нищо не може да оправдае подобна мярка в като цяло добрите отношения, които съществуваха досега между ЕС и Бенин“, заяви говорителка на евроинституциите. ", "date": "2019.11.28", "title": "Бенин изгони посланика на ЕС"}
{"url": "http://epicenter.bg/article/Ninova--Vnesohme-predlozhenie-v-NS-chast-ot-danatsite-da-ostavat-v-obshtinite/200091/2/0", "text": "Председателят на БСП Корнелия Нинова проведе работни срещи с новоизбраните кметове на Русе и Девин - Пенчо Милков и Здравко Иванов. С двамата тя обсъди състоянието на общините, належащите социални проблеми, както и темите, по които могат да получат съдействие от парламентарната група на левицата. Нинова запозна кметовете с предложението на ''БСП за България'' за новия бюджет, което е в помощ на общините, а именно част от събраните данъци да остават при тях.    ,,Социалните проблеми по общини са общи и решаването им зависи не само от волята на кметовете, но и от националната политика. Тук е ролята на парламентарната ни група, която е последователна по всеки социален въпрос и ще съдейства на кметовете'', заяви Нинова.    С кмета на Девин - Здравко Иванов, Нинова обсъди състоянието на общинската болница, както и подготовката за зимния сезон, предвид планинското местоположение.  Председателят на БСП и новоизбраният кмет на Русе Пенчо Милков разговаряха и за международния фестивал ''Мартенски музикални дни'', който се провежда от 1961 г. и събира именити артисти от цял свят.    ,,В предизборната кампания представихме нашите виждания за всяка сфера, включително и културата, като поехме ангажимент да съхраняваме и развиваме традициите. Радвам се, че Пенчо Милков разреши създаденото от предишното общинско ръководство напрежение, като даде път на доказали се творци и професионалисти'', каза Нинова.", "date": "2019.11.28", "title": "Нинова: Внесохме предложение в НС част от данъците да остават в общините"}
{"url": "http://epicenter.bg/article/Yotova--Za-problema-s-nasilieto-varhu-zheni-tryabvat-reshitelni-merki-i-bezkompromisni-deystviya/200097/2/0", "text": "Загубата на воювани с десетилетия човешки права бе основна тема на разговора на „Дондуков“ 2 между вицепрезидента Илияна Йотова и комисаря по правата на човека към Съвета на Европа Дуня Миятович. Това съобщиха от прессекретариата на държавния глава.   „Наблюдавам парадокс – колкото повече структури за защита на правата на човека се създават, толкова повече сякаш са проблемите пред тях. Самите ние често се отказваме от правата си“, посочи Илияна Йотова. „Има много рязко връщане назад от общоприети демократични ценности“, заяви от своя страна Дуня Миятович. Двете изтъкнаха важната роля в дебата за защита на човешките права на политиците, международните организации, неправителствените организации, медиите.    Вицепрезидентът и комисарят по правата на човека говориха за причините, породили тази тенденция. Част от тях са свързани с икономическите проблеми и липсата на адекватен отговор от страна на правителствата на кризата през 2008-2009 г., дефицитът на изострена чувствителност у държавите към правата на най-уязвимите, честото използване на риторика, насочена срещу човешките права. „Вместо работещи решения се даде възможност за избуяване на ксенофобска и популистка риторика и възход на радикални партии“, заяви вицепрезидентът. Подчертана беше повишената склонност към категоричното отхвърляне на различните.    Илияна Йотова и Дуня Миятович бяха категорични, че европейските институции не са успели да създадат работеща политика за справяне с миграционната криза и това е една от основните причини за потъпкване на човешките права.    Във фокуса на разговора беше и темата за правата на жените и насилието върху тях. Изтъкнато бе, че след толкова голям прогрес в извоюването на повече права за жените днес все по-често се чуват реплики, че дамите трябва да си стоят у дома, да се отдадат на отглеждането на деца и домакинската работа. Общо бе мнението, че борбата за правата на жените не трябва да бъде само тяхна, а на всички представители на обществото. „Особено внимание трябва да се обърне на проблема с насилието върху жени, при това не само когато се случи непоправимото. Освен решителните мерки и безкомпромисните действия на институциите, преди всичко е необходима изострената чувствителност на обществото“, изтъкна Илияна Йотова.    Вицепрезидентът Йотова и комисар Миятович обсъдиха и постмониторинговия диалог, на който е подложена България в Съвета на Европа. Илияна Йотова отново подчерта, че наблюдението трябва да бъде прекратено, защото е стар и неработещ механизъм. Вицепрезидентът изрази несъгласие във всеки следващ доклад да се прибавят нови критерии. Следващият доклад за България трябва да бъде разгледан в Парламентарната асамблея на Съвета на Европа през юни 2020 г.", "date": "2019.11.28", "title": "Йотова: За проблема с насилието върху жени трябват решителни мерки и безкомпромисни действия"}
{"url": "http://epicenter.bg/article/Valeri-Simeonov/200098/2/0", "text": "Депутатите приеха на първо четене промените в Закона за туризма.  По време на обсъждането му, народните избраници влязоха в спор за развитието на българския туризъм, съобщава Нюз.бг.   По-голямата част от предложенията в Закона за туризма са съмнителни и спорни, заяви червеният депутат Христо Проданов.    Предлага се продуктово зониране в националните курорти, определят се зони, в които може да има шум в 1-2 часа през нощта. Именно това бил основният замисъл на това продуктово зониране.    Пречите на сектора, категоричен бе социалистът Красимир Янков, който смята, че държавата ще упражнява репресия върху цял бранш. Допълнително с предлаганите промени се създава корупционна среда, смята той.    Според депутата Елена Алексиева с промените в Закона за туризма се намалява административната тежест. В момента имало \"статистическо затъмнение\" относно легловата база у нас    Лидерът на НФСБ Валери Симеонов е против проекта. Той вижда диктатура в текстовете. Твърде много права се давали на Министерство на туризма, а това не било в полза на националната туристическа организация. Освен това се създавали условия за информационно затъмнение от страна на ведомството, а в това Симеонов заподозря корупция. Законът за него бил бой на негри в тъмна нощ. Във всички случаи ще има засегнати интереси, категоричен бе лидерът на НФСБ.    Със закона, според вносителите, се детайлизира дейността на територията на националните курорти. Националните курорти ще се обявяват за такива с решение на Министерския съвет по предложение на министъра на туризма. За лицата, които ще извършват дейност в местата за настаняване и заведенията за хранене и развлечения на територията на националните курорти, се предвиждат двойно по-кратки срокове за извършване на административните услуги.    С наредба за националните курорти ще се уредят критериите, на които следва да отговарят курортите, за да бъдат обявени за национални. С нея ще бъде уреден реда за обявяване на национален курорт, организацията и управлението на туристическите дейности на територията на националните курорти.    Предвижда се в националните курорти да се извършва т.нар. продуктово зониране - обособяване на функционални зони. Продуктовото зониране и условията за осъществяване на туристически дейности в обособените зони следва да бъдат определени в наредба, приета от съответния общински съвет.    Със законопроекта се въвежда изискване общинският съвет да определя политиката за развитие на туризма на територията на общината, като в програмата за реализация на общинския план за развитие се включи самостоятелен раздел, съдържащ програма за развитие на туризма.    Засилва се ролята на консултативните съвети по въпросите на туризма, в т. ч. обсъждане и одобряване на проекта на общинската програма за развитие на туризма.    Туристическите сдружения, чрез които представителите на туристическия бизнес имат възможност да участват в работата на органите за управление на туризма, ще се вписват в Националния туристически регистър, при условие, че сдружението е осъществявало дейност не по-малко от 3 години от вписването му по реда на Закона за юридическите лица с нестопанска цел. Прецизират се понятията \"местно\", \"регионално\", \"продуктово\" и \"професионално\" туристическо сдружение.    Съществуващата към момента Експертна комисия по категоризация и сертификация на туристически обекти се разделя на две отделни комисии: Експертна комисия по категоризация на туристически обекти и Експертна комисия по сертификация на туристически обекти.    Промяната отчита спецификата на двата режима и необходимостта от своевременното приключване на отделните процедури по категоризация и по сертификация на туристически обекти. Оптимизира се и работата на Експертната комисия по регистрация на туроператори и туристически агенти.    Не приемам тезите, че няма как Министерство на туризма да отговаря за националните курорти, то е основен двигател в сектора, коментира и министърът на туризма Николина Ангелкова.    Националните курорти са лицето на българския туризъм, посочи тя. Изключително важно е да има ясен правен статут що е то национален курорт и какви са правата и задълженията, свързани както с неговия облик, заяви Ангелкова.    Припомняме, на 25 ноември стана ясно, че управляващите искат да регулират и туристическите регулации онлайн.    От бранша обявиха, че идеята за регулация на онлайн резервациите е абсурдна.    До 1 октомври трябваше да бъде готова базата данни на единната система за туристическа информация - ЕСТИ.  ", "date": "2019.11.28", "title": "Валери Симеонов: Законът за туризма представлява бой на негри в тъмна нощ!"}
{"url": "http://epicenter.bg/article/Konkursat-za-novata-viziya-na-ploshtad--quot-Sv--Nedelya-quot--e-kam-kraya-si/200099/2/0", "text": "Конкурсът за новата визия на площад \"Св. Неделя\" е към своя край.  Днес ще бъдат оповестени различните оферти на кандидатите. Кандидатурите в момента се обсъждат.     По информация на БНТ, проектите, които се състезават да обновят тази част от сърцето на София, са седем. Те идват от Италия, Франция, България и Русия. Международно жури ще избере най-добрите, като това ще стане след дълго обсъждане днес и утре. Утре се очаква да стане ясен и победителят в конкурса, а ремонтните дейности се очаква да започнат от 2021 година.    \"Основното ни желание като възложител е това знаково място да свърже пешеходните пространства в града, защото знаете, че булевард \"Витоша\" след реконструкцията стана едно любимо място на софиянци, но след улица \"Албин\" по-нататък пешеходците нямат своето място в града и преминават транзитно около \"Св. Неделя\". Желанието ни е с този проект да се свържат знакови пешеходни пространства и \"Св. Неделя\" да стане истинско място, което хората да заобичат, и да се свърже през улица \"Съборна\" за в бъдеще и с градската градина\", заяви Здравко Здравков, главен архитект на София.    Площад „Света Неделя” е възлов елемент от централната градска част, която представлява най-голямото по площ и концентрация пространство с изявен публичен характер и изразено ядро на центровата система на град София.", "date": "2019.11.28", "title": "Конкурсът за новата визия на площад \"Св. Неделя\" е към края си"}
{"url": "http://epicenter.bg/article/Krasimir-Karakachanov--/200101/2/0", "text": "\"Докато има българска държава, докато в нея има българска нация, ще има национални интереси\", заяви на празника на НВУ \"Васил Левски\" вицепремиерът и министър на отбраната Красимир Каракачанов.   \"В своята история България е имала съюзници и от изток, и от запад. Но мъдрите български държавници, които са описани и в учебниците по история, са отчитали преди всичко интересите на своя народ и на нашата държава\", посочи още Каракачанов.        ", "date": "2019.11.28", "title": "Красимир Каракачанов: Докато има българска държава, ще има национални интереси!"}
{"url": "http://epicenter.bg/article/GERB-provezhda-konferentsiya--Rolyata-na-obrazovanieto-za-nasarchavane-na-fundamentalnite-tsennosti-na-ES-/200102/2/0", "text": "Конференция на тема „Ролята на образованието за насърчаване на фундаменталните ценности на ЕС“ ще се проведе на 29 ноември 2019 г. (петък) в София. Организатори на форума са Сдружение „Граждани за европейско развитие на България“, Центърът за европейски изследвания „Вилфрид Мартенс“ и Фондация „Конрад Аденауер“. Събитието ще се проведе в зала „Триадица“ на „Гранд хотел София“, съобщават от пресцентъра на ГЕРБ.    Официалното откриване на конференцията ще бъде в 10.30 часа, като в него ще участват председателят на Сдружение „Граждани за европейско развитие на България“ и кмет на София Йорданка Фандъкова, ръководителят на Бюрото на Фондация „Конрад Аденауер“ в София Торстен Гайслер и стратегическият координатор и научен изследовател към Центъра „Вилфрид Мартенс“ Федерико Отавио Рехо.    В рамките на форума по темата за „Образованието на бъдещето“ ще говори българският еврокомисар по научни изследвания, иновации, образование, култура и младежи Мария Габриел.    Гост-лектори на конференцията са също така министърът на образованието Красимир Вълчев, Федерико Отавио Рехо от Центъра „Вилфрид Мартенс“, както и преподавателите в столични учебни заведения София Бонева, Албена Костова и Емилия Паламаркова.    Модератор на дискусията ще бъде председателят на просветната комисия в парламента Милена Дамянова.  ", "date": "2019.11.28", "title": "ГЕРБ провежда конференция „Ролята на образованието за насърчаване на фундаменталните ценности на ЕС“"}
{"url": "http://epicenter.bg/article/Eto-kak-shte-izglezhdat-detsata-na-Keyt-Midaltan-i-Megan-Markal-sled-20-godini/200064/10/99", "text": "  Наследникът на трона, най-големият син на Кейт Мидълтън и принц Уилям, шестгодишният принц Джордж след 20 години ще е с руса коса и нос, чиято форма прилича на Кейт.   Най-малкият син на херцозите на Кеймбридж, принц Луи, на 21 години ще запази кръглото си лице и лека прическа. Британците отбелязват, че очите са на майката на момчето, а формата на носа на таткото.   След 20 години Шарлът ще навърши 24 години, а според приложението косата на принцесата ще потъмнее значително. Носът и формата на очите на момичето ще останат същите.   Когато синът на Меган Маркъл и принц Хари навърши 20 години, той ще има бащински червени къдрици. Въпреки това, косата на възрастния Арчи ще стане по-тъмна.    Източник: Канал 3", "date": "2019.11.28", "title": "Ето как ще изглеждат децата на Кейт Мидълтън и Меган Маркъл след 20 години"}
{"url": "http://epicenter.bg/article/Uilyam-i-Keyt-ochakvat-chetvarto-dete-/200115/10/99", "text": "Британски таблоиди съобщават, че херцогинята на Кеймбридж - Кейт е бременна с четвърто дете. Тази новина не е потвърдена официално и засега е в сферата на спекулациите.    Слуховете за предстоящо увеличаване на кралската британска фамилия се породиха, след като съпругата на Принц Уилям се появи с по-късо подстригана и боядисана в по-светъл нюанс коса. Запознати с навиците на Кейт знаят, че тя сменя прическата си всеки път, когато забременее. Целта ѝ е по този начин да отвлече вниманието на журналистите и фотографите, за да не се разбере новината за бременността ѝ, докато кралското семейство не реши официално да я съобщи.  Друг повод за съмнение е това, че Катрин пропусна важно събитие. Припомня се, че херцогинята страдаше в първите месеци и на трите си бременности от сутрешно неразположение и вероятно това е причината за отсъствието ѝ.    Кралската двойка вече се радва на три рожби – 6-годишния принц Джордж, 4-годишната принцеса Шарлот и принц Луи, който е на година и половина.   Източник: Новини.бг", "date": "2019.11.28", "title": "Уилям и Кейт очакват четвърто дете?"}
{"url": "http://epicenter.bg/article/BFS--Minuta-malchanie-v-pamet-na-Stefan-Danailov-predi-machovete-/200073/8/0", "text": "Мачовете от предстоящите кръгове в Първа и Втора професионална лига ще стартират с едноминутно мълчание в памет на големия български актьор, общественик и приятел на футбола Стефан Данаилов, съобщиха от БФС.    Ръководството на Българския футболен съюз изказва искрените си съболезнования към близките и приятелите на великия българин.  ", "date": "2019.11.28", "title": "БФС: Минута мълчание в памет на Стефан Данаилов преди мачовете "}
{"url": "http://epicenter.bg/article/Kongres-na-BFS-na-7-yuni--Izpalkomat-osvobodi-Lechkov-i-izbra-na-negovo-myasto-Emil-Kostadinov-/200110/8/0", "text": "Изпълнителният комитет на Българския футболен съюз взе решение да бъде проведен конгрес на футболната централа на 7 юни 2020 година, който трябва да избере нов президент на мястото на оттеглилия се Борислав Михайлов, предаде БНР.    Заедно с това Изпълкомът освободи досегашния първи вицепрезидент Йордан Лечков и избра на негово място Емил Костадинов, който ще отговаря и за националните отбори.    Йордан Лечков е предложил изобщо да няма конгрес, но те не е било прието.    От футболната централа обясниха, че датата е избрана, защото дотогава ще са приключили всички състезания, а освен това в началото на годината всички клубове трябва да бъдат прелицензирани.    По-рано изпълкомът избра Михаил Касабов за временно изпълняващ длъжността президент до провеждането на конгрес, но този избор беше оспорен от Йордан Лечков, който заяви, че по устав първият вицепрезидент трябва да поеме функциите на президент при напускане на титуляра.    Освен тези решения Изпълкомът утвърди Костадин Стоичков за шеф на съдийската комисия и определи нова дата за финала за Купата на България - 16 май 2020 година.  ", "date": "2019.11.28", "title": "Конгрес на БФС на 7 юни, Изпълкомът освободи Лечков и избра на негово място Емил Костадинов "}
{"url": "http://epicenter.bg/article/Pochina-alpinistat-Avram-Avramov--rakovoditel-na-balgarskata-ekspeditsiya--quot-Everest-84-quot-/200111/8/0", "text": "На 86-годишна възраст почина алпинистът Аврам Аврамов, съобщава Българската федерация по катерене и алпинизъм.   Аврамов беше една от емблемите на този спорт у нас, свързал целия си живот с него. Роден през 1933 г., започва да се занимава с алпинизъм още през 50-те години на миналия век. завършил ВИФ със специалност туризъм - алпинизъм, работил като инструктор и директор на ЦПШ \"Мальовица\" повече от 15 години, бил е треньор по алпинизъм при Централния съвет на БТС.   Аврамов е ръководител на българската експедиция \"Еверест-84\", когато петима българи успяха да стъпят на най-високия връх на планетата,  когато Христо Проданов става първият българин, изкачил най-високия връх на планетата, при това без допълнителен кислород и по най-трудния маршрут.    Още четирима българи стигат върха в рамките на експедицията - Методи Савов, Иван Вълчев, Николай Петков и Кирил Досков.  ", "date": "2019.11.28", "title": "Почина алпинистът Аврам Аврамов, ръководител на българската експедиция \"Еверест-84\""}
{"url": "http://epicenter.bg/article/Yordan-Lechkov--Kolegite-pravyat-greshka-sled-greshka--reshenieto-e-nelegitimno-/200130/8/0", "text": "„Според мен днешното решение е нелегитимно. Има си ред. Запазих дълго време мълчание. Сега мога да говоря спокойно. Не съм казал нито една дума срещу мой колега. Към днешна дата няма да кажа нищо в тази насока. Нямам притеснения. Подал съм си в съда моите опасения“, така Йордан Лечков коментира новината, че вече не е първи вицепрезидент на Българския футболен съюз. Днес Изпълкомът на централата го освободи поста, като на неговото място избра Емил Костадинов, предаде БНР.    \"Конгрес има два начина да бъде свикан - на първо място от клубовете. Имал съм среща с клубовете и те казват, че няма да приемат оставката на Борислав Михайлов. Не можах да разбера кой иска конгрес. Трябва да се похарчат 500 000 лева за свикването на конгрес. Това, което се прави, се извършва по неправилен начин. Този конгрес няма как да бъде свикан от този временен президент и този Изпълком. Без да търся конспирация, предният път обезглавихме Балъков, днес Лечков, а после - Костадинов. Трябваше да се концентираме върху баражите и след това да мислим за Конгрес. Смятам, че колегите правят грешка след грешка. Искам конгресът да бъде редовен. Само съдът ще реши кой крив и кой прав\", допълни Лечков.    \"Нека попитам къде са проблемите? Имаме национален отбор, който в крайна сметка играеше добре при Петър Хубчев. Отборът ще играе квалификация. Все пак имаме някаква надежда. Чисто финансово сме изрядни. Мога да кажа, че след Световното в Щатите се чувствах в такава враждебна обстановка. Аз съм я преживял и надживял\", завърши бившият национал.  ", "date": "2019.11.28", "title": "Йордан Лечков: Колегите правят грешка след грешка, решението е нелегитимно "}
{"url": "http://epicenter.bg/article/Prouchvane-veshtae-pobeda-i-mnozinstvo-za-torite-vav-Velikobritaniya-/200029/7/0", "text": "Британските консевратори ще спечелят извънредните общи избори на 12 декември с мнозинство от 68 места в Камарата на общините, показва последното проучване на агенция YouGov, цитирано от БНР.    Ако изборите се проведат утре, агенцията прогнозира, че торите на премиера Борис Джонсън ще спечелят 359 места - 42 повече отколкото на предишните изборите през 2017 година. Общо в долната камара на британския парламент има 646 депутати.    Проучването показва, че торите ще отнемат места от Лейбъристката партия в някои от нейните \"крепости\" в Мидландс и Северна Англия. Според прогнозата лейбъристите ще загубят 51 депутатски места, осигурявайки си само 211 депутати.    Моделът, по който YouGov е направил конкретно това проучване, е смятан за сравнително надежден, защото по него за първи път точно бе прогнозиран висящ парламент през 2017 година.    От YouGov са интервюирали около 100 000 души за последните седем дни. През последните години обаче повечето анкети се оказаха доста погрешни, освен това картината може значително да се промени от днес до деня на изборите.    Данните показват още, че либералдемократите, които набраха скорост след обявяването на изборите, сега започват да изостават. Те биха спечелили 13 места - само едно повече, отколкото имаха преди разпускането на парламента.    Очаква се обаче Шотландската национална партия да получи 43 места - 8 повече, докато промяна не се прогнозира за уелските националисти и Зелената партия, които вероятно ще спечелят респективно 4 и 1 място.  ", "date": "2019.11.28", "title": "Проучване вещае победа и мнозинство за торите във Великобритания "}
{"url": "http://epicenter.bg/article/Nikola-Sarkozi--Zapadat-zalyazva-/200061/7/0", "text": "Западът е пред своя залез, това мнение е изразил Никола Саркози, предаде газета.ру, цитира Новини.бг    Бившият френски президент в обширно интервю пред испанското издание \"Мундо\" е заявил, че през последно време в много западни държави са се усещали упадък и криза. \"Кризата на традиционните консервативни и либерални партии е криза и на демокрацията. Тя е и предвестник на залеза Запада\", е казал експрезидентът.    По думите на Саркози упадъкът на Европа е бил свързан и с радикални промени в глобален мащаб. \"Центърът на света се е преместил. Старият континент и Америка вече не са стожерът на Земята. Той се е преместил на Изток. От приблизително седемте милиарда обитатели на нашата планета почти половината живеят в Азия. В централната част на Европа хората са около 800 млн. души\", е посочил той.    Политикът още е казал, че залезът на Европа е почти неизбежен и за това ще допринесат и вътрешни проблеми. \"Европейският съюз е раздиран от разногласия. Трудно е 27-те да намерят общ език\", е заявил още бившият стопанинът на Елисейския дворец от 2017 до 2012 г.", "date": "2019.11.28", "title": "Никола Саркози: Западът залязва!"}
{"url": "http://epicenter.bg/article/NASA-otkri-izvanzemen-okean-na-spatnika-na-Yupiter---Evropa--VIDEO--/200066/7/0", "text": "Американската космическа агенция обяви сензационно откритие. Според съобщението на НАСА, специалисти са открили извънземни води, което потвърждава възможността за съществуване на живот извън пределите на земното кълбо, предава Агенция \"Фокус\".    НАСА започва търсенето на извънземни води преди повече от 40 години, като най-много внимание е отделено на един от четирите най-големи спътника на Юпитер – Европа. Снимките, направени от космическия апарат Voyager от близко разстояние, са потвърдили изхвърляне на водна пара през пукнатина в ледената повърхност на спътника.    Според данните на космическата агенция, вероятността в ледника да има течна вода продължава да е много висока, но тя не може да се види заради ледената кора.    Експертите на НАСА потвърдиха, че парните емисии (някои могат да достигнат височина от няколко десетки километра) на повърхността на Европа потвърждават наличието на течна вода (океан) под дебелата ледената кора, която не замръзва поради горещото ядро на спътника, нагрято от притеглянето на Юпитер.    Тази теория е потвърдена с помощта на инфрачервени лъчи. Проучванията показват наличието на вода, което означава, че на повърхността на Европа съществува възможност за някаква форма на живот.  ", "date": "2019.11.28", "title": "НАСА откри извънземен океан на спътника на Юпитер – Европа (ВИДЕО) "}
{"url": "http://epicenter.bg/article/Edi-Rama--Cheren-e-dneshniyat-praznik--Denyat-na-Chervenoto-zname-potana-v-mrak-/200067/7/0", "text": "Днешният празник е черен. Това е написал албанският премиер Еди Рама във Facebook, предаде сръбското радио Б92, цитира Новини.бг   \"Денят на Червеното знаме потъна в мрак. Годишнината от обявяването на нашата независимост (от Османската империя през 1912 г.) е помрачена от трагедията, сполетяла нашата страна. Бог да благослови Албания и нейния народ, независимо от вярата. Нека в тези тежки дни проявим солидарност към близките на жертвите и да помогнем на пострадалите\", е посочил още министър-председателят в Тирана.  Над 500 труса са разтърсили балканската страна в периода 26-27 ноември. Загиналите вече са станали 40, са съобщили от военното министерство на Албания.", "date": "2019.11.28", "title": "Еди Рама: Черен е днешният празник! Денят на Червеното знаме потъна в мрак!"}
{"url": "http://epicenter.bg/article/Novo-zemetresenie-v-Albaniya--5-1-po-Rihter-udari-stranata/200070/7/0", "text": ", на 42 км от албанската столица Тирана и на 18 км от Дуръс, отново в Албания, съобщава Европейският сеизмологичен институт.   (11:52 местно време) и е на дълбочина 20 км.  . Това е трето поредно земетресение на територията на Албания. Първото беше с магнитуд 6.4, което доведе но множество жертви и материални щети. Второто пък беше 4.7 по Рихтер. Страната е изправена пред сериозна криза, като вече беше обявено бедствено положение.", "date": "2019.11.28", "title": "Ново земетресение в Албания: 5.1 по Рихтер удари страната"}
{"url": "http://epicenter.bg/article/Mnozinstvoto-amerikantsi-odobryavat-voennata-namesa-na-SASht-v-drugi-strani-/200074/7/96", "text": "Трима от четиримата граждани на САЩ одобряват американската военна интервенция в чужбина в случай на ограничения на свободите и нарушаване на човешките права. Това показва проучване на общественото мнение на фондация „Роналд Рейгън“, цитирано от специализираното издание Military Times и Агенция \"Фокус\".    Повечето от хилядите американци, участвали в проучването, заявяват, че Вашингтон трябва да следва по-активна външна политика. Освен това, както отбелязва изданието, американският президент Доналд Тръмп често заема изолационистка позиция по редица външнополитически въпроси. Например, той се застъпва за изтеглянето на войски от Афганистан и Сирия.    „Въпреки факта, че социолозите отдавна отбелязват съществуването на изолационистки настроения в САЩ, проучването показа, че те представляват по-малката част\", коментират авторите на изследването.    По-конкретно, данните сочат, че 76% от анкетираните одобряват използването на американската военна сила в други страни, независимо дали съществува пряка заплаха за САЩ или не. 65% са за поддържане на мрежа от военни бази в чужбина. И само 28% от анкетираните споделят идеята за намаляване на присъствието на американските военни извън страната.    Проучването показва също, че 86% от американците, участвали в него, са уверени във въоръжените сили на страната, докато 76% от анкетираните подкрепят увеличение на разходите за отбрана.  ", "date": "2019.11.28", "title": "Мнозинството американци одобряват военната намеса на САЩ в други страни "}
{"url": "http://epicenter.bg/article/Kitay-privika-amerikanskiya-poslanik-na-razgovor/200076/7/0", "text": "Китaйcки прeдcтaвитeли привикaхa пocлaникa нa CAЩ в cтрaнaтa, cъoбщи РИA Нoвocти, цитира Дарикнюз. Тoвa бeшe oбявeнo oт зaмecтник-миниcтърa нa външнитe рaбoти нa Китaй Ли Ючeн. Тoй щe изрaзи прoтecт, cлeд кaтo aмeрикaнcкия прeзидeнт Дoнaлд Тръмп пoдпиca зaкoн зa зaщитa нa прaвaтa нa грaждaнитe в Хoнкoнг.   „Тoвa e нaмeca в дeлaтa нa Китaй и нaрушeниe нa мeждунaрoднoтo прaвo. Прaвитeлcтвoтo нa нaшaтa cтрaнa изрaзявa cилeн прoтecт в тoвa oтнoшeниe“, зaяви Ючeн. Гoвoритeлят нa китaйcкoтo външнo миниcтeрcтвo гeнeрaл Шуaн зaяви, чe aмeрикaнcкoтo прaвитeлcтвo oткритo пoдкрeпя прoтecтирaщитe, cъздaвaщи рaзмирици в Хoнкoнг. Спoрeд нeгo пoдoбни дeйcтвия мoгaт дa пoвлияят нa двуcтрaннитe oтнoшeния.", "date": "2019.11.28", "title": "Китай привика американския посланик на разговор"}
{"url": "http://epicenter.bg/article/Vaorazhena-neonatsistka-grupirovka-e-razbita-v-Italiya-/200083/7/0", "text": "Италия разби въоръжена неонацистка групировка, която поддържала контакти и с друг екстремисти в Европа, предаде АФП, цитирана от БНР.    Днес са били извършени обиски на домовете на 19 заподозрени в цялата страна – от Сицилия до Милано, иззети са автоматични оръжия, пушки, арбалети, мечове, ножове, нацистки флагове и литература за Хитлер и Мусолини.    Мишена на акцията е наскоро създадената Национална италианска социалистическа работническа партия, която има антисемитски и ксенофобски виждания и е в поддържала контакти с британската неонацистка Комбат 18 и с португалската крайнодясна Нов социален ред.    Италианската организация имала затворен чат, наречен „Милиция“, за обучение на екстремисти. Главният инструктор е бил член на мощната калабрийска мафия Ндрангета, както и местен лидер на малката крайнодясна партия „Форца Нуова“ в Лигурия.  ", "date": "2019.11.28", "title": "Въоръжена неонацистка групировка е разбита в Италия "}
{"url": "http://epicenter.bg/article/Makron--Dumite-mi-za--mozachnata-smart--na-NATO-byaha-polezen-signal-za-Aliansa-/200086/7/0", "text": "Държавният глава на Франция Еманюел Макрон смята, че изявлението му за „мозъчната смърт“ на НАТО е полезен сигнал за Алианса. Президентът заяви това на пресконференция след разговора в Париж с генералния секретар на НАТО Йенс Столтенберг, предаде \"Фокус\", цитирайки TACC.    „Моят коментар за мозъчната смърт на НАТО беше полезен сигнал за привличане на вниманието на Алианса“, подчерта Макрон.  На 7 ноември в интервю за списание The Economist френският президент заяви, че координацията е напълно загубена в рамките на НАТО, а Алиансът е в състояние на „мозъчна смърт\". Той отбеляза също, че Европа трябва да започне да мисли за себе си като за независима геополитическа сила, в противен случай тя „няма да контролира съдбата си“. Столтенберг и германският канцлер Ангела Меркел не бяха съгласни с оценката на Макрон за състоянието на Алианса.    Според държавния глава на Франция Еманюел Макрон европейските нации трябва да участват във всички преговори за създаване на ново споразумение между САЩ и Русия за ограничаване ядрените ракети със среден обсег. „Не можем просто да се задоволяваме с двустранни договори\", заяви още Макрон след разговора си със Столтенберг, предадоха АФП и \"Фокус\".  Агенцията припомня, че след дълъг спор по-рано тази година се разпадна ключовият Договор за ракети със среден и малък обсег (ДРСМО) от годините на Студената война.  ", "date": "2019.11.28", "title": "Макрон: Думите ми за „мозъчната смърт“ на НАТО бяха полезен сигнал за Алианса!"}
{"url": "http://epicenter.bg/article/Obyaviha-okonchatelnite-rezultati-ot-prezidentskite-izbori-v-Rumaniya/200089/7/0", "text": "Говорителят на Централното избирателно бюро Мирча Преотеску съобщи днес окончателните резултати от президентските избори в Румъния, според които Клаус Йоханис печели 66,09 процента от гласовете, а Виорика Дънчила - 33,91 процента, съобщава сайтът \"Зиаре\", цитиран от БТА.   Действащият президент Клаус Йоханис е кандидат на Национално-либералната партия, а кандидатката на Социалдемократическата партия Виорика Дънчила остана втора.   В гласуването на 24 ноември са участвали общо 10 031 762 избиратели, тоест 54,86 процента от имащите право на глас.   Преотеску уточни, че валидно изразените гласова са били 9 849 057, тоест 98,18 процента от общия брой, а 182 648 гласа са били невалидни.    ", "date": "2019.11.28", "title": "Обявиха окончателните резултати от президентските избори в Румъния"}
{"url": "http://epicenter.bg/article/SASht-obviniha-Rusiya--che-pomaga-na-Siriya-da-prikrie-himicheski-ataki-/200093/7/0", "text": "САЩ обвиниха днес Русия, че помага на Сирия да прикрие използване на забранени токсични муниции в гражданския конфликт, като подкопавала работата на Организацията за забрана на химическите оръжия по идентифициране на отговорните лица, предаде Ройтерс, цитирана от БНР.    Коментарите на американския представител в ОЗХО Кенет Уорд бяха посрещнати със светкавично опровержение от Москва и идват на фона на сблъсък между Запада и Русия на годишната конференция на организацията в Хага.    Москва се опира на изтекли документ и имейл на служители от ОЗХО, в които се изразява несъгласие с изводите, че Дамаск стои зад химическа атака с хлор през 2018 г.    Над 40 души бяха убити в тази атака в Дума, град в околностите на Дамаск, тогава контролиран от бунтовниците на 7 април 2018 г.    САЩ, Великобритания и Франция отговориха седмица по-късно с ракети срещу сирийски правителствени цели – най-мащабната западна офанзива срещу Дамаск в 8-годишния конфликт.    Сирия и Русия отричат, че изобщо е имало химическа атака в Дума и настояват, че тя е била инсценирана с тела, донесени от друго място.    ОЗХО се превърна в поле на дипломатически сблъсък за Сирия, след като Русия през 2017 г. наложи вето на резолюция за удължаване на мандата на Общия разследващ механизъм на организацията, който заключи, че сирийската армия е ползвала зарин и хлор.  ", "date": "2019.11.28", "title": "САЩ обвиниха Русия, че помага на Сирия да прикрие химически атаки "}
{"url": "http://epicenter.bg/article/Nikolay-Kiskinov--Povecheto-ot-migrantite-v-katastrofiraliya-kray-Kumanovo-kamion-sa-ot-Pakistan/200094/7/0", "text": "Става дума за инцидент с микробус на Северномакедонска територия, близо до град Куманово, в който е имало 26 лица. Потвърдено е, че повечето са от Пакистан. Имали са документи в тях. Това каза гл. комисар Николай Кискинов на извънреден брифинг, предаде Агенция „Фокус“.   По думите на Николай Кискинов, става въпрос за трафик от България през Република Северна Македония, а номерата, с които е било превозното средство са български.    „Те са регистрирани в България от македонски гражданин. В момента въпросното лице, което е закупило този лек автомобил от България, продължава да пътува. Има повторно направена регистрация на автомобила и последно е бил в България октомври месец тази година“, заяви Кискинов.   Той допълни, че лицето, което е управлявало превозното средство, е македонски гражданин и в момента се издирва.    „Няма български лица, които да са замесени в този случай“, поясни комисар Кискинов.", "date": "2019.11.28", "title": "Николай Кискинов: Повечето от мигрантите в катастрофиралия край Куманово камион са от Пакистан"}
{"url": "http://epicenter.bg/article/Evroparlamentat-prie--zelena--rezolyutsiya/200114/7/0", "text": "Европейският парламент прие резолюция, с която обявява извънредно положение за климата и околната среда в Европа и по света, съобщава БГНЕС, цитирана от Нова телевизия.    429 депутати гласуваха за, 225 - против и 19 се въздържаха.    В резолюцията ЕП призовава ЕС да представи възможно най-скоро на Конвенцията на ООН за изменението на климата своята дългосрочна стратегия за климата до 2050 г. В допълнение, членовете на ЕП призоваха новия председател на комисията Урсула фон дер Лайен да включи в Европейския Зелен пакт целта за намаляване на емисиите на парникови газове с 55 процента до 2030 г.    Евродепутатите смятат, че настоящата амбиция за въздушен и морски транспорт е недостатъчна с оглед на необходимото намаляване на емисиите. Всички страни според тях трябва да включват емисиите от международния въздушен и морски транспорт в своите национално определени планове. Те призовават Комисията да предложи включването на морския сектор в Европейската схема за търговия с емисии.   Според ЕП страните от ЕС трябва поне да удвоят своя принос в Международния зелен фонд за климата. Държавите-членки на ЕС са основните публични финансисти в борбата срещу изменението на климата и бюджетът на ЕС следва да бъде напълно съобразен с международните задължения. Депутатите отбелязват също, че реалните обещания на развитите страни все още са под колективната цел да се намерят 100 милиарда долара годишно, започвайки от 2020 г.    И накрая, членовете на ЕП призовават всички държави от ЕС да премахнат всички преки и косвени субсидии за изкопаеми горива до 2020 г. Европейската комисия вече е поставила цел да неутрализира въглеродните емисии до 2050 г., но Европейският съвет все още не е одобрил предложението, тъй като Полша, Унгария и Чехия са против.", "date": "2019.11.28", "title": "Европарламентът прие „зелена“ резолюция"}
{"url": "http://epicenter.bg/article/Albanskiyat-premier--Shte-zakriya-medii--ako-v-tazi-dramatichna-situatsiya-sazdavat-panika--/200126/7/0", "text": "Албанският премиер Еди Рама предупреди медиите, че при извънредната ситуация след мощното земетресение от 6,4 във вторник ще бъдат закрити тези от тях, които продължават да разпространяват фалшиви новини и да създават допълнителна паника сред населението, предаде БТА.    \"За последен път предупреждавам порталите, телевизиите и другите медии, че при условията и правните рамки на извънредното положение ще бъда принуден да се намеся и да ги закрия до края на тази драматична ситуация, ако продължат с фалшивите новини и създаването на паника\", написа Рама във Facebook.    По-рано премиерът предупреди в Twitter \"медиите да мерят всяка изговорена и написана дума\".    В същия тон Рама говори и сутринта на извънредно заседание на правителството. Той подчерта, че положението е много сериозно и сега е \"време за психиатри, а не за астролози\".    След заседанието той написа в Twitter: \"В тази извънредна ситуация е недопустимо да се публикуват шарлатанствата на местни или чуждестранни медии или да се тълкува изкривено ситуацията. Спрете това! Веднага!!!\".    Броят на жертвите след земетресението в Албания расте    По последни данни жертвите от катастрофалното земетресение във вторник са достигнали 40, а ранените са 750.    Силното земетресение бе последвано от серия вторични трусове, продължили до днес. Последният от тях с магнитуд 5,1 бе регистриран днес по обяд.", "date": "2019.11.28", "title": "Албанският премиер гневен: Ще закрия медии, ако в тази драматична ситуация създават паника! "}
{"url": "http://epicenter.bg/article/500-000-evro-nagrada-za-glavite-na-kradtsite--otmaknali-bizhuta-za-miliard-v-Drezden-/200129/7/0", "text": "Полицията в Германия обяви награда в размер на 500 000 евро за информация, която ще помогне да бъдат заловени крадците или да бъде открито ограбеното от съкровищницата на \"Зелената арка\" в Дрезден, което се оценява на около един милиард евро, предава БГНЕС.    От полицията съобщават, че специалната комисия, която разследва случая, се състои от 40 човека. Разследването се води от отдел на прокуратурата на Дрезден по борба с организираната престъпност.    В понеделник сутринта от Резиденцшлос (Residenzschloss) в центъра на Дрезден бяха откраднати бижута на стойност около 1 милиард евро. От полицията заявиха, че това е може би най-голямата кражба в следвоенната история на страната.    Установено е, че престъпниците са проникнали в \"Грюнес гевьолбе\" (Grüneя Gewölbe – зелената арка) и от държавната колекция на произведения на изкуството – съкровищницата на крал Август II Силни, са откраднати уникални бижута.    Дежурните служители в музея видели чрез камерите за видеонаблюдение престъпниците и веднага подали сигнал в полицията. Въпреки, че служителите на реда пристигнали на местопроизшествието за броени минути, извършителите се измъкнали невредими. В момента в Дрезден работи специална комисия, която разследва случая.    Според първоначалната информация престъпниците са били двама и попаднали в обхвата на камерите за наблюдение. В сряда полицията съобщи, че вероятно става въпрос за четирима извършители – другите двама са чакали отвън в автомобила, с който са избягали от местопрестъплението и която по-късно са запалили в гараж в Дрезден.    Към момента в полицията са постъпили 205 съобщения от граждани с информация, потенциално свързана с престъплението.  ", "date": "2019.11.28", "title": "500 000 евро награда за главите на крадците, отмъкнали бижута за милиард в Дрезден "}
{"url": "http://epicenter.bg/article/Evropeyskiyat-savet-ofitsialno-naznachi-novata-EK-na-Ursula-fon-der-Layen-/200131/7/0", "text": "Председателят на Европейския съвет Доналд Туск обяви в четвъртък, че Съветът официално назначи новата Европейска комисия, ръководена от Урсула фон дер Лайен. Комисията ще започне управленския си мандат на 1 декември, предаде БНР.    \"Европейският съвет най-накрая официално назначи новата Европейска комисия, която ще встъпи в длъжност на 1 декември. Поздравления и моите най-добри пожелания за г-жа Урсула фон дер Лайен и нейният екип при запазването на единен и силен ЕС\", написа Турск в Туитър.    В сряда новата ЕК беше одобрена от Европейския парламент, като за нея гласуваха 461 евродепутати.    Комисията беше назначена въпреки отказа на Обединеното кралство да определи свой европейски комисар преди общите избори в страната на 12 декември, тъй като всички останали кандидати бяха потвърдени.    По-рано ЕК предупреди Великобритания, че нарушава Договора на Европейския съюз, като не изпраща свой комисар в Брюксел.  ", "date": "2019.11.28", "title": "Европейският съвет официално назначи новата ЕК на Урсула фон дер Лайен "}
{"url": "http://epicenter.bg/article/Facebook-i-Instagram-se-srinaha-/200132/7/0", "text": "Социалните мрежи Facebook и Instagram се сринаха. Хиляди потребители се оплакаха, че не могат да споделят публикации или нямат достъп до съобщенията си, предава Нова тв.    Услугите на социалните мрежи са засегнати в целия свят, съобщи сайтът Down Detector.    Не е ясна причината за срива на социалните мрежи. Това не е първият път, в който това се случва. През октомври и двете социални мрежи, както и WhatsApp, спряха да функционират за няколко часа.    Социалната мрежа Twitter работи без проблем.  ", "date": "2019.11.28", "title": "Facebook и Instagram се сринаха "}
{"url": "http://epicenter.bg/article/Makron-otreche-da-e-priemal-ruskiya-moratorium-za-raketite-s-malak-i-sreden-obseg-/200134/7/0", "text": "Френският президент Еманюел Макрон отрече да е приемал руското предложение за налагане на мораториум на разполагането на ракети в Европа, но заяви, че е важно инициативата на Кремъл да не бъде отхвърляна веднага, предава Reuters, цитирана от \"Фокус\".    Русия по-рано призова САЩ и други страни да обявят мораториум на разполагането на ракети със среден и малък обсег на действие в Европа, след като договорът за забрана на такива ходове изтече формално през август 2019 г.    Макрон, който по-рано разговаря с генералния секретар на НАТО Йенс Столтенберг заяви, че страната му „абсолютно не е приела“ предложението, както се твърдеше от германски източници по-рано.    „Но ние обмислихме това, на базата на дискусия, че не може просто да го отхвърлим. (…) Нека сме сериозни, говорим за сигурността на Европа“, каза Макрон.    Той добави, че европейските страни трябва да играят роля в преговорите след разпада на договора за ракетите със среден и малък обсег.    „Споразумението беше отхвърлено от САЩ, но аз ви напомням, че нашата безопасност е заложена тук. Тази на нашите европейски съюзници,“ заяви още френският президент.    „В него се казва, че европейците трябва да са включени в това бъдещо споразумение. Не можем да изнесем нашата безопасност на базата на двустранно споразумение, в което не участва никоя европейска страна“, добави той.    Той каза още, че страната му ще е „безкомпромисна“ в защитата на суверенитета на европейските си съюзници, ако те бъдат нападнати, благодарение на силите си в балтийските държави.    „Но дали липсата на диалог с Русия направи европейския континент по-сигурен? (…) Не мисля така“, добави Макрон.  ", "date": "2019.11.28", "title": "Макрон отрече да е приемал руския мораториум за ракетите с малък и среден обсег "}
{"url": "http://epicenter.bg/article/ChitAlnYata-sabira-2020-knigi-za-bibliotekite-v-stranata/200084/6/0", "text": "До края на годината ЧитАлнЯта в Градската градина на София събира за библиотеки в страната книги, издадени през последните 10 години, съобщава БНР.    \"Поставили сме си цел по случай 2020 година да съберем 2020 книги за библиотеките в страната\", посочи пред „Хоризонт“ председателят на Сдружение за градски читални Александър Шпатов. По думите му навсякъде библиотеките имат нужда от книги и колкото и да се съберат по време на акцията, ще бъдат разпределени.  „Човек като влезе в една библиотека, веднага му прави впечатление, че книгите са по-скоро доста стари. Особено в по-малките населени места дълги години не се отделят целево средства за обновяване на фондовете. Наистина новите книги липсват от рафтовете на библиотеките и е хубаво ако можем, да помогнем.“    Запазени книги от последните години    „Тези книги, които са класиките, които всички имаме в нашите си библиотеки, тях ги има и в обществените библиотеки. Просто тези книги няма къде да се дарят“, поясни Шпатов.    Търсят се на първо място детски книги, за предпочитане нови, както и съвременна българска литература, защото е добре да си поддържаме културата, посочи той.    „И всякакви други книги, с които човек по-трудно би се разделил, би искал да ги сподели с хората, не толкова да си изчисти библиотеката от тях.“    Споделените книги    Сдружението за градските читални работи от 4 години. До момента събраните в тазгодишната инициатива книги са към 900, а първите пратки са отпътували към десетина места в страната, съобщи Шпатов. „Като имаше две училищни библиотеки, една регионална, една общинска и доста читалищни.“    „Всеки казва – държавата трябва да се намеси. Не е само държавата. И сами можем да помогнем, ако сме готови да се разделим с любими книги“, обобщи Александър Шпатов.    Хората от страната няма нужда да изпращат книгите до София, а могат направо да ги дарят на библиотека в тяхното населено място, уточняват инициаторите на акцията.    Книгите могат да се носят от 10 до 20 часа в Градската градина на София.", "date": "2019.11.28", "title": "ЧитАлнЯта събира 2020 книги за библиотеките в страната"}
{"url": "http://epicenter.bg/article/Luvarat-potvardi-treta-balgarska-izlozhba-/200096/6/0", "text": "Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех. Това пише в писмото си до министъра на културата Боил Банов президент-директорът на музея „Лувър” Жан-Люк Мартинез, съобщават от пресцентъра на министерството.    Имам удоволствието да Ви потвърдя, че в рамките на сътрудничеството между нашите две институции Лувърът ще представи изложбата с работното заглавие към момента: \"Изкуство и култури в България (16-18 век)\" през лятото на 2020 г. Това уверение дава президент-директорът на световния музей „Лувър” Жан-Люк Мартинез в писмо до министъра на културата Боил Банов. Тази изложба, изцяло подкрепена от мен, ще представлява едно истинско събитие за Лувъра, посочва в кореспонденцията президентът на френския музей.    Българските експонати ще бъдат изложени в залите на Лувъра в Париж от края на юни до края на ноември 2020 г. или до началото на януари 2021 г., в зависимост от възможностите на двете страни и на институциите, които работят за този проект, се посочва в писмото. В изложбата ще бъдат представени около 60 емблематични за периода експоната от различни области, които ще позволят да бъдат проследени основните тенденции и взаимодействия между материалната и духовната култура.    Искаме да дадем възможност изложбата да бъде разгледана не само от многобройните посетители през лятото и от нашата обичайна публика, но и от любителите на есенните изложби, подчертава президентът на Лувъра Жан-Люк Мартинез.    За целите на организирането на изложбата ще бъде създаден официален научен комитет от експерти на двете страни, представители на министерства, музеи, галерии и културни институти, които са в неформален контакт от миналата година. Лувърът ще изработи и публикува и специален илюстриран каталог на всички представени произведения.    Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех, какъвто заслужава нейната научна амбиция, се казва още в писмото до министъра на културата Боил Банов от президент-директора на музея „Лувър” Жан-Люк Мартинез.  ", "date": "2019.11.28", "title": "Лувърът потвърди трета българска изложба "}
{"url": "http://epicenter.bg/article/Dots--Yordan-Velichkov--Uspeshen-e-tozi-narod--koyto-e-kritichen-kam-svoite-lideri/200069/11/0", "text": ". В тази територия влиза излаза на Бяло море, град Струмица с областта, градовете Цариброд и Босилеград и няколко села от Кулско.   Наред с това на България са наложени и тежки финансови, военни и икономически санкции, като репарации в размер на 2,25 милиарда златни франка, както и 70 825 глави добитък и 250 000 тона въглища, които тя е задължена да предаде на победителите. На българската държава е натрапена и т.нар. Конвенция за „доброволно изселване“, която се използва от Гърция за брутално обезбългаряване на Егейска Македония и Западна Тракия.  А престъпните резултати от тази политика са факт. 60-те милиона жертви през Втората световна война, безкрайните етнически и религиозни конфликти и гражданска война в Близкия и Среден изток, междунационалната нетърпимост на Балканите и кръвопролитни военни сблъсъци, са последица от крайно несправедливите решения на Парижката мирна конференция от 1919 година. Ньойският договор е всъщност и международен документ, „узаконяващ“ втората национална катастрофа на България. Първата и най-характерна черта е, че това е един несправедлив, унизителен и грабителски акт, наложен в крайна сметка на един народ, подло и коварно вкаран във войната от държавен глава, краен проводник на чужди интереси. Цялата международна общност е убедена, че Фердинанд е безкомпромисен поддръжник на германската агресивна политика. Тежките клаузи на договора от Ньой, както и на договорите с победените страни, провокират силните реваншистки настроения, довели до Втората световна война. Една от причините за тази въпиюща несправедливост и прекалена жестокост към загубилите войната, е отблъскващото английско високомерие и арогантното френско държание към победените.  Тя за втори път през последните няколко години доказа, че със своята некадърност, вредите, причинени от нея на България, са по-големи от пораженията, нанесени й от външни сили, взети заедно. Причината за втората национална катастрофа бе заложена още след първия национален погром през 1913 г. Както триумфът на българското оръжие и героизмът на българската армия възхити Европа, така и катастрофалното бедствие, сполетяло България след 16 юни 1913 г., прикова вниманието на целия европейски печат и обществеността. Всички са единодушни, че най-голяма отговорност за катастрофата носи Фердинанд, поради което очакват неговото незабавно детрониране. За загубена война короната пада от главите на най-изявени императорски величия. За съжаление, това в България не се случва. Запазването на престола на една персона, извършила няколко тежки престъпни деяния, довели логично до първата национална катастрофа, е акт, който най-точно свидетелства за нивото и атестира елитарната част на политическата прослойка на България, по-голяма част от която е съставена от неподготвени хора, личности без чувство за достойнство, без морал, без отговорност към народ и държава. С това си безпрецедентно и престъпно бездействие властващите елити стават съучастници в престъпната антибългарска политика на Фердинанд Сакс Кобург Готски. Два месеца след катастрофата монархът е в „нелегалност“. Убеден, че е недосегаем и преодолял паническия страх за живота си, той отново се появява в публичното пространство, демонстрирайки познатото самочувствие, високомерие и презрение към заобикалящите го.    В същото време министри и депутати, вместо ясно и категорично да посочат виновника за трагедията, връхлетяла България, като недоразвити поставят глупавия въпрос:“Кой извърши престъпното безумие на 16 юни 1913 г.?“ В същото време отговор на този въпрос единодушно е даден от българския народ, който единодушно и категорично посочва монарха като извършител на чудовищното престъпление и тежко национално предателство. Убеден, че вкорененият страх и сервилност пред царя ще продължат да парализират реакциите на политиците, Фердинанд определя новия външно-политически курс на България. Това му еднолично решение, необсъдено с нито един български политик и представител на законодателната и изпълнителната власт, е незабавно приведено в изпълнение. На лична среща с императора на Австро-Унгария Франц Йосиф през месец октомври 1913 г. Фердинанд изразява категоричното си желание България да стане военен съюзник на Австро- Унгария и Германия. Още по-смайващ е следният ход на Кобурга, за който свидетелства лично новоназначеният министър на войната ген. Ив. Фичев.   Около един месец след започването на Първата световна война, т.е. в края на месец септември 1914 г., премиерът В. Радославов дава на министъра да се запознае с „проектодоговор за съюз между България и Германия“.  „След като го прочетох, останах силно смутен и казах : За Бога, г-н Радославов, да не се излъжете да подпишете този договор, защото ще погубите България!“ „Че нима съм луд – отвръща Радославов - Аз Ви го дадох да го прочетете, за да видя какво ще кажете. Никому нищо няма да казвате и на другите министри няма да казвате, защото те не знаят за това!“ Това признание, изложено в личните бележки на премиера Радославов, е поредният смазващо разобличаващ документ за лицемерието, двуличието и подлостта на Фердинанд. Твърдението, че той се е колебаел между двете войнстващи групировки и търсил най-доброто предложение за реализиране на идеала за обединение на българския народ, е една невероятно нагла лъжа. Извън всякакво съмнение е, че Кобурга в този момент се вълнува единствено от съдбата на Германия, която се очертава да загуби войната. Развилите се през следващите няколко месеца събития и ходове, довели до влизането на България в Тройния съюз, са неопровержими аргументи за неограничената власт, която Фердинанд има и твърдата му решимост по безцеремонен и брутален начин да наложи съюза с кайзерова Германия и то въпреки категоричната позиция на дипломатическите ни представители в повечето европейски държави, които аргументирано твърдят, че Германия ще загуби войната и обвързването с нея ще бъде катастрофално за България. Разбира се, вина за крайно грубото, напълно пренебрежително, високомерно и оскърбително поведение на Фердинанд носи и политическата прослойка на България, която участва в управлението на държавата. Тя не само най-безотговорно и лекомислено връчва в ръцете му цялата власт, но не намери сили, кураж и воля да спре безумията и дори да отнеме властта на този неуправляем и неукротим краен германски националист. Връх на престъпното поведение и най-грубо предателство на националната кауза на България е събитие, случило се на 25 януари 1915 г., за което отново свидетелства лично премиерът Радославов. В спомените си под заглавие „Дневни бележки 1914 -1916 г.“, той пише: „Днес Царят ми съобщи строго поверително, че от страна на Раймон Поанкаре – президент на Франция и Далкасе - външен министър, е пристигнал в София Орлеанският дук, който предложил на България да напусне неутралитета и влезе в тройното съглашение, което гарантирало на България да си получи всичко, отнето и изгубено от нея през 1913 г., именно: България щяла да получи Добруджа, Македония,цяла Тракия и Цариград.“  На България се предлагат територии, които Германия в никакъв случай не може да обещае – цяла Тракия, излаз на Мраморно море и дори Цариград. Защото Турция е неин съюзник. Ако наистина Кобургът искрено е желаел да завладее Цариград, а не е разигравал капризни сцени и театрални комедии, би трябвало да се възползва от невероятния звезден шанс да бъде първия пълководец през последните няколко столетия, завладял този град. А тази възможност е била напълно реална, защото я предлага лично президентът на Франция, държавата, която след Първата световна война разкроява политическата карта на Европа. Фердинанд обаче е на друго мнение. Той предпочита да жертва живота на десетки хиляди български войни, за да помогне на губещата войната негова родина – Германия, вместо да отстоява българските национални идеали, за което е доведен на българския престол. Ньойският договор от 1919 г. е задължителен повод отново и отново да се връщаме към тези трагични моменти от нашето минало.  Връщането към драматичните години, сполетели България през последното столетие, е преди всичко повод за задълбочени размисли, анализи, равносметка и сериозни изводи за бъдещето.   - Никога не се допуска узурпиране на цялата власт от една личност  - Никога в управлението, и още по-малко начело на държавата, да не се допускат безотговорни, професионално неподготвени, морално деградирали, крадливи, безлични, безхарактерни, страхливи и с манталитет на слуги, неустойчиви, както и авантюристи, психически неустойчиви, както и персони, чужди по произход и дух на България.", "date": "2019.11.28", "title": "Доц. Величков: Ньойският договор е връх на престъпното поведение на Кобурга! "}
{"url": "http://epicenter.bg/article/Vladimir-Kostov-/200077/11/0", "text": "Обществото следи с интерес всичко, което се отнася до току-що осъществената среща на премиера Борисов с президента на САЩ Доналд Тръмп. Така ще бъде сигурно и следващата седмица, когато ще се проведе традиционната декемврийска среща на лидерите на страните от НАТО. Там България ще има своето място и възможност да „каже думата си“ по състоянието и бъдещето на съюза.     Интересът е оправдан. При тези, кога двустранни, кога по-широки срещи, се води битка за важни неща.    Междусъюзни отношения, повече или по-малко крупни сделки, важни проекти, отношение към главните направления на международната политика. Какъв е залогът в тази битка, измерван във времето? Няколко години. Разбира се, тези, които я водят, са с желание техните споразумения да определят съдбата на света за десетилетия, че и повече. Но последният век, и особено последните десетилетия, показаха изключителната динамичност на световните процеси, а в голяма степен и непредвидимостта им. Така че – тази битка е важна, но е за няколко години. Сетне – нови лидери, нови виждания, нови евентуални резултати.     В същото време у нас, но и другаде, се води една друга битка. За съдбата на традиционното семейство – двамата съпрузи и децата им. Без да се казва открито, традиционното семейство е обект на удари в най-различни посоки с цел да се разруши връзката между родителите и децата, а и самата родителска двойка да бъде отдалечена от основата за нейното съществуване.         Въпреки че Конституционният съд посочи несъвместимостта на т.нар. Истанбулска конвенция с българската конституция, в последните месеци, без особен шум и във всеки случай без каквото и да е действително обсъждане, бе приет нов закон за социалните услуги. Предстои да влезе в сила от началото на идната година. Запознаването с закона показва, че онова в Истанбулската конвенция, което е насочено срещу семейството, и което именно я прави антиконституционна, е успешно заложено, къде по-открито, къде позамазано с някои благовидни формули.     Светият Синод на Българската православна църква излезе със становище по закона за социалните услуги. В него категорично е изразена позицията, че с този закон се цели да бъде разрушена хилядолетната народна и християнска българска традиция на семейството и на отношенията в него между родители и деца. И тази традиция да бъде заменена с практически неограничена намеса на бюрократични, комерсиални и всякакви идеологически фактори.     Посочената от Синода битка е с друг залог във времето. Не години – а хилядолетия! Защото от изхода на тази битка зависи, както съдбата на повече от две хилядолетия наследство от българска история и жизнен път, така и бъдещето на българското семейство и народност в хилядолетията напред.     Синодът пое с изключителна проницателност своята отговорност. Има конституционни пътища за това как да бъде отклонена поредната маневра на бюрократите, поставили се в услуга на джендър идеолозите. Обществото ни, ние, сме тези, които с гласа си и действията си трябва да покажем, че не сме съгласни битки за няколко години, да „покриват и прикриват“ с шума си, битка, чийто залог са хилядолетията. Защото благодарение на българското семейство ни има, и пак само благодарение на него може да продължим да съществуваме.  ", "date": "2019.11.28", "title": "Владимир Костов: Едната битка е за няколко години, другата - за хилядолетия!"}
{"url": "http://epicenter.bg/article/-Vzglyad--Turtsiya-zapochna-nov-konflikt-s-NATO-zaradi-Rusiya/200087/11/0", "text": "    Турция отказа да подкрепи плана на НАТО за защита на балтийските държави и Полша, „в случай на руска атака“. Турските власти \"държат източноевропейците за заложници, блокирайки одобряването на това военно планиране, докато не получат отстъпки“, съобщи Ройтерс вчера, позовавайки се на високопоставен източник в Алианса.    Според информацията на източника, Анкара е е поставила твърдо условие на НАТО: да признае сирийските кюрдски „Отряди за народна самоотбрана“ (ОНС/YPG) за терористи. Трябва да отбележим, че доскоро ОНС имаха подкрепата на САЩ. Друг източник обяви поведението на турската страна за „разрушително“ за Алианса.    Турската делегация в НАТО, както и министерствата на отбраната и външните работи на страната, досега не са коментирали тази информация. Представителят на НАТО Оана Лунгеску в изказване за поведението на Анкара увери, че позицията на Северноатлантическия алианс „по обезпечаването на сигурността и защитата на всички съюзници остава непроменена“.    Впрочем, съвсем очевидно е безпокойството на западните партньори на Турция в Алианса, дали страната с втората по големина армия в Алианса след американската ще остане в НАТО. В тази връзка преди няколко дни Ангела Меркел заяви, че трябва да се положат всички усилия, за да бъде задържана Турция в НАТО, защото това има геостратегическо значение.    Да припомним, че в Сената на САЩ вече бият тревога: Турция вече е преминала червената линия, когато е пристъпила към изпитания на закупените от Русия зенитни системи С-400. Сенаторът-демократ Ван Холен призова администрацията на Тръмп да наложи санкции на Турция, а Държавният департамент – да постави пред Анкара въпроса за „новите й нарушения“ в Сирия и „атаката срещу кюрдите“. Подобни изявления от Вашингтон прозвучаха и след като турският лидер не пожела да сключи сделката с Тръмп: 100 милиарда долара в замяна на отказ от С-400.    От друга страна, Ердоган не е правил гръмки заявления по адрес на НАТО, подобни на тези, които наскоро направи президентът на Франция Еманюел Макрон, който постави на Алианса диагноза „мозъчна смърт“. Нещо повече, наскоро президентът на Турция обеща да уреди противоречията си с другите страни от НАТО по повод използването на С-400.    Съвсем друг въпрос е, че Анкара не се интересува от „защитата на Прибалтика и Полша от Русия“, защото Турция играе собствена игра в рамките на Алианса, отбелязват експертите. „Като начало, Турция смята за нужно да изясни как вижда ситуацията. Властите на страната вярват, че Русия няма намерение да напада никого. Доказателство за това е фактът, че в украинската криза тя подкрепя териториалната цялост на Украйна, но не се присъедини към санкциите срещу Русия“, заяви пред „Взгляд“ турският политолог Исмаил Тогрул.    „Преди това имаше криза в отношенията между Русия и Турция. Сега ситуацията е друга“, констатира той. „Официално турската страна не казва нищо по този въпрос, но дори и така, позицията на Турция се обяснява с факта, че съюзниците от НАТО не са я подкрепили по време на военната операция „Извор на мира“ (в северната част на Сирия), а напротив – проявиха агресия“, добави турският експерт.    Според Исмаил Тогрул „основната задача на Ердоган е защитита и сигурността на съюзниците в НАТО не само от фиктивни сценарии, но преди всичко от терористи“. „Турция се бори не с кюрдите като цяло, а с конкретни терористични групи“, подчерта събеседникът. „Тук говорим за позицията на Турция по отношение на собствената й сигурност. Тя се интересува от отношението на НАТО към групировки, които в Турция се смятат за терористически организации и НАТО не я подкрепя по този въпрос. Турция отдавна отстъпва по тези въпроси, но колкото повече прави отстъпки, толкова повече членове на НАТО не се отчитат пред самата Турция“.    Както е известно, целта на Анкара е да създаде буферна зона по границата си със Северна Сирия, където да спира кюрдските формирования. „Но в НАТО критикуват плановете на Турция и дори я заплашват със санкции“, заяви пред „Взгляд“ директорът по научната работа на Фонда за развитие и поддръжка на клуб „Валдай“ Фьодор Лукянов. Като се сблъсква с такова противодействие от страна на съюзниците си в Алианса, Турция решава да се възползва от наличните й инструменти, добавя експертът.    Такъв инструмент е било и блокирането на натовските планове за „защита на Прибалтика и Полша от Русия“. Още повече, както отбелязва Лукянов, „самоусещането на други страни, особено малки, не е интересно за Анкара“. Експертът също така вярва, че Турция не възприема Русия като заплаха. В същото време Лукянов смята, че не трябва да се очаква никаква негативна реакция във връзка с този епизод от страна на НАТО. „И без това постоянно упрекват Турция, че е забравила съюзническите си задължения и не действа в духа на солидарността. Но практиката показа, че президентът Реджеп Таийп Ердоган не може да бъде впечатлен от такава критика“, счита експертът. „Защото Ердоган ще продължи да настоява на своето“. Лукянов прогнозира, че в крайна сметка ще бъде намерен компромис.  „НАТО ще смекчи позицията си по отношение на Кюрдистан, а в отговор Турция ще подкрепи плана на НАТО за защита на Полша и балтийските страни от „руската заплаха“.  „Това е символично действие за Турция“, добавя събеседникът.    „Турция има съвсем различни приоритети и нейният светоглед по отношение на сигурността е съвсем друг. За нея е важно какво се случва в Близкия Изток, Средния Изток и конкретно, в Сирия. Там най-важният партньор на Турция е Русия. Това не радва много турците и те с удоволствие биха минали и без нея. Всичко останало е второстепенно и на Турция не й трябва да жертва взаимодействието си с Русия, за да подкрепи формално страховете на съюзниците й. Мисля, че Ердоган използва това като разменна монета, за да постигне своите цели“, счита Лукянов.    Той припомни също така, че ако се погледне многовековната история на отношенията между Турция и Русия, те са много сложни и по-скоро негативни. „Взаимодействието, което съществува сега, не се основава на дълбоко доверие, а на разбирането както в Русия, така и в Турция, че двете държави няма да получат нищо в Сирия една без друга. Това е солидна основа за взаимодействие“, обясни експертът.    ", "date": "2019.11.28", "title": "„Взгляд“: Турция започна нов конфликт с НАТО заради Русия"}
{"url": "http://epicenter.bg/article/Politico--Frantsiya-se-zavrashta--no-kade-e-Germaniya-/200095/11/0", "text": "Отношенията между Франция и Германия са напрегнати и за съжаление това едва ли е временно явление. Много по-вероятно е то да се окаже системно. Причината е проста: връзките бяха разклатени, защото френският президент Еманюел Макрон и канцлерът на ФРГ Ангела Меркел (или нейният наследник) - и съответно техните правителства - имаТ различни политически съдби. Берлин е слаб, а Париж е силен, коментират в редакцията на изданието Politico.    Как това ще се отрази на Европейския съюз, все още не е ясно, но първите последици вече се усещат.  Високопоставени политици в Германия признават, че са направили първата грешка в отношенията с Париж. Когато Макрон дойде на власт, той се опита да запълни пропуските на своя предшественик Франсоа Оланд. Преди да се обърне към Германия за помощ, за да осигури бюджетни средства за стабилизиране на ситуацията, което беше усложнена от шоковетев еврозоната, той инициира и проведе реформи във Франция.  Макрон опрости френското трудово законодателство, ограничи обезщетенията за безработица и облекчи бюрократичните ограничения при наемането и уволнението, и въведе редица други реформи.    Вместо да разговарят сериозно с френския президент, германските лидери се съгласиха само на минимални „козметични“ промени за еврозоната. А за Шанз Елизе този важен урок не беше напразен.    В Берлин сега смятат, че „Макрон е решил да напредне в европейските реформи, които смята за необходими, сам и без Германия“. Като доказателство те посочват ветото, изказано от френския лидер в началото на търговските преговори със САЩ, решението му да блокира началото на преговорите с Албания и Северна Македония за присъединяването към ЕС и застъпничеството му за сближаване с Русия.  Но желанието на Макрон да продължи сам се дължи не само на неговите амбиции. Той смята, че Оланд се провали в политиката си за Европа поради неспособността си да мисли „концептуално“. Стратегически по-важният възглед на Макрон за ЕС, който той за първи път формулира в исторически значимата си реч в Сорбоната, където призова за създаването на „Европа, която се защитава“, е изцяло различен от неуспешните решения на Оланд на европейската сцена.    Макрон смята, че ЕС трябва да се откаже от фокуса си върху идеята за свободния пазар и да се превърне в политически и стратегически колективен играч, изразявайки общо мнение и преследвайки обща цел - първо на своя континент, а след това и в света. И основното във всичко това е разработването на подходяща отбранителна политика на ЕС.    Тези идеи станаха причина за изостряне на напрежението в отношенията с Германия. Първо, защото в Берлин са малко хората, които мислят стратегически. Както наскоро в интервю заяви старши член на германското правителство, „последният път, когато имахме собствена концепция за Европа, беше при канцлера Хелмут Кол“. Второ, защото в канцеларията, Министерството на външните работи и Бундестага, където такова мислене наистина съществува, идеите се различават значително от тези на Париж.    Поставяйки въпроса за отбраната в центъра на своята „нова концепция за ЕС“, Берлин подозира, че Макрон иска да замени икономическото лидерство на Германия с външната политика и политиката на сигурност на Франция. Според недоволните германски служители това би било равносилно на това сърцевината на дейността и силата на ЕС да бъде не германската икономика, а френската армия.  В близко бъдеще отношенията между Париж и Берлин едва ли ще се подобрят. Двугодишният европейски проект за реформи, Конференцията за бъдещето на Европа няма да позволи на Франция и Германия да се обединят, а по-скоро ще демонстрира различията между тях. Във всеки случай Макрон успя да изведе своите съюзници на всички ключови постове в Брюксел, което значително ще му помогне да постигне целите си. А новият председател на Европейската комисия Урсула фон дер Лайен, на която Макрон помогна за заемането на този пост, вече заяви, че докато тя оглавява ЕК, основният акцент ще бъде поставен върху „геополитическите“ въпроси - като по този начин одобри приоритетите на Елисейския дворец.  Макрон също ще продължи да ръководи абсолютното мнозинство в хиперцентрализирана политическа система, която вероятно ще продължи до 2027 г. (въпреки че мнозинството му може да намалее след изборите през 2022 г.).    За разлика от тях управляващата голяма коалиция на Германия (сформирана от ХДС на Ангела Меркел и социалдемократите) очевидно ще продължи да проявява нерешителност преди изборите през 2021 г. (въпреки големите промени в редиците на ГСДП по време на вота през декември), като основният проблем ще бъде изобщо съществуването на коалиция.    Колкото по-дълго се бави Меркел и колкото по-дълго време отнема процесът на прехвърляне на властта, толкова по-малка е вероятността да успее избраната от нея наследничка Анегрет Крамп-Каренбауер. В ХДС не са вдъхновени от не особено впечатляващата й работа като лидер на ХДС и министър на отбраната. Най-вероятно, колкото по-дълго това продължава, толкова по-многобройните опоненти ще имат възможността да я заменят като основен кандидат за поста на партиен лидер.    И докато Макрон е президент на Франция, Германия ще продължи да бъде измъчвана от политическа несигурност. Напрежението между Франция и Германия все още не е станало структурно, но скоро може да се задълбочи и да стане постоянно. Това може да се превърне в сериозна пречка както за двете страни - така и за ЕС.      ", "date": "2019.11.28", "title": "Politico: Франция се завръща, но къде е Германия?"}
{"url": "http://epicenter.bg/article/Doklad-na-Pentagona--Ruskoto-vliyanie-v-Sarbiya-e-narasnalo-sled-idvaneto-na-Vuchich-na-vlast-/200100/11/33", "text": "Когато става въпрос за руското влияние на Западните Балкани, Сърбия е най-достъпната държава. Преди идването на власт на Сръбската прогресивна партия (СПП) на президента Александър Вучич през 2012 г., двустранните отношения между Сърбия и Русия във военната област бяха на много по-ниско ниво. Това се твърди в доклад на Пентагона.    След 2012 г. СПП предприе стъпки за развитие на военното сътрудничество с Русия, пише в доклада, цитиран от Радио „Свободна Европа”. Това довело до подписването на договор за стратегическо сътрудничество през ноември 2013 г. Подчертава се, че от държавите на Западните Балкани единствено Сърбия има подписан договор за сътрудничество в областта на сигурността.    От 2014 г. насам Сърбия участва в съвместни военни учения с Русия два пъти годишно и гледа положително на помощта за получаване на военно оборудване.    „За да се противопостави на международната изолация, която последва след незаконното анексиране на Крим през 2014 г., Русия започна да демонстрира засилен интерес към развитието на военното сътрудничество със Сърбия. Същата година се проведе първото военно учение Срем 2014, в която участваха над 400 представители на военновъздушните сили. По-късно сръбската армия участва за първи път в танковите учения на Международните военни игри в Русия. Участието продължи и през следващите години”, се подчертава в доклада.    По отношение на закупуването на оръжие и оборудване се посочва, че от 2012 г. от държавите на Западните Балкани единствено Сърбия е закупила руско въоръжение на стойност от над 1 млн. долара.    Единствена Сърбия сред държавите от региона има сътрудничество с Русия в областта на разузнавателната дейност.    В открити информации посещението на секретаря на Съвета за сигурност Николай Патрушев през октомври 2016 г. беше свързано с факта, че двама руски разузнавачи, заподозрени за намеса в метежа в Черна гора, бяха депортирани от Сърбия. Директорът на руското външно разузнаване Сергей Наришкин и президентът на Сърбия Александър Вучич на срещата през април 2018 г. се договориха да продължат сътрудничеството и дейностите в областта на сигурността и разузнавателния сектор, се твърди в доклада.    Русия има намерение да измести влиянието на ЕС и САЩ в Западните Балкани и да намали влиянието на НАТО.    Ключът в стратегията на Русия е да обърне общественото мнение срещу евроатлантическата интеграция. Русия използва различни инструменти, включително икономическа помощ, дипломатическа подкрепа, енергийна зависимост и целенасочена информационна кампания и дезинформация, пише в доклада.    „САЩ и Европейският съюз не могат да си позволят амбивалентност на Западните Балкани, защото подобно отношение отваря вратите за руско вредно влияние. Има достатъчно примери за руско вредно влияние, включително опита за държавен преврат в Черна гора, агресивна руска кампания за дезинформация срещу референдума в Северна Македония за смяна на името,” се твърди в документа.    В доклада на Министерството на отбраната на САЩ за руското влияние в Северна Македония се твърди, че отбранителната политика на страната е съобразена с членството в НАТО.    Северна Македония избягва участие в дейности в областта на сигурността, свързани с Русия.    Босна и Херцеговина и Северна Македония са в процес на отказ от наследеното руско военно оборудване.    „Това дава възможност САЩ да станат техен партньор”, пише в доклада, който оценява сътрудничеството в областта на сигурността между САЩ и Северна Македония като продуктивно.     ", "date": "2019.11.28", "title": "Доклад на Пентагона: Руското влияние в Сърбия е нараснало след идването на Вучич на власт "}
{"url": "http://epicenter.bg/article/Lozan-Takev/200109/11/0", "text": "Тези дни България се нарича Стефан Данаилов, написа във Фейсбук поетът и журналист Лозан Такев.    ", "date": "2019.11.28", "title": "Лозан Такев: Тези дни България се нарича Стефан Данаилов!"}
{"url": "http://epicenter.bg/article/Georgi-Markov-/200108/11/34", "text": "      - Въпросното законодателно решение на Европарламента не може да касае България по простата причина, че българският Конституционен съд обяви за противоконституционна въпросната конвенция и то с 2/3 мнозинство. С това решение, което е обнародвано в Държавен вестник и е задължително за всички, българският Конституционен съд напрактика е обявил конституционната идентичност на България.   Всяка страна, членка на ЕС, съгласно чл. 4 от Лисабонския договор може да се позовава на своята конституционна идентичност. Така че въпросът за приемане на Истанбулската конвенция в България не стои! Истанбулската конвенция е кремирана от българския Конституционен съд.   Искам да поздравя специално Андрей Новаков, моя стар съратник Сашо Йорданов и г-н Адемов от ГЕРБ, които са гласували против Истанбулската конвенция, както и депутатите Слабаков и Джамбазки от ВМРО, както и депутатите от БСП и лично Витанов, за когото имам високо мнение, тъй като го познавам като народен представител.     - Считам, че нашият парламент с оглед на решението на Европарламента няма да е лошо да приеме една декларация и да я прати на председателя на ЕП, както и на новата председател на ЕК Урсула фон дер Лайен. В документа да се каже следното:     Считам, че българският парламент трябва да приеме такава резолюция, за да стане ясно като бял ден, че повече България не може да бъде обсъждана, когато има дебати в ЕП или в която и да е друга европейска институция по този въпрос.     - Новият Европарламент продължава с идиотщините на стария. Че сигурно някъде има насилие над жени – има, но националните законодателства са във възможностите си, както и органите, които прилагат тези законодателства, да го предотвратят.    Тъй като, както е тръгнал този Европарламент, е очевидно, че той не защитава християнските ценности. Говори се за европейски ценности, но за мен няма по-големи ценности от християнските.    И все пак - завърши един тъжен период за Европа, една европейска комисия, начело с Юнкер и Тимерманс, която ще се запомни с: „Великобритания – вън! Мигрантите – вътре!” Много жалко, че новият парламент тръгва по същия път, незащитавайки християнството и християнското семейство, прави си оглушки за ислямизацията на Европа и проповядва джендър идеологията.     - Според мен големият въпрос, с който трябва да се занимава ЕП, не е насилието над жени, с което трябва да се занимават националните законодателства, а е насилието над християните в Европа.  . Миграцията на ножа до такава степен е обхванала Франция, че преди време оставка хвърли вътрешния министър на страната, който каза, че Франция не е на девет планини от гражданска война, че ислямът съжителства заедно с християнството, но това едва ли ще бъде за дълго. В миграцията на ножа – от метален ножът стана порцеланов. Последните заклани в гръб служители на реда в Париж бяха убити именно с порцеланов нож. Поруганите християнски паметници във Франция само за миналата година са 800. Какво да кажем за Германия? По-скоро могат да се посочат като изключения градове, в които няма заклани християни. В колко града в Германия бяха извършени тежки убийства и изнасилвания на малолетни момичета – Кандел, Кьотен, Варденбург, Кемниц, Берлин, Нюрнберг и още и още. Така че работа на Европарламента е да защити християнското население в Европа от изтребление от тези, които през 2015 г., поканени от г-жа Меркел, на орди преминаха незаконно границите на европейските държави. Това е големият проблем днес в Европа – християнски ли ще бъде континентът или не. Канцлерката Меркел се похвали, че в някои западноевропейски страни ислямът е вече част от Германия. Други като вишеградските и прибалтийските страни не желаят и да чуят за такова нещо, искат да запазят страните си етнически хомогенни и християнски. И тук е голямото разделение на Западна и Централна Европа.     -   спорта и децата преди малко повече от година. Помня, че това стана към 14.00 ч., в 16.00 ч. Борисов, чувайки камбанния ми вот, спря Конвенцията, прати я на Конституционния съд, където беше завинаги кремирана за България.   Шапка свалям на Светия синод, който още тогава би камбаната, че България е християнска страна, има търпимост към исляма и другите религии, но няма да допусне джендър идеологията, третия пол и гей браковете.   Поздравявам и Борисов, че последва примера на американския президент Тръмп и унгарския премиер Орбан, които първи отказаха да подпишат глобалния пакт на ООН за мигрантите. България стана една от десетте страни, които не приеха този безумен акт.     - Много съм доволен и щастлив, че книгата се приема с такъв интерес не само в София, а и навсякъде в страната, където я представям във връзка с 30-тата година от демократичните промени в Европа, тъй като Орбан остана единственият дисидент с антикомунистическо минало от 1989 г., който днес е на власт. Но интересът към него е не само в това, че на 16 юни 1989 г. спря съветските танкове да напуснат и Унгария, интересът към него е и, че от 2015 г. се оказа пророк, издигайки ограда по границата на Унгария. Той предупреди, че това не са бежанци, а ислямски нашественици и правят директен внос на тероризъм, което се оказа вярно.  ", "date": "2019.11.28", "title": "Георги Марков: Парламентът да напише до ЕК и ЕП: Истанбулската конвенция е кремирана в България!"}
{"url": "http://epicenter.bg/article/Anton-Gitsov-/200133/11/0", "text": " Официалното посещението на българския премиер в САЩ и преговорите с американския президент Тръмп несъмнено е значимо събитие в областта на двустранните отношения на двете страни. Добра новина е и изявеното желание на американския президент да посети нашата страна. Такива срещи и посещения са важни за постигане на договорености в интерес на двете страни, и особено за България която да се опитва да извлече полза от сътрудничеството с една от една от най- развитите държави в света, с утвърдена демокрация и огромно влияние в глобален мащаб.  На фона на благосклонните отзиви у нас за това посещение, бих си позволил да изразя мнението, че по-голяма полза от него като че извлече американската страна. Американският президент Тръмп, който постави в основата на външната политика на САЩ като основополагащ принципа „America first” /Америка преди всичко/, приложи и сега този принцип и постигна някои резултати, които наистина са в интерес на Америка, но не задължително и за нас.  Ето за какво става дума:   От документацията за стратегическото партньорство, подписан от Тръмп и Борисов се вижда, че те са се договорили във Варна да се създаде координационен център, който да подпомага адаптирано предно присъствие на кораби на НАТО в Черно море. С една дума този център няма да е само „логистичен център за учения”, по думите на Борисов, а според Соломон Паси, създаването му е стъпка към изграждане на база на НАТО на Черно море.   Но и да не се превърне в база, съвършено е ясно, че изграждането на този координационен център ще бъде възприет от Русия, като заплаха за нейната сигурност и Варна може да бъзе включена от руското военно командване като още една от целите , на която да бъде нанесен унищожителен превантивен ракетен удар при евентуално военно стълкновение между НАТО и Русия.  Тръмп е настоявал първоначално САЩ да изместят тотално руските доставки на газ с втечнен американски газ, което благоразумно българският премиер не е приел, но като компромис е обсъдено увеличаване на доставките на американски втечнен таз. Но този въпрос е предмет на търговски, а не на политически преговори.   Самият Борисов ясно се изрази в това отношение още на 2 ноември 2018г. след четиристранната среща на високо равнище между България, Гърция, Румъния и Сърбия в София, като заяви за хъба „Балкан”: \"Този газов хъб ще има руски природен газ, газ от българските и румънските находища в Черно море, втечнен газ от Александруполис (откъдето се очаква да бъда доставян американски втечнен газ) ... На практика ще имаме избор да купуваме най-евтиния газ, конкуренцията ще сваля цените.\"  Така че нека да се надяваме, че българският премиер е отговорил на натиска на Тръмп в пожелателен смисъл, без твърд ангажимент да доставяме увеличени обеми американски втечнен газ, независимо на каква цена ще ни го продават.  Тръмп е взел отношение и по строежа на АЕЦ „Белене”. Това е малко прекалено от негова страна, това е един изстрадан проект, в миналото от американска страна беше направен дори неуспешен опит руските реактори да бъдат заменени с такива на „Уестингхаус” и Борисов правилно му е отговорил, макар и шеговито, че „ако ги хвърля новите руски реактори в реката, ще ме бият българите с камъни”.   Но пък е заявил на Тръмп че „турбината може и да е американска- на „Дженеръл Електрик”, доставките на гориво пък можело да бъдат от „Уестингхаус”. И тук също трябва да се надяваме, че Борисов е говорил в пожелателен смисъл, защото кое налага турбината да е непременно американска, а не например, английска, френска или някаква друга?   А що се отнася до ядреното гориво, в миналото вече също от американска страна беше правен опит да доставяме такова от „Уестингхаус”, но без ангажимент от американската компания да приема обратно обработеното ядрено гориво, така както го прави руската страна. Освен това както посочва енергийният експерт Еленко Божков една американска ядрена касета струва около 1,1 млн. долара, докато руската - 670 хил. Долара. Божков посочва, че в Чехия и Украйна са правено опити да се заменят руските касети с американски и резултатите са били не добри.  Тръмп, бидейки както е известно понякога непредсказуем, е запитал българският премиер защо българските власти са пуснали председателя на „Русофили” Николай Малинов да посети Москва, при повдигнато у нас обвинение спрямо него за шпионаж в полза на Русия, което откровено може да се каже е малко прекалено от негова страна, защото може да се приеме като намеса във вътрешните ни работи. Борисов се е справил със ситуацията, като казал, че не се бърка в работите на съда.  Като бивш български дипломат, работил в миналото като съветник в посолството ни във Вашингтон ми направи впечатление отсъствието в делегацията, съпровождаща българския премиер, на българският външен министър Екатерина Захариева.   Такива посещения се ръководят дълго време от външно министерство, с активно участие на външния министър и нейното присъствие в случая е важно, защото по време на срещите и преговорите се обсъждат важни въпроси на двустранните и международните отношения и външният министър трябва да бъде рамо до рамо с премиера, за да му оказва нужното експертно съдействие.  В делегацията са били включени и министрите на финансите и икономиката Владислав Горанов и Емил Караниколов, но би било уместно в делегацията да беше включен министърът на правосъдието, защото това е една област, в която България би следвало да научи много от САЩ. В борбата с корупцията и организираната престъпност американците имат опит, традиции и успехи и темата за сътрудничество в областта на правосъдието би трябвало да бъде в центъра на това посещение, а и на всяка друга среща на високо междудържавно ниво.  Прави впечатление и друго: в делегацията бе включен и министърът на отбраната Каракачанов, но той не е присъствал на близо 50- минутният разговор на „четири очи ”, на който вероятно са били обсъждани по- конкретни въпроси на военното сътрудничество като координационният център във Варна. На този разговор на „четири очи ” Борисов е бил сам, но Тръмп е бил придружен и от вицепрезидента Майк Пенс и държавния секретар Майк Помпео”. И друго, по принцип присъствието на английско говорящ външен или друг наш министър е съществено, защото се водят важни преговори и не може да се разчита, че българският преводач може да предаде правилно различни нюанси.  През последните години се забелязва едно засилено геополитическо противоборство между САЩ и Русия и САЩ полагат нескрити опити да привлекат на своя страна в това отношение бивши съветски сателити. Съветският съюз беше нашият голям брат, но както съветва академик Георги Марков, не е разумно да се залага на един или друг голям брат- империя, защото империите не са вечни, а и Русия си остава важен пазар за български стоки и за внос на енергийни суровини стратегически интересен икономически партньор на България.   Това принуждава българските власти да лавират и подложен на силен натиск от Тръмп българският премиер е положил усилия в това отношение, но бъдещето ще покаже все пак резултатите от неговите усилия и договорености.", "date": "2019.11.28", "title": "Антон Гицов: Още за срещата Тръмп-Борисов"}
{"url": "http://epicenter.bg/article/Lyuben-Dilov-za-Stefan-Danailov--Tozi-svyat-go-obsipa-s-lyubov--kakvato-Otvadnoto-ne-poznava-/200136/11/0", "text": "\"Мастъра, както го наричаха и студентите, и много от приятелите му, се пресели в един по-добър свят. Поне така е прието да се казва, иначе аз, прелюбезни, не съм много сигурен в това\".   Така започва постът на Любен Дилов във Фейсбук, посветен на Стефан Данаилов.   И продължава: \"Въпреки вероятността Стефан Данаилов да тича сега по огрените от слънце Райски Бонсови поляни, този свят беше добър и щедър към него в степен, каквато Отвъдното едва ли познава. Не просто му прости греховете, но го  и обсипа с любов и уважение.    И макар Коста Карагеоргиев да е онзи, който крещеше „Ние сме на всеки километър” в началото на всеки епизод от едноименния сериал, именно образът на майор Деянов остана като емблема на соц-екшъна.    Щеше ли днес да е по-добър всеки километър от България, ако всички комунисти бяха като майор Деянов? Не знам. Като хлапак вярвах в това. Знам, обаче, че България щеше да е едно по-добро място наистина, ако всички социалисти бяха като Стефан Данаилов.   Заслужен покой, Мастър!", "date": "2019.11.28", "title": "Любен Дилов за Стефан Данаилов: Този свят го обсипа с любов, каквато Отвъдното не познава!"}
{"url": "http://epicenter.bg/article/MOSV-ogranichava-vodovzemaneto-ot-yazoviri-s-pod-50--nalichen-obem-/200033/4/0", "text": "Министерство на околната среда и водите предприе действия за ограничаване на водовземането от комплексни и значими язовири за питейно-битово водоснабдяване с наличен обем под 50%. Това съобщиха от пресцентъра на Министерството.    Спира се водовземането за цели, различни от питейно-битовите, за язовирите „Дяково“, „Асеновец“ и „Ястребино“. МОСВ уведоми ВиК операторите, водоползвателите и експлоатационните дружества, стопанисващи тези язовири, да ограничават ползването за други цели с оглед обезпечаване на питейно-битовото водоснабдяване. Те са предупредени да предприемат на мерки за алтернативно водоснабдяване от други водоизточници за обезпечаване на питейно-битовото водоснабдяване на съответните населени места.    Язовир „Дяково“ към момента e с процент на запълване 36,98%. Язовирът се ползва освен за питейно-битово водоснабдяване и за промишлени цели, напояване и енергетика. С графика за декември 2019 г. ще бъдe ограничено водоподаването от него за други цели освен питейно-битовите.    Язовир „Асеновец“ към момента е с процент на запълване 34,47%. В месечния график за декември МОСВ ще редуцира разрешените обеми за питейно-битово водоснабдяване на 1,8 млн. куб. м съобразно данните за суха по влажност година с обезпеченост 75%. „ВиК Сливен” ООД е титуляр на още 5 разрешителни, издадени от Басейнова дирекция „Източнобеломорски район“, за водовземане от над 50 тръбни и шахтови кладенци. Дружеството е уведомено за необходимостта от предприемане на мерки за алтернативно водоснабдяване от други водоизточници с цел акумулиране на води в язовира и осигуряване на питейно-битовото водоснабдяване на гр. Сливен.    Язовир „Ястребино“ е с процент на запълване 31,16%. Обемът в язовира гарантира осигуряване на 100% на питейно-битовото водоснабдяване и не е необходимо редуциране на заявката на ВиК дружеството. Води от язовира се ползват за питейно-битово водоснабдяване и за напояване. Водоползвателите са уведомени, че при планирано увеличаване на потреблението от страна на община Антоново до границите на лимита по разрешителното, предвид приоритетите по Закона за водите, ще бъдат предприети действия за ограничаване на напояването.  ", "date": "2019.11.28", "title": "МОСВ ограничава водовземането от язовири с под 50% наличен обем "}
{"url": "http://epicenter.bg/article/MZHG-ustanovi-narusheniya-s-tsel-poluchavane-na-subsidiya-pri-95-benefitsienti/200042/4/0", "text": "95 бенефициенти са заявили неправомерно 16 000 хектара, съобщиха от пресцентъра на Министерство на земеделието, храните и горите. Общо заявената от тях площ за подпомагане по Схемата за единно плащане на площ (СЕПП) в кампанията по Директни плащания за 2019 г., е почти 25 000 ха. С цел да получат субсидия, те са очертали площи, които не са техни, и за които нямат документи и права за ползване. Площта е заявена без правно основание, на различно място, често в различна община и дори област спрямо земите, за които кандидатите разполагат с правно основание. Това установи проверка на експерти от МЗХГ и ДФЗ, след засечени нарушения при очертаване на площи в ИСАК (Интегрирана система за администриране и контрол).   Земеделските земи, които са посочени от стопаните за подпомагане, са основно на територията на областите Велико Търново, Габрово, Благоевград, Кюстендил, Перник и София-град. Заявените площи по СЕПП и ЗДП (зелени директни плащания) на тези бенефициенти е за около 8 млн. лева субсидия. За неправомерно очертаните площи няма да бъде изплатено финансово подпомагане  34 от тези 95 кандидати подават заявление за подпомагане за първи път. Над 90% или почти 14 500 ха от 16 000 ха, площите, заявени без правно основание, са посочени като постоянно затревени площи. Само 23-ма от тези бенефициенти имат регистрирани животновъдни обекти с пасищно отглеждани животни.    Извършените проверки показват, че в голяма степен правното основание на тези бенефициенти е за земеделски имоти, които по начин на трайно ползване се водят земеделски. Реално обаче те са силно захрастени или гористи местности, както и земи с реално неземеделски характер – дерета, кариери, табани и др. По този начин са направили опит да заобикалят нормативните разпоредби, заявявайки други земеделски земи. Това, както и заявяването без никакво или недостатъчно като размер правно основание, също представлява нарушение на чл. 41, ал. 3 на Закона за подпомагане на земеделските производители. В съответствие с европейските регламенти за директните плащания на площ земеделските земи, включени в заявлението за подпомагане, трябва бъдат с правно основание за ползване, регистрирано по съответния ред.    МЗХГ извършва допълнителни проверки по отношение на очертаваните площи и дали са подпомагани от служители на областни и общински дирекции по Земеделие. Доклад с извършените проверки ще бъде даден и на Прокуратурата.", "date": "2019.11.28", "title": "МЗХГ установи нарушения с цел получаване на субсидия при 95 бенефициенти"}
{"url": "http://epicenter.bg/article/Pernichani-se-sabirat-na-vtori-protest-zaradi-vodnata-kriza/200047/4/0", "text": "Перничани се събират на втори протест заради водната криза, съобщава БНР. Той е насрочен за 29 ноември пред сградата на областната администрация. Заради драстичния спад на обема на язовир „Студена” от 18 ноември в Перник и в още десет населени места в общината бе въведен воден режим.    Едно от основните искания е оставката на областния управител на Перник Ирена Соколова, съобщават организаторите. И на този протест, както и на предишния ще бъде издигнато искане за подвеждане под наказателна отговорност на всички виновни по веригата за водната криза в Перник.    Протестиращите ще настояват за прозрачност относно предприетите мерки за осигуряването на питейна вода в града, спазването и строг контрол на въведения воден режим и своевременна информация за наличния воден обем на язовир Студена.    Същевременно стана ясно, че Общото събрание на ВиК за освобождаване на управителя на водното дружество Иван Витанов е насрочено за 9-и декември.", "date": "2019.11.28", "title": "Перничани се събират на втори протест заради водната криза"}
{"url": "http://epicenter.bg/article/Temenuzhka-Petkova--Gazovata-vrazka-s-Gartsiya-shte-e-gotova-do-kraya-na-2020-g-/200105/4/0", "text": "Междусистемната газова връзка Гърция-България ще бъде готова до края на 2020 г., увери министърът на енергетиката Теменужка Петкова по време на днешното заседание на Комисията по енергетиката в парламента, предаде БТА, цитирана от Нова телевиция.    Министърът на енергетиката добави, че строителството на интерконектора между Гърция и България трябва да приключи паралелно със завършването на Трансадриатическия газопровод (TAP). По този начин ще може да се изпълни договорът между \"Булгаргаз\" и азербайджанската компания \"СОКАР\" за доставка на 1 млрд. куб. метра газ от находището \"Шах Дениз 2\".    \"Ние трябва да сме готови, така че до края на 2020 г. да можем да поемем този 1 млрд. куб. метра газ, който ще дойде от Каспийския регион, за да може проектът да заработи\", каза Теменужка Петкова.    Депутатите от Комисията по енергетиката днес одобриха законопроект за ратифициране на гаранционно споразумение между България и Европейската инвестиционна банка (ЕИБ) във връзка със подписан на 10 октомври 2019 г. Договор за финансиране на междусистемната газова връзка Гърция-България между ЕИБ и \"Български енергиен холдинг\" ЕАД. Министерският съвет на 21.11.2019 г. прие решение, с което предлага на Народното събрание да ратифицира това гаранционно споразумение.  Теменужка Петкова поясни, че този заем е важен елемент за успешното приключване за реализацията на целия проект. Ратификацията на това гаранционно споразумение е предварително условие за влизане на сила на договора и усвояване на кредитирането. Подобно ратифициране ще бъде направено и от гръцка страна. Тя посочи, че заемът е до 109.9 млн. евро. Три години е срокът за усвояване.    Седем години е гратисният период по отношение на главницата. Срокът за погасяване на кредита е 25 години. Лихвеният процент се определя за всеки транш преди усвояването му - съответно плаващ или фиксиран.    \"Смятаме, че тези параметри, които бяха постигнати, удовлетворяват в максимална степен успешната реализация на този проект\", заяви енергийният министър.    В решението на МС е записано, че предоставянето на държавна гаранция в размер до валутната равностойност на 215 млн. лв. по заемните споразумения във връзка с финансирането на проекта е предвидено в чл. 70, ал. 2 от Закона за държавния бюджет на България за 2019 г.", "date": "2019.11.28", "title": "Теменужка Петкова: Газовата връзка с Гърция ще е готова до края на 2020 г."}
{"url": "http://epicenter.bg/article/Valentin-Nikolov--Amerikantsi-i-rusnatsi-mogat-da-badat-zaedno-v-AETs--quot-Belene-quot-/200107/4/0", "text": "Американци и руснаци могат да бъдат заедно в АЕЦ \"Белене\". Делегация от американски експерти трябва да е тук още следващата седмица.   Това заяви председателят на парламентарната комисия по енергетика и депутат от ГЕРБ Валентин Николов в предаването \"Плюс-Минус\" по Нова телевизия.   \"При всички случаи, поради факта, че General Electric са дали оферта. Французите, руснаците,китайците и корейците също са подали оферти. Това значи, че в един момент може да се окаже един консорциум от фирми, които да инвестират и съответно да осъществят този проект\", каза Николов, който е бивш шеф на АЕЦ \"Козлодуй\".    И продължи: \"Предстои да видим. Мисля, че мина срокът за препотвърждаване на офертите. Още следващата седмица ще бъде дадена на парламентарната комисия в парламента. Мисля, че руснаци и американци могат да работят заедно в този проект. Без руската страна, която дава технологията и ние сме закупили тези реактори, няма как да тръгне този проект. За сега американците нямат проблем с руските реактори.\"   „Може би още следващата седмица американската делегация ще дойде тук. Те първо трябва да ни помогнат, защото за да може едно гориво да бъде допуснато, то трябва да мине през съответна процедура по лицензия. Тя е стартирана. Тези експерти, предполагам, че ще гледат и това нещо. За да се преформатира АЕЦ „Белене”, при всички случаи трябва да има нов инженерен поглед и то с нов проект, който да свърже не руски турбини и парогенератори. Трябва да се направи и нов лиценз”, обясни Николов.    „Финансовият ангажимент е заявен от държавата. Тя ще участва с наличното оборудване. За допълнително финансиране – ние сме дали конкретни параметри. Те са заложени в търга, който е проведен. Най-големият риск е политическият. Едно правителство да започне даден проект и следващото да го спре. Те ще искат да се намали политическият риск, а не толкова финансовият”, смята той.  „В нашата стратегия, която беше променена в края на 2018г, бе заложено следното – освен тръбата, която ще свързва „Турски поток” и вече ще продължи като „Балкански поток”, ние да участваме с до 20% като собственик на бъдещия терминал в Александруполис, който ще декомпресира газ както от САЩ, така и от Катар и другите държави, които предоставят втечнен газ. Има преговори в момента, във връзка с участията и със заявяването на капацитети. Ние изграждаме тръбата, която е финансирана и частично от ЕС. В момента е в строеж. Ние очакваме през втората половина на 2020 година той да е готов”, каза още Николов.    Според него големият успех за премиера е, че е успял да убеди американската страна и тя да се съгласи и официално да каже, че адмирира България да бъде газов хъб.  ", "date": "2019.11.28", "title": "Валентин Николов: Американци и руснаци могат да бъдат заедно в АЕЦ \"Белене\"!"}
{"url": "http://epicenter.bg/article/Ministar-Petkov--Ochakva-se-narastvane-na-tarseneto-na-kadri-s-visshe-obrazovanie/200117/4/0", "text": "В дългосрочен план се очаква нарастване в търсенето на кадри с висше образование. Това се обуславя от по-високотехнологичното развитие на икономиката, което води до нарастваща необходимост от по-висококвалифицирани специалисти. Това каза министърът на труда и социалната политика Бисер Петков при откриване десетото издание на „Дни на кариерата“ за секторите икономика, финанси, маркетинг, човешки ресурси и обслужване на клиенти в Университета за национално и световно стопанство, съобщават  Novini.bg.   В тазгодишното издание на форума участват 90 изложители, сред които е и Агенцията по заетостта.    В изказването си министър Петков подчерта, че в следващите години младите хора ще трябва да се подготвят за бързи технологични и цифрови промени и да притежават подходящи знания и умения, съответстващи на бъдещите работни места.    С цел да улесни кариерното ориентиране на младите професионалисти и намирането на работна ръка от работодателите, Министерството на труда и социалната политика разработва интернет платформа, която ще предоставя информация за бъдещото търсене на специалисти на база изготвени прогнози за развитието на пазара на труда в България. Потребителите на системата ще могат да правят справки по различни критерии в т.ч. образование, професии, сектори на икономиката. Очаква се интернет платформата да заработи в началото на декември. Тя ще бъде достъпна през интернет страницата на МТСП.    Пред студентската аудитория министър Петков представи и данни за текущото развитие на пазара на труда. За третото тримесечие на 2019 г. коефициентът на безработица за населението над 15 години е 3,7%, а младежката безработица бележи спад с 2,5 процентни пункта - до 6,1%.    Той допълни, че коефициентът на безработица при хората с висше образование за България е един от най-ниските в ЕС. За ЕС коефициентът е около 4%, а за страната ни - около 2%. Министър Петков подчерта, че това се дължи преди всичко на засиленото търсене на труд в страната, особено в т.нар. „нови“ професии, където младите хора имат по-висока вероятност за реализация.", "date": "2019.11.28", "title": "Министър Петков: Очаква се нарастване на търсенето на кадри с висше образование"}
{"url": "http://epicenter.bg/article/Metodi-Lalov-ne-se-e-otchel-pred-IVSS-s-kakvi-sredstva-napuska-sadebnata-sistema-/200080/3/0", "text": "Бившият съдия в Софийския районен съд (СРС) и настоящ общински съветник от \"Демократична България\" в София Методи Лалов не е изпълнил законовото изискване да подаде декларация за имущество и интереси пред Инспектората към Висшия съдебен съвет (ИВСС) при напускане на съдебната система. Лалов е имал едномесечен срок да представи \"изходяща\" декларация, след като на 17 септември бе освободен от кадровия орган. Това се разбира от справка на интернет-сайта на Инспектората на съдебната власт, пише \"Правен свят\".    Макар да подлежи на административна санкция, Лалов е можел да поправи пропуска си и да подаде документите и след едномесечния срок, както са направили например негови колеги от страната, които също са напуснали системата и са пропуснали да подадат декларациите си пред ИВСС в първоначално установения срок.    Изглежда обаче бившият магистрат и настоящ политик целенасочено не е пожелал да отчете с какви средства напуска съдебната система. Заради действията си, Методи Лалов би трябвало да получи административно наказание. Със сигурност бившият съдия ще атакува глобата по съдебен път, а налагането й ще използва за поредна политическа атака срещу съдебната система и за представянето си като \"жертва на борбата със статуквото\", коментира изданието.  ", "date": "2019.11.28", "title": "Методи Лалов не се е отчел пред ВСС с какви средства напуска съдебната система "}
{"url": "http://epicenter.bg/article/Plovdivska-psihiatarka-e-arestuvana-za-iztochvaneto-na-500-000-leva-ot-zdravnata-kasa/200081/3/0", "text": "Пловдивска психиатърка е арестувана за източването на 500 000 лева от здравната каса чрез изписването на скъпоструващи лекарства на фиктивни пациенти, съобщиха на съвместен брифинг от прокуратурата и полицията, предаде btv. Акцията е осъществена от ДАНС, \"Икономическа полиция\" и Районната прокуратура в Пловдив.  Схемата е стартирала през януари 2017 година. Лекарката е изписвала скъпоструващи лекарства за параноидна шизофрения на фиктивни пациенти. След това чрез посредници психиатърката получавала ампулите от аптеките и ги продавала на черно, обясни шефът на Областната дирекция на МВР в Пловдив старши комисар Йордан Рогачев.    Една ампула от въпросните медикаменти струва между 700 и 900 лева.    \"Незаконните действия от определени лекари с нехуманните си действия нанасят поражения на държавата с източване на НЗОК. Нанасят и вреди на гражданите, лишавайки ги от достъп до лекарства за тяхното здраве. Всички издирвателни действия са с сътрудничество с Районна прокуратура\", допълни комисар Рогачев.    Разпитани са над 80 души. При претърсване на различни адреси в Пловдив, Кричим, Първомай, Кърнаре и Фотиново са открити и иззети протоколи, заготовки за печати, компютърни конфигурации. Според събраните доказателства 52 души, които според документите са били уж нуждаещи, са получавали тези лекарства. Разследването показва, че тези хора не знаят за тези лекарста, не са били на преглед, нито познават психиатъра. Част от пациентите са били в чужбина, когато по документи уж са били на лекар. Други имат психични заболявания, но се лекуват с други медикаменти.    Предстои повдигането на обвинения на лекарката за измама и съставянето на фалшиви документи, като тя ще бъде оставена в ареста за 72 часа. По закон предвиденото наказание е между 1 и 8 години затвор.   Работата по случая продължава.", "date": "2019.11.28", "title": "Пловдивска психиатърка е арестувана за източването на 500 000 лева от здравната каса"}
{"url": "http://epicenter.bg/article/Petima-raneni-pri-sblasak-mezhdu-taksi-i-lineyka-v-Sofiya/200092/3/0", "text": "Петима души са пострадали след тежка катастрофа между линейка и таксиметров автомобил в София, съобщиха за Dir.bg от Столичния център за спешна медицинска помощ.    Сигналът за инцидента, който е станал на бул. \"Пенчо Славейков\" в участъка между \"Пирогов\" и Александровска болница, е подаден в 2,01 часа тази нощ.    Екип на Спешна помощ в Перник е транспортирала 68-годишен пациент в тежко състояние с кардиологичен проблем, когато на кръстовище е засечена от таксиметровия автомобил. Последвал силен сблъсък, след който спешният автомобил изхвърча от пътя и се удря в дърво.    За седем минути на място са изпратени четири линейки. Най-тежко пострадала е медицинската сестра, която е 50-годишна. Тя е с политравма и е транспортирана в противошоковата зала на \"Пирогов\". Превозваният пациент е получил контузия на главата и също е приет в спешната болница. Там е и 30-годишната лекарка от екипа на Спешна помощ-Перник, която е с множество контузии.    Двамата водачи пък са откарани във Военномедицинска академия. Шофьорът на линейката, който е на 39 години, е с множество контузии. 53-годишният таксиметров водач е с контузия на ръката.    По случая се води досъдебно производство. Изясняват се причините за катастрофата.", "date": "2019.11.28", "title": "Петима ранени при сблъсък между такси и линейка в София"}
{"url": "http://epicenter.bg/article/Ukazat-na-Radev-za-naznachavaneto-na-Ivan-Geshev-za-glaven-prokuror-izliza-utre-v--quot-Darzhaven-vestnik-quot--/200106/3/0", "text": " Съдъpжaниeтo му e        Оттук нататък до поемането на поста от Иван Гешев има две хипотези:          Парламентарната комисия за борба с корупцията, конфликт на интереси и парламентарна етика допусна до изслушване в пленарна зала и двамата кандидати за антикорупционен шеф, предаде междувременно БГНЕС.    След разглеждане на документите на двамата кандидати за антикорупционен шеф /КПКОНПИ/ – депутата Симеон Найденов от „Воля” и сегашния главен прокурор Сотир Цацаров, ресорната комисия установи, че те са представили необходимите документи и двамата отговарят на законовите изисквания.    “Допускаме до изслушване Симеон Найденов и Сотир Цацаров. След изслушването ще дадем мотивираното си решение на депутатите”, обясни процедурата председателят на парламентарната комисия Борис Ячев.    Той разясни как ще протече публичното изслушване на кандидатите. “Вносителите ще представят своите предложения в рамките на 2 минути. Кандидатите имат по 15 минути, за да представят концепцията си за работата и също така ще трябва да отговарят на въпроси от залата”, поясни Ячев.  Изслушването ще се проведе на 3 декември 2019 г. от 9.00 часа в зала \"Запад\" на Народното събрание, припомня \"Правен свят\".    Двамата бяха номинирани за длъжността на 19 ноември. Тогава ГЕРБ, Атака и \"Обединени патриоти\", които номинираха Цацаров, подчертаха, че Антикорупционният орган има нужда \"точно от лице като него\", определяйки го като \"дисциплиниран и логичен човек, умен, професионалист, знае къде е границата между институциите и разделението на властите\". Ден по-късно, Цацаров получи подкрепа и от членове на опозицията в лицето на БСП.    Цацаров и Найденов вече депозираха концепциите си за бъдещото управление на Антикорупционния орган, като в тази на главния прокурор отчетливо се залага на повече прагматизъм и по-малко теоретични постановки.   Сред идеите на главния прокурор за управление на КПКОНПИ е увеличаване на щатовете за служителите за борба с корупцията по високите етажи на властта, популяризиране на институцията, уреждане на проблема със сградния фонд, както и по-ясни и разбираеми критерии за попълване на изискуемите декларации. Цацаров пише още, че ще се стреми към повече контрол и по-чести и ефективни тестове за интегритет на служителите в Антикорупционния орган.    Процедурата за избор на нов председател на КПКОНПИ започна на 6 ноември тази година.  ", "date": "2019.11.28", "title": "Указът на Радев за назначаването на Иван Гешев за главен прокурор излиза утре в \"Държавен вестник\" "}
{"url": "http://epicenter.bg/article/Prof--Georgi-Mihaylov--Ima-kreshtyashta-nuzhda-ot-detska-bolnitsa-/200118/2/0", "text": "„Стефан Данаилов е създал толкова много съкровища в нашия културен, обществен и политически живот. Той ще остане в пантеона на българската история. Не само съм го лекувал преди време, но и бяхме приятели. Колкото и хубави неща да се кажат за него, те са много бледи. Той сам направи така, че да стане част от историята на нашата нация\", заяви в предаването „Плюс-Минус“ по Нова телевизия депутатът от ПГ на БСП проф. Георги Михайлов.    По думите му спирането на приема в Педиатрията е системна грешка в здравеопазването, която е свързана с цялостната му структура и с нежеланието тя да се променя в позитивна посока в последните години.    Проф. Михайлов допълни, че още през 2014 година парламентарната група на БСП е поставила няколко основни проблема за финансирането на здравната система и за кадровия дефицит в Националната педиатрична болница.    Според него има дефицит на сериозни действия относно строежа на детска болница. „Разхвърлянето на пациенти между три болници няма да реши проблема по този начин, по който той трябва да бъде решен. Тази болница няма развити отделения, които предполагат интензивно лечение на пациентите“, заяви още проф. Михайлов.    „Крещяща е нуждата от детска болница“, категоричен бе той.  ", "date": "2019.11.28", "title": "Проф. Георги Михайлов: Има крещяща нужда от детска болница!"}
{"url": "http://epicenter.bg/article/Zemetresenie-s-magnitud-3-3-e-registrirano-kray-Shabla/200119/2/0", "text": "Земетресение с магнитуд 3,3 по скалата на Рихтер е регистрирано на територията на Черно море, край Шабла.    Това сочи справка на сайта на Геофизичния институт на БАН. Трусът е усетен в 13,37 ч. българско време, като епицентърът му е на 18 км югоизточно от Шабла и на 67 км източно от Варна, с дълбочина 0,9 км.", "date": "2019.11.28", "title": "Земетресение с магнитуд 3,3 е регистрирано край Шабла"}
{"url": "http://epicenter.bg/article/Parva-tristranna-sreshta-na-parlamentarnite-komisii-po-vanshna-politika-na-Balgariya--Rumaniya-i-Turtsiya/200120/2/0", "text": "Миграцията, стратегическото сътрудничество в Черноморския регион и европейското бъдеще на Западните Балкани и Турция бяха основните теми, които обсъдиха на първата си тристранна среща парламентарните комисии по външна политика на България, Румъния и Турция.   Домакин на срещата е Комисията по външна политика на Народното събрание с председател Джема Грозданова. За форума в София пристигнаха делегации на комисиите по външна политика на Сената и на Камарата на депутатите на Румъния и на Великото национално събрание на Турция, водени от техните председатели. Това съобщиха от пресцентъра на Народното събрание.    Нашата цел е да излезем от рамките на двустранните отношения, да имаме по-широк обхват на разговорите и да погледнем как могат трите държави да си взаимодействат, отбеляза в началото на пленарната среща Джема Грозданова. Въпреки общите позиции на страните от ЕС, е важно държавите-членки да изразяват своите национални позиции по по-чувствителни за тях въпроси, подчерта тя. Джема Грозданова посочи, че новият състав на Европейска комисия готви т.нар. пакт за миграция. Основните елементи в този пакт се отнасят до постигането на нов тип политика за връщане в страните на произход, както и нов подход в общата политика на ЕС за убежището. Факт е, че всички държави-членки следва да проявяват солидарност, за да се справим успешно с предизвикателствата на миграционните процеси и да защитаваме своите граници възможно най-добре, уточни тя.    Темата за разширяването на ЕС стана много чувствителна след блокирането на Република Северна Македония и Република Албания от три страни-членки, отбеляза председателят на Комисията по външна политика. По думите й много трудно в близките години ЕС би могъл да постигне пълно съгласие по нови правила за разширяване. Време е по тези въпроси решенията да се взимат с мнозинство от две трети, а не с пълно, добави Джема Грозданова.    Щастливи сме, че сме част от това начало на тристранен диалог, посочи председателят на Комисията по външни работи на Великото национално събрание на Турция Волкан Бозкър. Нашите страни са съюзници в НАТО и съм сигурен, че имаме общи тревоги за бъдещето на Алианса. Турция споделя мнението, че трябва да се установи произходът на проблемите и да се работи за тяхното преодоляване, отбеляза той. ЕС е притегателен център за целия свят и причина за това е благоденствието и мирната обстановка в страните от Съюза, подчерта Волкан Бозкър. Надявам се новата Европейска комисия и Европейският парламент да имат нова гледна точка, която да възвърне доверието в институциите на Съюза, за да се предотврати по-нататъшното разделение на страните-членки, посочи той. Членството в ЕС и НАТО създава сигурност на Балканите и региона, каза Волкан Бозкър и добави, че трябва да остане надеждата, че разширяване на ЕС ще има.    Председателят на Комисията по външна политика на Сената на Румъния Кристиан Думитреску посочи, че срещата на парламентаристите от външните комисии на трите страни е много благоприятна за обсъждането на теми от общ интерес. Основа за това са общата ни история, геостратегическото ни местоположение и много доброто ни институционално сътрудничество, подчерта той. От общ интерес е да работим за повече сигурност в Черноморския регион чрез засилено присъствие на НАТО и на европейските политики, посочи Кристиан Думитреску. Заместник-председателят на Комисията по външна политика на Камарата на депутатите на Румъния Бен-Они Арделян посочи, че тази среща е изключително важна, защото създава по-различен контекст на взаимодействие. Той акцентира на необходимостта от по-задълбочено сътрудничество между трите страни в областите на икономиката и енергетиката, което по думите му би дало добавена стойност на техните отношения. В заключение Джема Грозданова отбеляза отличното сътрудничество между България, Румъния и Турция не само в НАТО, но и в Организацията на Черноморското икономическо сътрудничество и в Съвета на Европа.    По-късно румънските и турските парламентаристи разговаряха с ръководството на Комисията по европейските въпроси и контрол на европейските фондове. Председателят на Комисията Драгомир Стойнев изрази задоволство от факта, че политиката на трите държави се основава на разбирането за приятелство, добросъседство и партньорство в името на просперитета на техните граждани. Той подчерта, че за постигането на тези цели е необходимо да има стабилно икономическо и енергийно сътрудничество, като отбеляза важността на проекта Турски поток и изграждането на интерконекторната връзка между България и Румъния. За да бъде осигурена стабилността и сигурността на региона, е необходимо ЕС в пълна степен да изпълнява своите ангажименти, поети към Турция, допълни Драгомир Стойнев.", "date": "2019.11.28", "title": "Първа тристранна среща на парламентарните комисии по външна политика на България, Румъния и Турция"}
{"url": "http://epicenter.bg/article/Dzhambazki--Balgariya-nyama-da-prieme-Istanbulskata-konventsiya--vapreki-modata-na-dzhendarite-/200121/2/0", "text": "Искам да успокоя всички и да кажа, че България няма да приеме Истанбулската конвенция, защото това е незаконодателен акт - една резолюция, която не значи нищо. Това, което се опитват да направят, е да променят нашия начин на живот, защото сега е модерно да си '\"за\" Истанбулската конвенция, за еднополовите бракове и за всички тези странни отношения.   Това заяви в ефира на предаването \"Лице в лице\" по БТВ евродепутатът Ангел Джамбазки, който се включи по телефона.    \"За нас е важно единствено решението на Конституционния съд на Република България. А Истанбулската конвенция цели да прави пропаганда на джендър идеологията, а не да защитава жените. Никой не може да ни принуди за нищо. Насилието над жени е нещо отвратително и трябва да се наказва, но традиционното семейство се състои от мъж, жена и деца. Има далеч по-сериозни въпроси за решаване и обсъждане като здравеопазването, доходите, а не Истанбулската конвенция\", допълни Джамбазки.   Евродепутатът и зам.-председател на ВМРО коментира и намерението на организацията да организира шествие във връзка със 100-годишнината от Ньойския договор.   \"Целта е да покажем, че не сме забравили и не сме простили. Това е Ньойски позорен диктат. Втората световна война е резултат от този диктат. Победителите, водени от своите низки желания, направиха този позорен диктат\", каза Ангел Джамбазки и заяви, че Западните покрайнини трябва да бъдат върнати на България. ", "date": "2019.11.28", "title": "Джамбазки: България няма да приеме Истанбулската конвенция, въпреки модата на джендърите!"}
{"url": "http://epicenter.bg/article/Hamid-Hamid--Protestite-sreshtu-Geshev-byaha-plateni--zad-tyah-stoi-edna-malka-partiyka-/200122/2/0", "text": "Протестите срещу избирането от ВСС на Иван Гешев за главен прокурор бяха платени. Зад тях стои една малка партийка!   В това бе категоричен депутатът от ДПС Хамид Хамид, който бе гост в ефира на предаването \"Лице в лице\" по БТВ.   \"Още от самото начало на процедурата за избор на нов главен прокурор заявихме, че няма да се месим и коментираме. Сега вече процедурата е приключила, президентът Румен Радев издаде указ и може ясно да заявим, че протестите срещу избора на Иван Гешев бяха платени и водени от една малка извънпарламентарна партия, която явно искаше да си избере нов главен прокурор. Не може политическа партия да се меси в независимата съдебна система, както и обратното. Държавният глава не може да бъде укоряван за едно или друго действие и ние не го правим. Уважаваме мотивите на президента и ги приемаме такива, каквито си. Не пришиваме Румен Радев към нито една група\", бяха точните думи на Хамид Хамид.    \"Моите думи за Сотир Цацаров бяха, че неговият опит и професионализъм са богатство за България. В момента има две кандидатури за председател на КП КОНПИ, като и двете са достойни. В ПГ на ДПС не сме решили коя кандидатура ще подкрепим. Ще следим внимателно изслушването на двамата кандидати и ще направим задълбочен анализ. Никой не може да отрече опита и професионализма на г-н Цацаров. Този опит трябва да се използва\", каза още депутатът от ДПС.   Хамид Хамид коментра и актуални политически теми.   \"Няма да подкрепим бюджета. Това е най-политическият закон, а ние от самото начало на този парламент сме опозиция. Този бюджет не предлага никакви реформи и никаква ефективност. За нас само се увеличават средствата за нереформирани сфери и сектори. С лека ръка бяха отхвърлени предложенията на ДПС за безплатни детски градини и ДДС-то за лекарства и книги. Защо са отхвърлени, попитайте управляващото мнозинство. Ние представихме всички аргументи и възможности, с които нашите предложения можеха да се случат. Депутатите от ДПС ходят всеки ден редовно на работа. Реагирахме остро срещу избора на Валери Симеонов за зам.-председател на парламента и напуснахме, защото не може официозът на езика на омразата да седне на това място. Утре имаме съвет на партията и ще излезем с официална позиция по темата. Ще анализираме и изминалите местни избори, както и ще започнем подготовка за Националната ни конференция, която трябва да се проведе в края на април или началото на май. Не съм чул за промени в ръководството. Имаме си устав и правила. ДПС работи по тях и всеки може да се кандидатира за ръководител на партията\", каза още депутатът от ДПС Хамид Хамид.     ", "date": "2019.11.28", "title": "Хамид Хамид: Протестите срещу Гешев бяха платени, зад тях стои една малка партийка!"}
{"url": "http://epicenter.bg/article/Poslednata-balgarska-podvodnitsa--quot-Slava-quot--shte-bade-prevarnata-v-muzey/200123/2/0", "text": "Готов е теренът в Белославското езеро, където последната българска подводница \"Слава\" ще бъде превърната в музей. В момента плавателният съд е във Военноморската база във Варна и ще бъде изтеглен по вода до новия си дом. Очаква се сложната морска операция да се извърши до дни, съобщи БНТ.    За укрепването на мястото за бъдещия музей са използвани дървени материали от Държавния военен резерв в Самоков, както и бетонни пилони с много добра якост, произведени преди 20 години. От няколко дни теренът, на който ще бъде поставена подводницата, се удълбочава с 6 метра.    След като бъде провлачена до тук, тя ще бъде на вода. Подготвили сме специални отпадъчни материали от селскостопанска продукция, върху тях тя ще легне. И по този начин да можем да я издигнем на по-високо ниво, съобщи Данко Калчев от фондация \"Белославско стъкло\".    След изтеглянето на 76-метровата подводница до Белослав, реставрацията ще започне с укрепване на външния ѝ корпус. След това ще се изчисти ръждата и ще се премахне мухълът. Едва накрая ще бъде възстановен автентичният вид на плавателния съд, но самото възстановяване ще бъде много по-дълъг процес. И ние много се надяваме обществеността на Варна, подводничарите, военните да ни помогнат в нейното автентично възстановяване, а това ще бъде доста по-продължителен процес, допълни Калчев.    Подводницата \"Слава\", която ще бъде превърната в музей, ще остане в Белославското езеро през следващите 9 години.", "date": "2019.11.28", "title": "Последната българска подводница \"Слава\" ще бъде превърната в музей"}
{"url": "http://epicenter.bg/article/Rumen-Gechev--Nyama-da-vidim-Evrozona-i-Shengen-zaradi-bezhaberieto-i-koruptsiyata/200125/2/0", "text": "Най-добрата подготовка срещу кризата са инвестиции в адекватни сектори на икономиката, така че тя да бъде подготвена. Няма никакви анализи при евентуална криза къде бихме могли да пренасочим българския износ и респективно от къде да подобрим българския внос.    Това заяви социалистът Румен Гечев по повод Бюджет 2020. По мнението му в макрорамката за следващата година няма заложени мерки срещу евентуална нова икономическа криза.    Ние нямаме никакви алтернативни варианти, защото, ако има нова криза, експертите сочат, че тя най-вероятно ще избухне в Европа този път и причината ще бъде дебалансираната Еврозона, каза още червеният депутат.    Никой не иска да ни приема в Еврозоната, категоричен е той.    Според него ситуацията за страната ни не е добра, тъй като външнотърговският ни оборот е с ЕС. Затова трябва да имаме алтернативни варианти за внос и износ към нововъзникналите и бързо развиващи се пазари на Китай, Индия, Русия, Виетнам. Аз не виждам никаква подготовка на българското правителство за такава ситуация, посочи Румен Гечев.    Според него въпросът за икономическата криза не е дали, а кога. За да отговорим на потенциална икономическа криза, не трябва да правим балансиран бюджет, както твърди финансовият министър Владислав Горанов. Бюджетът трябва да е умерено дисбалансиран в рамките на ограниченията на ЕС, категоричен бе социалистът. Другите членки имали такъв умерено дисбалансиран бюджет в рамките на 1-2%.    Развиващите се страни се готвят за кризата, като си преструктурират инвестициите и по-силно се намесва държавата в икономическото развитие. Винаги в навечерието на криза или излизане от криза това е азбучно правило, което ние не виждаме в бюджет 2020, предложен от ГЕРБ, заяви социалистът. Той предизвиквал притеснения и ирония у всеки разумен икономист. Ако се следва логиката на ГЕРБ, не трябвало да се вземат кредити.    Той даде следния пример: \"Иван е взел заем, изплаща заем, има работа, в следващите 30 години има заем, но живее в един хубав мезонет. Стоян няма никакви заеми, но се рови в кофите за боклук. Кой е в по-стабилно финансово състояние? Този, който изплаща мезонета и живее в него в остатъка от живота си или този, който няма никакви задължения, но краката му стърчат от кофата за боклук?\".    Няма страна по света, която да живее и работи без кредити, въпросът е това да става разумно, е мнението на червения депутат.  Той поясни, че не трябва да се следва гръцкият модел или на другите държави, които са затънали в дългове.  Гечев недоумява на какво основание финансовият министър обявява, че от 1 юли ще влизаме в чакалнята на Еврозоната - банковият съюз. Никъде няма такова решение, отсече Румен Гечев.  Той имал лични разговори с министъра на финансите на Германия, както и с други европейски министри, които казали, че в момента водещите страни на Еврозоната нямали никакви намерение да приемат страната ни в клуба на богатите. Никой не ни иска в никаква Еврозона, обясни Румен Гечев. Пиар било влизането ни в чакалнята.  По мнението му няма да видим Еврозона и Шенген заради безхаберието и корупцията.", "date": "2019.11.28", "title": "Румен Гечев: Няма да видим Еврозона и Шенген заради безхаберието и корупцията"}
{"url": "http://epicenter.bg/article/Iskrite-v-balgaro-makedonska-komisiya-se-prenesoha-v-BNT--Ne-postigane-na-saglasie-za-uchebnitsite/200127/2/0", "text": "Искрите в българо-македонска комисия се пренесоха в БНТ. Съседските учени оспорват дори Договора за приятелство и добросъседство между двете страни.    Нов кръг преговори между членовете на смесената българо-македонска комисия започнаха в София. Остава ли личността на Гоце Делчев спорна тема и ще бъде ли постигнат консенсус по останалите различия - за това спориха съпредседателите на комисията проф. Ангел Димитров и проф. Драги Георгиев, които гостуваха в студиото на \"Още от деня\" НА БНТ.    Основната тема на днешното заседание е била за съдържанието на учебниците по история в двете страни, като все още не се е стигнало до общо съгласие.    Има сериозно разминаване с нашите колеги във формулировката на договора, че имаме обща история. Не виждам как ще постигнем съгласие за учебниците от двете страни, подчерта проф. Ангел Димитров.    Съпредседателят на комисията от македонска страна проф. Драги Георгиев също обясни, че има сериозни разминавания.    „Когато говорим за Средновековието голямото несъгласие на нашите колеги е, че след 9-ти век в Северна Македония се формира българската народност. Те не искат да приемат нашата гледна точка, въпреки, че е достатъчно аргументирана и приета от учените в света. Общата история е обща, защото имаме една държава, формиране на народ, обща култура и общи представи за формирането на тази общност. С Османската империя също имаме живот в една държава, но тя е по-скоро споделена история, защото не участваме заедно в управлението ѝ“, утовни проф. Димитров.    Той отбеляза със съжаление, че работата на комисията не се развива спрямо желаното още от началото на сформирането ѝ. „От лятото, обаче имаме едно явно нежелание да се работи по-активно. До края на тази година трябва да постигнем някакво съгласие по общата ни история, а още не сме стигнали до личността на Гоце Делчев и съвременната история“, разкри историкът.    Проф. Димитров изтъкна, че не е редно именно историците да пресичат опитите за помиряване на ръководствата на двете държави. Затова трябва да се постараем да стигнем до консенсус по спорните въпроси.    Македонският историк бе категоричен, че личността на Гоце Делчев не трябва да се разглежда като само на едната или другата държава. Той не скри раздразнението си от думите на колегата му, че лично Гоце Делчев,а и неговите близки се определят като българи.    Срещата е девета поред и е продължение на тази, която се състоя в Охрид, където бяха обсъдени забележките за учебниците по история и препоръки как да се подобрят същите.    Това е шесто и последно заседание на комисията за тази година. Досега Съвместната комисия проведе осем заседания и препоръча на правителствата на двете държави съвместните чествания на Св. Св. Кирил и Методий, Св. Климент, Св. Наум и Цар Самуил, както и препоръки за подобряване на учебниците по история за шести клас в Република Северна Македония и пети клас в Република България, свързани с античния период от миналото.", "date": "2019.11.28", "title": "Искрите в българо-македонска комисия се пренесоха в БНТ.  Няма съгласие за учебниците"}
{"url": "http://epicenter.bg/article/Karakachanov--Ima-polozhitelen-efekt-ot-natsionalnata-informatsionna-kampaniya--Badi-voynik--/200128/2/0", "text": "Днес е финалът на кампанията „Бъди войник“ за тази година, която ще продължи в различни форми и през следващата, защото виждаме, че от тази кампания има положителен ефект. Показателен за това е фактът, че за първите девет месеца на 2018 г. в Българската армия са постъпили 325 войници, а през тази година за същия период новоназначените войници са почти двойно – 602-ма. Това каза министърът на отбраната Красимир Каракачанов днес, 28 ноември, на последното за тази година събитие от националната кампания „Бъди войник“ в град Велико Търново, съощиха от пресцентъра на МО.    Министър Красимир Каракачанов посочи, че наред с кампанията са предприети и други мерки за попълване на некомплекта като повишаване на заплатите на военнослужещите средно с по 10% за трета поредна година по решение на правителството. „Считам, че трябва да търсим и други форми - работа с подрастващото поколение и въвеждане на военното обучение в по-разширена форма в средните училища“, каза министърът на отбраната и допълни, че се надява с подготвяните промени в закона да се създаде възможност за доброволна военна служба и повече хора да могат да изберат професията на военнослужещия.    Изключителен интерес предизвикаха демонстрациите на военнослужещите от Специалните сили. Те представиха техники по интуитивна стрелба с маркиращи боеприпаси и военни ръкопашни техники. Командосите показаха действия при акция за неутрализиране на терористи и освобождаване на заложник. Атрактивни бяха и демонстрациите с оръжие на курсантите от Националния военен университет, които спечелиха аплодисментите на младите хора.    В събитието от кампанията със свои информационни щандове участваха Сухопътните войски, Военновъздушните сили, Военноморските сили, Специалните сили, Централното военно окръжие, Националната гвардейска част, Служба „Военна полиция“. Събитието завърши с концерт-спектакъл на Представителния ансамбъл на Въоръжените сили и Гвардейския представителен духов оркестър.    На заключителното за тази година събитие от кампанията „Бъди войник“ в гр. Велико Търново присъстваха командирът на Сухопътните войски генерал-майор Михаил Попов, директорът на служба „Военна полиция“ бригаден генерал Борислав Сертов, началникът на НВУ полковник Иван Маламов, кметът на Община Велико Търново Даниел Панов, командири на военни формирования, народни представители от региона, представители на местната и областната администрация и ветерани.    След концерта в 20.30 ч. гражданите и гостите на старопрестолния град ще имат възможност да наблюдават спектакъла „Царевград Търнов - звук и светлина“, който се излъчва с любезното съдействие на Община Велико Търново по повод края на кампанията „Бъди войник“ за тази година.  ", "date": "2019.11.28", "title": "Каракачанов: Има положителен ефект от националната информационна кампания „Бъди войник“ "}
{"url": "http://epicenter.bg/article/Darzhavniyat-byudzhet-za-2020-beshe-odobren-na-vtoro-chetene-ot-resornata-komisiya-na-parlamenta-/200137/2/0", "text": "Бюджетната комисия на парламента одобри на второ четене държавната финансова рамка за следващата година. В държавният бюджет за 2020 година се залагат повече пари за образование, здравеопазване, отбрана и социални дейности, предаде БНР.    Размерът на плащанията за втората година от майчинството и за подпомагането на деца от бедни семейства се запазва на тазгодишните нива.    От догодина минималната работна заплата ще бъде 610 лева, но това няма да бъде осигурителната ставка за земеделските производители, въпреки предложенията на управляващите. Минималният осигурителен праг на земеделските производители и на тютюнопроизводителите се увеличава с 20 лева. Това означава, че от догодина те ще се осигуряват минимум на 420 лева, реши на второ четене бюджетната комисия в парламента.    Също така Комисията по бюджет и финанси утвърди от 1 юли догодина минималната пенсия да бъде 250 лева месечно, въпреки че това нарушава принципа на осигурителната система, заяви Менда Стоянова от ГЕРБ.    “Животът е по-многолик по принцип и съобразявайки се с това, че нивата на минималната пенсия са наистина изключително ниски, ние се съгласихме да нарушим този принцип и да подкрепим едно предложение за минимална пенсия от 250 лв.“, каза тя.    Парламентарната бюджетна комисия даде едномесечен срок от обнародването на новия бюджет на Държавното обществено осигуряване да бъде решено каква част от отсъствието по болест да плаща работодателят.    Спорният въпрос с изплащането на болничните няма да бъде решен до края на годината. Това заяви в отговор на въпрос на \"Хоризонт\" министърът на труда и социалната политика Бисер Петков.    Министър Петков смята за нереалистично това да стане по-рано, за да има от 1 януари нова уредба по въпроса: \"Срокът, който е даден, отива в следващата година. От тази гледна точка времето е твърде малко, за да се намери работещо решение до край на годината“.    Парламентарната бюджетна комисия реши изненадващо, че от догодина ще се провежда видеонаблюдение във всички данъчни складове, а не само за операторите на петролни продукти.    Ресорната парламентарна комисия също така реши, че местата за краткосрочно настаняване ще подлежат на регистрация, а не на категоризация. Достъпът до онлайн платформите може да ограничен при тежко нарушение от 14 до 30 дни.   ", "date": "2019.11.28", "title": "Държавният бюджет за 2020 беше одобрен на второ четене от ресорната комисия на парламента "}
