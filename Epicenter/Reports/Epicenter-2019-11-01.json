{"url": "http://epicenter.bg/article/Rumen-Radev--Chestit-praznik--balgari-/197635/2/0", "text": "За будителството като уникална българска категория, няма времеви, пространствени и социални рамки. И в миналото и в днес будителите са свободните и просветените личности, които със слова, със знание и с талант, и с доблест отстояват българщината. Гледат смело в бъдещото и гонят духовете.   Това заяви президентът Румен Радев в речта си по повод Деня на Народните будители, предаде Novini.bg.   \"За мен е чест да застана до книга, която символизира българското духовно величие - \"История Славянобългарска\", преписана от Софроний Врачански. Благодаря на Народната библиотека, че ни предостави тази книга. Тя е свитеделство за огромната роля на славянската църква, за запазването на нашата идентичност, език и вяра.    Днес президентската институция отваря врати за бъдещето на България, за нашите децата - ученици и студенти. За младите хора е много важно да разберат същината на този празник. Да помнят, че образованите и почтените личности движат света напред, защото непокорството на мислещия човек е изпитание за неговото битие, но и дар за неговите сънародници. Честит празник!\", каза още държавният глава.   Пред журналисти преди словото на президента говори Негово Светейшество Българският патриарх Неофит. „Този прекрасен празник ни вдъхновява да работим за благото на нашия народ и на всички, които са възлюбили Христовата вяра. За много години!”, каза патриархът.", "date": "2019.11.01", "title": "Румен Радев: За будителството като уникална българска категория няма времеви и социални рамки!"}
{"url": "http://epicenter.bg/article/Fandakova--V-nedelya-da-glasuvame--za--Sofiya-i-razvitieto-na-grada-ni-da-prodalzhi/197671/2/0", "text": "„Софиянци са интелигентни, предприемчиви и прагматични и ги призовавам в неделя да гласуват „За“ София. Предлагам конкретни проекти и решения, които гарантират, че София ще продължи да се развива. Ако някой има други амбиции и други цели, моля, да не използва градът ни за това“, каза Йорданка Фандъкова, кандидат за кмет на София, в интервю за Нова телевизия.   Тя акцентира върху това, че в следващите няколко месеца предстои да се защитят 1,3 млрд. лв. безвъзмездни европейски средства, с които да продължи строителството на метрото, да се пусне довеждащ транспорт от електробуси и да се изгражда канализация. „Сериозна управленска работа е да си кмет. Това не е работа на човек, който иска да е инструмент на някого, защото чух, че г-жа Манолова говори за себе си като за инструмент на някого. Аз говоря за себе си със силата на опита, който имам и с проектите, които защитавам. Вярвам, че хората в София ще изберат развитието и ще гласуват „за“ града си“, каза още Фандъкова. „Само за последните 6 години г-жа Манолова три пъти промени кардинално своята позиция. През 2013 г. тя подкрепяше правителството на Орешарски и твърдеше, че това е най-доброто за България. През 2016 г. г-жа Манолова трескаво търсеше подкрепа от ГЕРБ, за да бъде избрана за омбудсман. Сега се представя за промяна и отказва да каже за коя листа е гласувала. Може да е странно цял живот да си гласувал за БСП и да се наричаш промяна, но е честно да го кажеш“, каза Фандъкова.   Тя припомни, че по време на правителството на Орешарски, на което Манолова беше основен защитник и говорител, са били спрени важни проекти за София – участък от метрото и строителството на Северната скоростна тангента. „За метростанцията в кв. „Хладилника“, на която сега г-жа Манолова се снима редовно, беше отказано финансиране“, припомни Фандъкова. Съфинансирането за този участък е осигурено изцяло от общинския бюджет, като така не се допусна спиране на строителството. „Трябва да има ясно мнозинство, което да гарантира развитието на София. Категорично разговори за постове не са водени“, каза Фандъкова в отговор на въпросите за срещите с лидерите на ДБ, софийската организация на ВМРО и „Спаси София“. Фандъкова определи като лицемерие факта, че два дни преди изборите Манолова излиза с позиция за подкрепа на протестите срещу избора на главен прокурор. „Това е обидно за хората, които от месеци протестират и изразяват гражданската си позиция. Това не е подкрепа за протестите, това е използване на протестите“, обясни Фандъкова. „Трябва дълбоко да не познаваш София, за да твърдиш, че избори в София могат да се спечелят с купени гласове. Софиянци не се купуват и не се продават и аз ги моля да излязат в неделя и да гласуват за развитието на града“, каза Фандъкова. „В София живеят интелигентни и прагматични хора, които искат перспектива за себе си и децата си, които се интересуват от това как въздухът да става по-чист, как да намалим трафика и да построим нови детски градини. В момента имаме голям шанс да привлечем стратегически инвеститор във високотехнологичното производство, а това ще доведе до икономически ръст, по-високи доходи и качествени работни места. Хората искат перспектива за себе си и семействата си и очакват кмет, който може да гарантира тази перспектива с управлението на града“, каза Фандъкова. Фандъкова отговори и на въпрос за мерките, по които се работи за подобряване на качеството на въздуха . Тя обясни, че в транспорта е важно да продължи строителството на метрото и модернизацията на градския транспорт, а за ограничаване на отоплението на дърва и въглища, вече е осигурила 60 млн. лв. за безплатна подмяна на старите печки на 1/3 от домакинствата в София.", "date": "2019.11.01", "title": "Фандъкова: В неделя да гласуваме „за“ София и развитието на града ни да продължи"}
{"url": "http://epicenter.bg/article/Kaloyan-Pargov--Nad-50---ot-Sofiya-iskame-nova-perspektiva/197678/2/0", "text": "Столичани искаме кмет, който може да управлява и е доказал човечността и грижата за хората - това е Мая Манолова \"София не прави изключение от начина, по който се проведоха изборите в цялата страна, имайки предвид гласуването в ромските квартали в града. Съотношението на гласовете между БСП и ГЕРБ в ромските секции е фрапиращо. В Слатина над 2000 за ГЕРБ и около 240 за БСП, Красна поляна - 2400 срещу 280, Люлин 700 на 200 гласа\", каза председателят на ГС на БСП - София Калоян Паргов.   Той коментира, че ако се върнем назад към други избори, ще видим по-нормално разпределен вот, когато липсва натиск върху гласоподавателите.    \"Прави лошо впечатление, че невалидните бюлетини са също важен инструмент за манипулиране на избори. Твърдя, че те не са вследствие на елементарна грамотност, а целенасочен акт и действие за допълнителна манипулация и изкривяване на вота. Какво значат 600 000 невалидни бюлетини от 3 млн. гласуващи? Това е цяла парламентарна група\", коментира Паргов.   Паргов добави, че в София 5% от гласовете за БСП или 23 000 бюлетини са невалидни. Той заяви, че ако нямаше толкова много невалидни бюлетини, конфигурацията в Столичния общински съвет и в столичните райони щеше да е резлична. Паргов бе категоричен, че ако машинното гласуване вече беше факт, голяма част от манипулациите нямаше да бъдат възможни.   \"Съберете 23 000 невалидни бюлетини, ще видите, че БСП е излязла над вота си на европейските избори. БСП нямаше сега да е с 15, а с 17 - 18 съветници и щеше да промени конфигурацията, за която толкова ни проглушиха ушите\", каза още Паргов.   \"Отговорно твърдя, че те са толкова много не заради неграмотност на българския избирател, а заради целенасочен акт за допълнителна манипулация и изкривяване на вота\", добави председателят на столичните социалисти.   \"В неделя ни предстои важен избор между статуквото и промяната за една различна перспектива не само за София, но и за много други общини\", каза още Калоян Паргов във връзка с предстоящия втори тур на изборите.    Той коментира, че тук не става въпрос само за битка между ляво и дясно, а между нормалното и доброто, от което софиянци имат нужда и фалшивото, зад което стоят манипулатори. \"Считам, че носителят на промяната в София са Мая Манолова и всички наши кандидати за кметове на столичните райони\", добави Паргов. Той заяви, че кандидатите на БСП гарантират по-добро управление, защото знаят и са доказали, че това означава да бъдеш отговорен за своите действия.   \"Столичани искаме кмет, който може да управлява и е доказал човечността си и готовността за грижа към хората. Затова призовавам всички мои съграждани да гласуват за Мая Манолова и всички, достигнали до балотаж с ГЕРБ, кандидати за районни кметове. Така вие ще подкрепите промяната, която ще донесе на всички столичани и на София нова перспектива за развитие\", заключи Калоян Паргов.  ", "date": "2019.11.01", "title": "Калоян Паргов: Имаме 600 000 невалидни бюлетини на 3 милиона гласуващи! Това е изкривен вот! "}
{"url": "http://epicenter.bg/article/Georgi-Svilenski--Kmetovete-na-GERB-sa-izbrani-s-tsiganski-glasove-/197682/2/0", "text": "Този извод направи зам.председателят на ПГ на \"БСП за България\" и член на Националния предизборен щаб на \"БСП за България\" Георги Свиленски на специална пресконференция днес. Тя бе в отговор на тв изявата на премиера Борисов тази сутрин, когато той заяви че съотношението на първия тер на местните избори е 2:1 в полза на ГЕРБ.   Свиленски извади други данни. \"На тези местни избори ГЕРБ има 100 000 гласа за общински съветници по-малко от предходните.  В същото време кандидатите на БСП за кметове имат 100 000 гласа повече, кандидатите за общински съветници повишават гласовете си с около 50 000. Политиката на БСП и нашите предложения са  припознати от 150 хил. души повече в сравнение с 2015 г.\"   Той коментира, че от сутрешното участие на премиера Борисов в една телевизия става ясно, че за него изборите са приключили, че за втори тур няма отношение и вероятно не подкрепя кандидатите, които продължават на втори тур. \" , подчерта  Свиленски.   Той заяви,  че ако  Борисов казва, че братя Галеви са помогнали на Мая Манолова като са купували гласове за Йорданка Фандъкова, за да може Мая Манолова да каже, че Фандъкова е кмет с ромски гласове, Свиленски попита -  По неговите думи  друг феномен на тези избори са недействителните бюлетини:  \"От 3 милиона граждани, които гласуваха, в избирателните кутии бяха намерени 600 000 невалидни бюлетини.   Красноречив пример е   . Според него решението на този въпрос е машинното гласуване. Само машинното гласуване е инструментът за честни избори. \"Следващата седмица отново  ще го предложим в бюджета за следващата година\", категоричен бе социалистът. Свиленски зададе въпрос -    \"Ако не е провел такъв разговор, то на какво се дължи подкрепата на Христо Ковачки в Перник за Вяра Церовска?\", уточни Свиленски.   Относно действията на МВР, прави впечатление, че   \"Решението на всички тези въпроси не е в институциите, решението е във всички нас. Решението е в масово излизане и гласуване. Призивът ни е към всички български граждани - излезте и гласувайте, гласувайте за промяната\", завърши Георги Свиленски.     Нямаме свои представители във ВСС и партиите не би трябвало да се намесват в работата на институцията. Това каза по време на пресконференция в централата на партията, предаде репортер на „Фокус“. „БСП няма свои представители във ВСС. Както и г-н Борисов няма негови. Той си брои трима човека, които гласували за и някакви други които гласували за. Квота във ВСС има българското Народно събрание. Всички те са избрани с определено мнозинство от Народното събрание и те престават да бъдат представители, на която и да е политическа сила.   Няма как никаква политичаска сила да оказва влияние върху представители, които е предлагала“, каза Свиленски. Той посочи, че БСП е предложила 6 души за членове на ВСС, а Народното събрание е избрало трима от тях.   „Няма как БСП като политическа партия, не е работа на която и да е да се намесва в процесите в друга власт. В случая съдебната“, подчерта още Свиленски.", "date": "2019.11.01", "title": "Георги Свиленски: Кметовете на ГЕРБ са избрани с 81% от циганските гласове!"}
{"url": "http://epicenter.bg/article/Radev-otstapi-stola-si-na-uchenitsi-ot-Hisarya-v-denya-na-otvoreni-vrati-na-Administratsiyata-na-prezident/197683/2/0", "text": "Държавният глава Румен Радев и вицепрезидентът Илияна Йотова заедно с Негово светейшество патриарх Неофит посрещнаха в Гербовата зала на „Дондуков“ 2 първите посетители в Деня на отворени врати на Администрацията на президента.    Това бяха ученици от трети и четвърти клас от Средно училище „Христо Смирненски“ от Хисаря. Те първи прекрачиха парадния вход на институцията, която отвори врати за граждани по повод Деня на народните будители.   „В Гербовата зала са националните ни символи – българското знаме и герб, тук посрещаме държавните гости и връчваме най-висшите държавни отличия, но днес тук е една много ценна книга“, обърна се президентът към учениците и им показа първия препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г. Безценният ръкопис, изписан с дребен котленски калиграфски шрифт от ръката на българския книжовник, е предоставен от фонда на Националната библиотека специално за Деня на отворени врати в Администрация на президента.    След като разгледаха Гербовата зала, държавният глава показа на децата и кабинета си. Президентът Радев отстъпи стола си на децата срещу назоваване на името на един будител. Първи зад бюрото на държавния глава седна четвъртокласникът Кристиян, който заяви, че мястото на президента е много удобно.    Посетителите на президентската институция имат възможност да разгледат и кабинета на вицепрезидента Илияна Йотова, Огледалната зала и президентската библиотека.", "date": "2019.11.01", "title": "Радев отстъпи стола си на ученици от Хисаря в деня на отворени врати в Администрацията на президента"}
{"url": "http://epicenter.bg/article/Maya-Manolova--Shte-se-vidim-v-sada-g-n-Borisov-/197684/2/0", "text": "\"Ще се видим в съда г-н Борисов!\". Това каза на брифинг независимият кандидат за кмет на София Мая Манолова по повод твърденията в национален ефир на премиера Бойко Борисов за срещи между нея и ромски лидери за купуването на ромски гласове, съобщава btv.   \"Ще дам премиера Борисов под съд. Гнус ме е от лъжите и обидите, които той произнесе в национален ефир днес\".    \"Ще се видим в съда, г-н Борисов! Уйдурмите на първия тур ги правехте вие и това се вижда от протоколите на общинските секции. Там г-жа Фандъкова е пълен хегемон. Там има пълно припокриване на гласовете за съветници на ДПС и гласовете за кмет на Фандъкова\", каза Манолова.   По думите на Борисов, снощи тя е била във Волуяк, за да се пазари с ромски босове за гласове за балотажа в неделя.   \"За сведение на премиера, който беше 4 години кмет на София, във Волуяк няма ромска махала и няма роми\", заяви Манолова и каза, че била там по покана на жителите на Гара Волуяк, \"които нямат канализация\", и са обсъждали мерки за благоустрояването на квартала. Тя каза, че срещата е била записана и екипът й скоро ще предостави клип от Волуяк. Борисов обяви още, че т.нар. Братя Галеви помагали на Манолова, въпреки, че са обявени за издирване. Твърденията на Борисов, че Братя Галеви, макар и в чужбина, сега помагали на Манолова за набиране на ромски гласове, тя контрира, че е било допуснато двамата осъдени престъпници от Дупница да избягат от страната, когато той е бил премиер.   \"Срам ме е от премиера. Срам ме е от лъжите, клеветите и обидите, които той произнесе в национален ефир днес\", заяви Манолова.    Нарече екипа ми \"сбирток\", гражданите - 124 000 столичани, \"нечистоплътни\", затова, че ме подкрепят. Нарече срещата ми с хората във Волуяк \"уйдурма\". Бил е кмет и не знае, че там няма ромска махала, няма роми, заяви Манолова. Той, който допусна братя Галеви да се укрият от правосъдието и да напуснат страната в национален ефир призна, че са фактор в изборите в София\", допълни тя.    \"Това са долни лъжи, грозни внушения, клевети, произнесени от човек, разтресен от страх, и ще го дам на съд, заяви още Манолова. Страхът да загубиш София е изключително лош съветник. В нарушение на закона премиерът влезе в кампанията, за да се види кой е кметът, кой управлява София, допълни Манолова. И обяви, че \"маските паднаха, ясно е кой се бори за властта в София с всички сили и средства\".   Премиерът в нарушение на закона влезе лично в предизборната кампания за София, за да се види кой е истинският кмет, кой управлява в София, посочи Манолова. Пресконференцията днес според нея била подготвена по други теми - да се покаже как се управляват общинските дружества - \"Топлофикация София\", \"Чистота Искър\", където се източват милиони левове.   В неделя се изправям срещу Борисов, ДПС, срещу контролирания и купен вот, срещу начина, по който се избира главен прокурор и призова софиянци за подкрепа срещу едноличната власт.", "date": "2019.11.01", "title": "Мая Манолова: Ще се видим в съда, г-н Борисов! Срам ме е от вас! Гнус ме е от лъжите ви!"}
{"url": "http://epicenter.bg/article/Babikyan-li-e-poiskal-ot-Borisov-3-5-mln-leva--za-da-mu-pravi-predizborna-kampaniya--/197690/2/0", "text": "\" Това разказа тази сутрин пред БТВ премиерът и лидер на ГЕРБ в последното си интервю пред балотажа в неделя.    Премиерът отказа да назове името на човека, който го е изнудвал, но отдавна в журналистическите среди се шушука, че това е пиар експертът Арман Бабикян.  Според информация на  през 2007 година по време на една среща в НДК Бабикян поискал от Борисов 3,5 млн. лева за да му направи успешна кампания. \"Аз му казах – „нямам такива пари“, той ми вика – вземи от Цветелина. Името му е с Б\", каза днес Бойко Борисов, после уточни, че може да са били и 3,5 млн. Борисов го изгонил и оттогава Бабикян говори негативно по медиите за него.    \"Това не е вярно\", заяви Бабикян пред   И припомни, че първата кампания на Борисов като кандидат за кмет на София му е    Бабикян отказа да го назове, но справката сочи, че става дума за Боршош  .   В случая обаче става дума за Бабикян, а не за Боршош, каквато е информацията на      Бабикян отказва да обяснява \"чужди лъжи\". , коментира Бабикян думите на Борисов.    \" \", посочи Бабикян.    .\" , пита Бабикян.    Според разследване на \"24 часа\" в края на миналата година Арман Бабикян стои зад сайтовете за фалшиви новини informiran. net и 4udoslav. Сайтът informiran.net излъга за “гръцкия остров” на премиера Бойко Борисов и сам уточнява, че не проверява информациите си: “Екипът не разполага с ресурсите да проверява информацията, която достига до редакцията, и не гарантира истинността ѝ”, пише сайтът.    Арман Бабикян е запазил домейна му в компания за хостинг. “Аз нямам сайтове”, заяви Бабикян пред “24 часа” тогава. Справката от хостинг провайдъра му обаче го опроверга.    Днес пред   Бабикян отново заяви, че няма сайтове.    informiran.net е регистриран в българска хостинг компания на 21 март 2016 г.През всичките години на съществуването си домейнът се плаща от Бабикян и е на негово име, показват данните на \"24 часа\".    В този сайт постоянно се появяват фалшиви новини против Борисов и ГЕРБ и се препечатват от други подобни фейк сайтове.    Бабикян твърди, че не се занимава със сайтове, а само с пиар консултации и че на тези избори е имал 3-4 клиенти, които са спечелили.", "date": "2019.11.01", "title": "Бабикян ли е поискал от Борисов 3,5 млн лева, за да му прави предизборна кампания? Или Боршош?"}
{"url": "http://epicenter.bg/article/Patriarh-Neofit--Dnes-otnovo-preklanyame-glavi-v-molitvena-pamet-za-narodnite-buditeli/197691/2/0", "text": "И тази година в първия ден на ноември страната ни тържествено отбелязва паметта на народните будители - на всички тези, благодарение на които българският народ е успял да съхрани през столетията всички свои духовни и културни достижения, независимо от превратностите в своята история. Това се казва в обръщение на патриарх Неофит за Деня на народните будители, предаде БТА. В този празничен ден Православната ни църква също се присъединява към радостта от тържеството на българския дух, благославяйки всички усърдни работници на полето на науката и културата, на книжовността и образованието - нашите съвременни будители, които са гарантите за преуспяването ни и занапред, за пребъдването на българската \"Държава на духа\", според известното определение на големия руски учен и приятел на България академик Дмитрий Лихачов, посочва Негово светейшество. Българският патриарх отбелязва, че днес отново прекланяме глави в молитвена памет за народните будители, като благодарим на Всемилостивия Бог, задето в годините и столетията на тежки изпитания за българската православна идентичност не ни е изоставил, но във всяко време е въздигал сред народа ни достойни приемници на Светите седмочисленици и на всички титани на православния български дух.   Нови духовни колоси, великани на духа, отдавали всичките си сили и таланти и целия си живот, за да поддържат винаги разпален онзи огън, който се е разгорял сред българския народ с Покръстването и с присъединяването на страната ни към света на християнската цивилизация.   Ако днес - в началото на третото хилядолетие - ние живеем и работим в условията на свобода и независимост, радвайки се на държавен и църковен суверенитет, и на всички възможности за духовен и културен напредък, всичко това ние дължим на първо място именно на народните будители - на онези от Бога избрани и благословени наши предци, които в тежките столетия на робството, на двойната държавна и църковна зависимост се погрижиха за съхраняването и пребъдването на православния български дух и запазиха ненакърнена българската култура в цялото многообразие на нейните форми и изяви. На тях благодарим, пред техните светли и свети образи се покланяме, на тях се стремим да подражаваме, предавайки съхраненото благодарение на тях свято наследство на бъдните поколения, за да пребъде православният български дух, за да пребъде България, заявява патриарх Неофит.   Божият мир, Неговата любов и велика милост да бъдат всякога с православния ни народ, пожелава Негово светейшество за празника.", "date": "2019.11.01", "title": "Патриарх Неофит: Днес отново прекланяме глави в молитвена памет за народните будители"}
{"url": "http://epicenter.bg/article/Tyaloto-na-balgarin-beshe-namereno-v-kanavka-v-ispanskiya-Marbeya/197617/3/0", "text": "Тялото на българин беше намерено в канавка в курортния испански град Марбея. Мъжът е бил прострелян четири пъти – веднъж в ръката и три пъти в корема. Полицията е започнала разследване, но според служителите „връзка между убития и Испания не може да се направи“. Все още не е ясно как той е попаднал в Марбея, предаде bg-voice.com.   Полицията проверява дали мястото, където е било намерено тялото е и местопрестъплението или просто е било изхвърлено от преминаваща кола. Знае се само, че убийството е станало няколко часа, преди случаен минувач да се натъкне на трупа край път А-7176, който свързва Марбея с Истан. Първите версии на властите са свързани с разчистване на сметки, по начина, по който е престъплението е извършено. Разследващите работят по различни версии, за да открият предполагаеми врагове на жертвата, предаде Нова телевизия.    По първоначална информация убийството е извършено няколко часа преди тялото да бъде открито.    Местни медии съобщават още, че мъжът е излязъл на вечеря и не се е прибрал. Тогава сигнал за изчезването му в полицията подава неговата съпруга.    От МВнР потвърдиха, че намереното тяло е на български гражданин.    Посолството ни в Испания към момента няма официални данни за причините и мотивите за убийството. Мисията ни е в контакт с испанските власти и проверява случая, който се разследва от испанската полиция.", "date": "2019.11.01", "title": "Тялото на българин беше намерено в канавка в испанския Марбея"}
{"url": "http://epicenter.bg/article/Lidiya-Shuleva--V-Srebarniya-fond-tryabvashe-da-ima-10-15-miliarda-leva--a-sa-samo-dva/197688/4/0", "text": "„Идеята за създаването и съществуването на  Сребърния фонд не се реализира. Сега той продължава да съществува под една хипотетична форма“, изказа мнение пред БНР бившият министър на икономиката и  един от създателите на Фонда Лидия Шулева.  „Когато се създаваше Сребърният фонд, той наистина имаше за цел за порядъка от 10-15 години да събере пари, които действително  биха могли да гарантират устойчивостта на пенсионната система. За съжаление, нищо подобно не се случи. В момента парите са почти толкова, с колкото и Фондът  беше създаден, има някакви минимални допълнения най вече от текущи плащания по  концесии. Парите в Сребърния фонд са в порядъка на над 2 млрд. Нашите  предвиждания, когато го създадохме, бяха по това време той вече да бъде поне  10-15 млрд.“, обясни тя в интервю за предаването „Хоризонт за вас“ на БНР.  По думите й парите, които в момента са в Сребърния фонд, няма да стигнат дори за покриване на едногодишния дефицит в пенсионния  фонд: „Дефицитът там е около 50%, а плащанията са над 7  млрд. годишно. Тези пари няма да покрият дори дефицита за една година, камо ли да гарантират устойчивост на пенсионната система“.  Първата причина за това е, че парите от приватизация е трябвало да влязат във Фонда, както и средствата от излишък в бюджета, което не се е случило, посочи Шулева. По думите й втората причина е, че Фондът е станал част от фискалния резерв.   Държавният бюджет в момента има капацитет да покрива  дефицита в пенсионния фонд, посочи още бившият икономически министър и добави: „Докато държавните бюджети могат да покриват дефицитите в пенсионната система, те във всички случаи ще растат заради демографската криза, кой знае каква необходимост от тези пари няма да има.“ Източник БНР", "date": "2019.11.01", "title": "Лидия Шулева: В Сребърния фонд трябваше да има 10-15 милиарда лева, а са само два"}
{"url": "http://epicenter.bg/article/Otbelyazvame-1-noemvri---Denya-na-narodnite-buditeli--Chestit-praznik--/197580/11/0", "text": "Днес, на 1 ноември, отбелязваме Деня на народните будители – празник, дошъл от сърцата на българите в знак на благодарност и уважение към хората на духа, на перото, на книгата, към просветителите и борците за национално освобождение.    Вероятно други народи нямат подобен като този ден, в който се прекланяме пред народното будителство и всички му представители в историята на България.  За наша радост и гордост списъкът на будителите е дълъг: Паисий Хилендарски, Софроний Врачански, Неофит Рилски, Неофит Бозвели, братя Димитър и Константин Миладинови, Георги Раковски, Васил Левски, Христо Ботев, Иван Вазов, Григорий Цамблак, Константин Костенечки, Владислав Граматик, Матей Граматик, Свети Иван Рилски, Георги Стойков Раковски, Стефан Караджа, Хаджи Димитър, Любен Каравелов, Добри Чинтулов и много други. Сред тях са и създателите на Българското книжовно дружество, възникнало в Браила още преди Освобождението (1869). Преместено в София след 1878 г. през 1911 то вече се нарича Българска академия на науките.     Към този списък може би всеки българин прибавя хората, които са го научили да чете, да пише, да знае историята си, да култивира в себе си ценностите, които изграждат обществата и личностите. Хората, които са го „събудили” и са отворили ума и сетивата му с писано и изречено слово.  В официалния календар влиза в исторически важен момент - след поражението през Първата световна война, когато нацията е обезкуражена, икономиката плаща тежки репарации, обществото е в криза, младите българи се лутат в търсенето на ценности.  За българското общество е рухнал възрожденският идеал. За мнозина е ясна реалната заплаха от разпадане на националната ни ценностна система. В такъв момент, българите се вглеждат в делата на онези, които, в трудно време, с мощта на своята мисъл, са връщали равновесието и духовната стабилност на народа.    През 1922 година Народното събрание обявява този ден за празник на всички \"заслужили българи\", както са се изразявали тогава. В освободена от османско робство България както интелигенцията, така и масовият човек съзнават подвига на възрожденските писатели и революционери, които създали атмосферата и довели българския дух до решимостта да поведе борба за държавен суверенитет.  Денят на народните будители възниква в трудното време на душевна разруха след Първата световна война.    На власт е правителството на Александър Стамболийски. Един от министрите му - Стоян Омарчевски, решава, че денят на Свети Йоан Рилски (по Грегорианския календар) трябва да бъде посветен на всички българи, допринесли за пробуждането и развитието на българския дух.   Защото, както казва Омарчевски, „…   Омарчевски е министър на просвещението от 1920 до 1923 г. Завършил е философия и право в Софийски университет. По време на своя мандат строи 1115 нови училища в малките селища, освобождава от данъци детската литература, внася законопроект за учредяване на общодостъпни народни библиотеки; законопроект за поставяне на бюстове на заслужили българи в централната алея на Борисовата градина, предлага за гласуване в Народното събрание правописната реформа на акад. Балан. По това време СУ открива редица нови факултети.    Идеята за деня на будителите му била подсказана в писмо от обикновен български селянин, който написал, че трябва да отдаваме почит на големите българи, които са ни направили народ - Левски, Ботев, Каравелов...   Инициативата има и други бележити автори като народния писател Иван Вазов, проф. Беньо Цонев, проф. Любомир Милетич, а името на празника е идея на проф. Боян Пенев.  Пред Народното събрание Омарчевски, в мотивите за празника, произнася и следните думи, които ни подсказват за кои българи трябва да си спомним днес: „ .”   През 1923 г. с указ на цар Борис III  Денят 1 ноември е обявен за общонационален празник на заслужилите българи.  След 1945 г. Денят на народните будители е заличен от списъка на официалните празници.     Далеч преди официалното обявяване на този празник със закон, българският народ почита своите будители и ги канонизира като светци в своята историческа памет. За първи път е честван в Пловдив през 1909 г., а от 1922 до 1945 г. е общонационален празник.    След дълго прекъсване с решение на 36-ото Народно събрание, на 28 октомври 1992 г., се възобновява традицията на празника.  Идеята за възстановяването му е на покойния вече Петър Константинов, председател на общонародно сдружение \"Мати Болгария\".    От 2002 г. се изпълнява ритуал по издигане на националното знаме пред парадния вход на Президентската администрация и извършване на тържествена смяна на караула.  ", "date": "2019.11.01", "title": "Отбелязваме 1 ноември – Деня на народните будители. Честит празник, заслужили българи!"}
{"url": "http://epicenter.bg/article/Stefan-Dimitrov-s-priz-za-filmova-muzika-ot-Italiya/197618/6/0", "text": "Италианският град-музей Матера бе домакин на забележително българско присъствие.   В рамките на фестивала „Професия кино. Дни на българското кино“ бяха представени документални и игрални ленти на наши режисьори, а композиторът Стефан Димитров получи от ръцете на посланика ни във Ватикана Богдан Паташевспециалната награда за цялостно творчество и принос в писането на \"Музика за Кино\".   Президентът на фондация „Матера Базиликата 2019 г. и бивш кмет на градаСалваторе Адучо и директорът „Международни проекти“ Росела Тарантино  му връчиха приза  \"Почетен гражданин на столицата на културата -  Плотера\". Словосъчетанието, създадено между Пловдив и Матера, означава идеален град, преизпълнен с изкуство.   \"За разлика от Достоевски, според когото крaсотaтa ще спаси света, аз мисля, че изкуството и културата ще спасят света!\", заяви развълнуван  Стефан Димитров, на когото тази година очевидно му върви на отличия. Неотдавна той стана и почетен гражданин на София.   Фестивалът, който през октомври ще има продължение в консерваторията на Матера, е създаден по идея и с усилията на артистичния му директор Милена Кънева.   Тя е режисьор със световно име. От края на 80-те години на ХХ век работи като журналист за  агенция WTN, в последствие APTN, National Geographic, RAI, CNN. Срещала се е с Далай лама, интервюирала е Нобеловия лауреат за мир, легендарната бирманска лидерка под домашен арест Анг Сан Су Чи, както и най-известни имена от световното кино в резултат на постоянна акредитация на фестивали като Кан и Венеция от 1992 г. насам. Придобива международна известност с документалния си филм Total denial, награден лично от Вацлав Хавел и  отличаван на редица фестивали.   „Създаването на фестивала е една моя стара идея. Първоначално като актриса, а след това и като режисьор, съм забелязала, че на всички фестивали на пиедестал са актьорите и режисьорите.  И тук-там някой голям продуцент“, заяви Милена Кънева.    А киното като най-демократично изкуство затова е толкова силно, защото се създава в екип.  Затова и логото на фестивала са зъбчати колела, които приличат малко на стар прожекционен апарат. Те трябва да паснат едно в друго, за да се завърти колелото на разказа, на магията. Затова го нарекохме MESTIERE CINEMA - ПРОФЕСИЯ КИНО. Всяка година ще избираме една тема.     Този път беше „Музиката в киното“, но чрез фестивала направихме и един мост между двете европейски столици на културата Пловдив и Матера, понеже киното е най-свързващото изкуство\".     Посланикът на Българя във Ватикана Богдан Паташев присъства на закриването на фестивала по покана на Салваторе Адуче, президент на Фондация „Матера Базиликата 2019“. В словото ситой  благодари на участниците, спомогнали за представяне на българската култура зад граница, и приветства възможността, която Европейският съюз предоставя за диалог между културите.   Паташев подчерта ценния принос, който Европейските столици на културата дават за опазването и развитието на културно-историческото наследство, както и за съвременното изражение на културното съдържание, иновативните и алтернативни решения, връзките и значението на културата за различни сфери от живота.   Фестивалът„Професия кино. Дни на българското кино“ постигна голям отзвук в италианските медии и сред зрителите и се превърна в истински мост между двете европейски столици на културата Матера и Пловдив.   Благодарение на усилията на Милена Кънева и на Българския културен център в Рим с Жана Яковлева и Борислава Чакринова бяха показани филмите „Завръщане” (реж. Ники Илиев), „Слава“ (реж.  Кристина Грозева и Петър Вълчанов), „Áга\" (реж. Милко Лазаров), „Снимка с Юки“ (реж. Лъчезар Аврамов), както и документалните филми  Sempre libera (реж. Георги Тошев), който разказва за изключителната кариера на Соня Йончева, „Обичам Кармен\" (реж. Найо Тицин) - с още една българска оперна звезда – Александрина Пендачанска, „Борис Христов - гласът, който се моли на Бог за България“ (реж. Росен Елезов) и „Поне за миг да полетя“ за Иван Андонов, създаден от Галина Кралева.   Част от творците присъстваха в Матера и видяха с очите си интереса на публиката. На Mestire Cinema – Професия кино лично представиха лентите актрисата от „Слава“ Маргита Гьошева, режисьорът и журналист Георги Тошев и операторът Румен Василев, Ники Илиев, чиито филм „Завръщане“ е сниман изцяло в града под тепетата и е копродукция с фондация „Пловдив 2019“. Режисьорът на „Снимка с Юки“ Лъчезар Аврамов дойде със сценариста Димитър Стоянович, с изпълнителя на главата роля Руши Видинлиев и композитора на музиката Стефан Димитров.   Лентата пожъна такъв успех, че по желание на публиката ще бъде показана заедно с „Ага“ още веднъж на 23 ноември в кино „Пиколо“ при продължението на фестивала.   От 18 до 22 ноември в консерваторията на Матера майсторски клас по писане на музика за кино ще изнесе композиторът Асен Аврамов, който ще завърши с концерт-продукция, на който ще бъде връчена награда на млад италиански композитор.", "date": "2019.11.01", "title": "Стефан Димитров с приз за филмова музика от Италия"}
{"url": "http://epicenter.bg/article/Tramp-promenya-postoyannoto-si-mestozhitelstvo-ot-Nyu-York-na-Florida/197633/7/0", "text": ", написа президентът в Туитър, цитира Канал 3.   , пише той и добавя, че \"малцина са били третирани по-лошо\".   Според публикация в Ню Йорк Таймс, Тръмп, който е местен нюйоркчанин, и съпругата му Мелания са подали индивидуални декларации за промяна на местожителството през септември, променяйки основното си местожителство от Манхатън на Палм Бийч. „Ню Йорк Таймс“ пише също, че служители на Белия дом са отказали да коментират защо Тръмп сменя основната си резиденция, но цитира източник, близък до президента, който казва, че това е предимно за данъчни цели.   Освен Белия дом, основната резиденция на Тръмп ще бъде курорта Мар-а-Лаго, където Тръмп е прекарал 99 дни, откакто е станал президент - в сравнение само с 20 в предишната си основна резиденция Тръмп Тауър, съобщава Таймс.    допълва президентът.   Но Ню Йорк не винаги е обичал Тръмп, отбелязва АФП и припомня, че демонстрациите пред Тръмп Тауър са чести и президентът многократно е спорил и влизал в конфликт с ръководителите на града и щата. Последният подобен случай беше в началото на месеца, когато федерален съдия в Ню Йорк отхвърли искането на президента да бъде блокиран достъпът до личните му и корпоративни данъчни декларации за няколко години назад.   Изглежда, че ръководството на Ню Йорк е напълно съгласно, че Тръмп е взел правилното решение, а губернаторът Андрю Куомо написа в Туитър: „Добро отърваване“. „Доналд Тръмп така или иначе не плаща данъци тук“.", "date": "2019.11.01", "title": "Тръмп променя постоянното си местожителство от Ню Йорк на Флорида"}
{"url": "http://epicenter.bg/article/Kobrata-se-bie-za-svetovnata-titla-dogodina-/197630/8/0", "text": "Кубрат Пулев ще се бие за световната титла през 2020 година! Ексклузивната новина беше съобщена от мениджъра на българския професионален боксьор Ивайло Гоцев. Той показа специално за “България Днес” документ, който гарантира мач за най-ценния трофей в тежка категория. Съперник на 38-годишния софиянец ще бъде победителят от сблъсъка между Антъни Джошуа - Анди Руис - младши. Двамата ще боксират на 7 декември в Саудитска Арабия. Очаква се Кобрата да присъства лично на този мач и да отправи предизвикателство.    “Срещата между Руис и Джошуа трябва да се състои на 7 декември или преди това - пише в свое официално становище с дата 30 октомври президентът на Международната боксова федерация (IBF) Дарил Пипълс. - Победителят от тази среща трябва да се бие в следващия си двубой с Кубрат Пулев най-късно до 31 май 2020 година без да има други междинни боеве.” На няколко пъти Анди Руис и Антъни Джошеа опитаха да избегнат мач с Пулев. Адвокат Джон Уърт контрира и задвижи процедура през август, с която предяви претенциите на Кобрата, който е официален претендент за титлата още от миналата година. Ако победителят от битката за титлата откаже да се изправи срещу Кобрата, тогава поясът на IBF ще бъде отнет. По подобен начин беше наказан Тайсън Фюри през 2015 година. Британецът отказа да се изправи срещу тогавашния официален претендент, а подписа договор за реванш с Владимир Кличко. Кубрат Пулев ще подгрее за предстоящия мач за титлата на 9 ноември във Фресно, Калифорния (САЩ). Той ще се бие с Рейдъл Букър.   Източник: Спортал", "date": "2019.11.01", "title": "Кобрата се бие за световната титла догодина!"}
{"url": "http://epicenter.bg/article/Grisho-otiva-na-polufinal-v-Parizh/197701/8/18", "text": "Григор Димитров се класира за полуфиналите на силния тенис турнир от сериите \"Мастърс 1000\" в Париж, след като надигра повече от убедително Кристиан Гарин с 6-2, 7-5 за около час  и 40 минути игра.   Григор започна много уверено мача, реализирайки пробив още в първия сервис гейм на чилиеца.   Гарин е шампион на младежкия „Ролан Гарос” през 2013г. побеждавайки на финала Александър Зверев. Той е и най-младият чилиец, записвал победа в професионалния тур едва на 16 години и 8 месеца, когато побеждава Душан Лайович.   Източник: Нова.тв", "date": "2019.11.01", "title": "Гришо отива на полуфинал в Париж"}
{"url": "http://epicenter.bg/article/YuNESKO-osadi-lipsata-na-nakazaniya-za-ubiystvata-na-zhurnalisti/197637/7/0", "text": "Близо 90 на сто от отговорните за убийства на журналисти между 2006 и 2018 г. в цял свят не са били наказани. Това обяви Организацията за образование, наука и култура на ООН - ЮНЕСКО, цитирана от Франс прес и БНР.    Според неин доклад през този период са били убити 1109 журналисти. Освен това тези престъпления са скочили с 18 процента между 2014 и 2018 г. в сравнение с предходните пет години.    Докладът беше разпространен във връзка с Международния ден за слагане край на безнаказаността на престъпленията срещу журналисти, който се отбелязва утре, 2. 11. С кампанията #KeepTruthAlive вниманието ще бъде насочено към това, че нападенията не се извършват само срещу чуждестранни кореспонденти, далеч от очите на обществеността, в зони на военни конфликти, подчерта генералният директор на ЮНЕСКО Одре Азуле.    Вниманието ще бъде насочено към журналистите по места, работещи по теми, свързани с корупция и политика, извън зони на конфликти, които са 93 % от убитите журналисти през последното десетилетие.    ЮНЕСКО смята, че отговорни за това са всички онези, които поставят журналистите в опасност, които убиват журналисти и тези, които не правят нищо, за да се сложи край на това насилие.  ", "date": "2019.11.01", "title": "ЮНЕСКО осъди  липсата на наказания за убийствата на журналисти"}
{"url": "http://epicenter.bg/article/Boyko-Borisov-/197616/2/0", "text": "  Това обяви премиерът Бойко Борисов по бТВ. По думите му от екипа на Манолова купуват ромски гласове, за да злепоставят Фандъкова и ГЕРБ. От няколко дни ГЕРБ предупреждават, че им се готви нова Костинбродска афера. Питайте Манолова снощи около 7:30 дали не е била във Волуяк с ромите точно да гласят тази уйдурма, заяви още Борисов.     Партийната битка приключи в неделя! ГЕРБ : БСП - два пъти! БСП е по-малка от ДПС. Дори в Русе, където води кандидатът на БСП, ГЕРБ е първа политическа сила., каза министър-председателят и лидер на ГЕРБ Бойко Борисов в предаването \"Тази сутрин\" по БТВ.   Гостуването на премиера е в навечерието на втория тур на местните избори в неделя. За пръв път от 14 години в столицата ще има балотаж. Управлението изхабява, а и колко хора изгонихме - всичко това играе срещу ГЕРБ, изтъква премиерът. И посочи примери от други държави - и при Меркел, Орбан, дори Путин имало отстъпление.   Там, където \"проветрихме\" партията, има отстъпление, посочи Борисов. И каза, че не би искал да говори за дългара ръка на Цветан Цветанов. За Русе премиерът издаде, че имали по-добър кандидат, но не му стигали няколко дни уседналост, имал регистрация в София.   \"Колко пъти на конференцията атакувах партията си и хората, които изгонихме от партията. Те се превръщат във врагове и хора, които работят срещу партията. Резултати в Ямбол и Русе показват кой работи срещу ГЕРБ. Не ми се иска да е Цветанов, но там където проветрихме партията нямаше време\", каза Борисов.   Как да не съм доволен от резултата?! Имаме два пъти повече от БСП, а те говорят като победители, от нулата като прибавиш малко е ръст, бе категоричен министър-председателят.   После Борисов се върна отново на темата \"Цветанов\". И каза, че като се види с Тръмп на 25 ноември, ще провери какво е правил Цветанов в САЩ.   Мисля, че в неделя разумът ще надделее, коментира предстоящата битка в София Борисов.  Не могат да покажат нито подлези, нито надлези, но много ги бива в аферите. Сега какво са измислили за неделя? И го правят всяка седмица. Всяки човек знае, че ромските гласове не могат да надделеят в София. Но ще снимат няколко групи роми как отиват да гласуват, това ще се снима и качват в мрежите, за да се правят внушения, разкри Борисов.   Около Манолова има нечистоплътни хора, във физическия смисъл, не се къпят! Знам ги, въртели са се около мен, искаха ми три милиона, когато за първи път се явявах за кмет. Този човек е с име \"Б\". Тези хора знам какво могат да измислят, разказа Борисов. И разкри, че знае това от \"възмутен човек\" в екипа на Манолова.   Какво могат да покажат БСП? Трябва да се върнат години назад и да покажат НДК, продължи премиерът. И се върна на темата за човека около Манолова, като обясни, че той това работи - като се яви някой нов политик, се завърта около него.   За карикатурите на Комарницки Борисов каза, че се радва, че е разкрил едно работно място. Защото е главен герой на карикатурите му.   Премиерът каза, че се вслушва в критики и разкри, че Илиян Василев, емблематично лице за десницата, често му пише есемеси. И го поздравява.   Бойко Борисов отговори и на въпроси, свързани с прословутите ремонти в столицата. На директния въпрос - \"Харесва ли ви Графа?\", Борисов отговори: \"Прекрасен е! Даже снощи си ходих до \"Любен Каравелов\" да си взема личната карта, да не я забравя и аз като президента, фантастично изглежда вечер, фантастично!\"   \"Аз живеех дълги години там, каква помиярна яма беше този Граф, докато управляваше синьо-червената мъгла! Сега е фантастичен!\" А на забележката на водещия Антон Хекимян, че медиите са показвали некачествено поставените плочки, отговори: \"Това ви е работата! Преди нямаше какво да покажете! Добре, че ви направихме града, за да има какво да покажете! Защо не го показвахте преди този Граф! А този, който е направил грешка, прокурорите ще го вкарат в затвора!\", развълнува се примиерът.   Бойко Борисов каза, че на следващите местни избори кметът трябва да предложи неща като забрана на камините и печките на твърдо гориво, жесток данък върху старите автомобили, забрана за коли в центъра. \"Не само да говорим как е на Запад, но и да го направим!\", каза Борисов.   Премиерът отговори и на въпроси за шпионския скандал с Русия. Борисов заяви, че се е надявал десните да го подкрепят, след като 14 посолства са реагирали в полза на България.   \"Путин ме познава добре, аз не изгоних посланик, когато всички правителства под строй гонеха. Но, когато дипломат на висок пост, го хвана да вербува мои началници, мигновено го пъдя\", бе категоричен Борисов. И продължи: \"Ако аз пратя дипломат да вербува началници на президента Путин, гоненето ще му е малко наказание. Ние мигновено сме свършили това, което трябва, недопустимо е някой да се меси във вътрешните ни работи!\"   \"Човекът, който е опитан да бъде вербуван, е верен на родината си и е дошъл навреме да ми каже. Руската страна по достойнство ще оцени това, което е направено\", продължи по темата Борисов.   В края на разговора в студиото на БТВ водещият Хекимян попита какво ще е обръщението му към избирателите.   \"Много им благодаря за това, което са направили. Надявам се да няма експерименти със столицата в неделя\", каза Борисов.   Отправи и послание към десните, като каза: \"На моите приятели от другите партии, които казват, че са център - дясно, нека не си затварят вратата към нас! Господ е събирач, ще дойде ден, те ще имат нужда от нас! Така че - да си инвестират в бъдещето, защото, повтарям - няма по-проатлантическа партия от ГЕРБ в България! Няма партия, която може едновременно да прави два интерконектора - единият за руски газ, другият - за американски втечнен газ, и всички да си мълчат. Дай Боже, да е така\", завърши Бойко Борисов. И се прекръсти.  ", "date": "2019.11.01", "title": "Борисов: Около Манолова има един нечистоплътен - Б, поиска ми 3 млн.лева! Готвят провокации с роми! "}
{"url": "http://epicenter.bg/article/Ilhan-Kyuchuk--Ima-smisal-da-rabotim-za-Balgariya/197646/2/0", "text": "Скъпи приятели,  Уважаеми членове на Младежко ДПС,    За мен е огромна радост за поредна година на този светъл ден да се обърна към вас като председател на нашата организация!    В деня, в който празнуваме 21 години от създаването на Младежко ДПС, си позволявам да кажа няколко неща:     - на всеки един от вас, който е посветил дори и малка част от своето време на Младежко ДПС - нашата организация е кауза, а вие сте нейният носител. Не се отказвайте, заслужава си да бъдем заедно! България има нужда от енергични, упорити и образовани хора, които имат желание да останат тук и работят за така желаната промяна. Ние, членовете на най-голямата младежка политическа организация в Европа, доказахме, че сме такива!     - на хората, които ни критикуват - разбира се, грешим. Но сме екип. В името на каузата \"България\" ще се изправим заедно пред препятствията, които ни разединяват.     - на почетния председател на ДПС д-р Ахмед Доган и председателя на ДПС - Мустафа Карадайъ - благодарим за доверието и безценните уроци!    Приятели,  Има смисъл да работим за България. Нека бъдем пример. Пример за това, че не е задължително един млад и енергичен човек да е кариерист, щом има желание за промяна и работи. Да продължим да показваме, че като млади хора сме непримирими пред несправедливостите, но и достатъчно подготвени, за да посрещнем предизвикателствата.    Честит 21-ви рожден ден, Младежко ДПС!    Искрено Ваш,    Илхан Кючюк, председател на Младежко ДПС", "date": "2019.11.01", "title": "Илхан Кючюк: Има смисъл да работим за България"}
{"url": "http://epicenter.bg/article/Nikolov--kmet-na-Burgas--Burgaskite-uchiteli-i-deytsi-na-kulturata-sa-buditelite--bez-koito-ne-mozhem/197647/2/0", "text": "Бургаските учители и дейци на културата са будителите, без които не можем. Това се посочва в поздравителен адрес от кмета на Бургас Димитър Николов към бургаските учители и културни дейци по повод 1 ноември - Ден на народните будители, съобщиха от пресцентъра на Общината. \"Уважаеми бургаски дейци на културата и просветата, Обръщам се към вас с най-топли чувства и ви поздравявам по повод светлия празник 1 ноември - Ден на народните будители. Днес отдаваме почит към всички радетели за българската просвета и култура. Към всички онези, които последваха примера на Паисий Хилендарски и не оставиха пламъкът на българщината да угасне през тъмните векове. В наши дни, когато страната ни се стреми да е част от модерния свят, хората на просветата и културата са също толкова необходими, както и в годините на борба за съхранение и утвърждаване на националната ни идентичност. Те трябва да са основният стълб в нашето общество и да го вдъхновяват да върви към нови успехи в своето развитие. В този светъл ден се обръщам лично към бургаските учители и културни дейци. Амбициозните ни цели да прилагаме иновации в образованието, да създаваме модерни училища и специалности не биха се осъществили без вашия ентусиазъм и професионализъм. Благодаря ви за усилията, които полагате за развитието на училищата, читалищата и възпитанието на младите хора в уважение към ценностите на нашия народ и приобщаването им към широкия свят на науката, изкуството и духовността. Поздравявам всички бургаски ученици, които вървят смело по пътя на знанието и прославят нашия град с успехите си на национални и международни олимпиади. Пожелавам на всички вас - учители, културни дейци, журналисти, свещеници, научни работници... все така достойно да носите в себе си пламъка на първите будители.", "date": "2019.11.01", "title": "Димитър Николов: Бургаските учители и дейци на културата са будителите, без които не можем"}
{"url": "http://epicenter.bg/article/Sluzhiteli-na-BDZh-sa-zadarzhani-za-krazhba-na-nad-2-tona-gorivo/197648/2/0", "text": "Трима служители на БДЖ са задържани за кражба на над 2 тона гориво при акция на криминалната полиция и Специализираните полицейски сили в Бургас, съобщи БНР.    Един тон дизелово гориво в туби е открит в трите автомобили на служителите. Те са арестувани при опит да го изнесат на пътния възел до бургаската рафинерия. Схемата посочва говорителят на областната дирекция на МВР- Цветелина Рандева.    “Тримата мъже в качеството си на длъжностни лица по време на работните си смени имали достъп до композираните на гара “Дружба“ и гара “Нова“ влакови композиции, превозващи дизелово гориво. По този начин, чрез източване директно от цистерните, мъжете системно извършвали кражби, превозвайки откраднатото гориво с леките си автомобили след края на работната смяна“.    При претърсването на жилищата им в град Айтос и карнобатското село Кликач е конфискуван още близо тон и половина дизел, уточняват от полицията.    Горивото е продавано на черния пазар на занижени цени.", "date": "2019.11.01", "title": "Служители на БДЖ са задържани за кражба на над 2 тона гориво"}
{"url": "http://epicenter.bg/article/Borisov--Ne-podkrepyam-protestite-sreshtu-izbora-na-Geshev--Nyama-problem-v-izbora-mu-/197651/2/0", "text": "\"Не мога да разбера какво е това двуличие. Трима души от БСП гласуват за Гешев, а после Манолова излиза с призив да се подкрепи протеста срещу Гешев. Не мога да ги разбера БСП кого подкрепят и какво\", заяви в ефира на bTV премиерът Бойко Борисов относно избора на новия главен прокурор  \"Не подкрепям протестите срещу избора на Гешев. Не обичам протестите, като мога винаги отстъпвам, за да ги няма. Не искам да изкарвам хората на улиците\", заяви премиерът.    Борисов подчерта, че за него не е проблем избора на Гешев за главен прокурор. „Защото с Христо Иванов така променихме навремето закона, че съдиите да си избират съдиите, а прокурорите – прокурори. Сега трябва да го спазваме“, каза още той.    „Когато говориш за върховенство на закона, а не спазваш закона, малко е двулично. Казано е в изборния ден не се агитира, не се внушава. По време на изборния ден президентът внуши, че аз съм имал огромна квота във ВСС (Висшия съдебен съвет). ГЕРБ обаче има 3-ма души от 24. Толкова са за Гешев. С толкова човека е гласува и партията на президента Радев - 3-ма човека, които са гласували \"за\" Гешев\". С толкова човека е гласувала и партията на президента Радев. С трима човека за Гешев. Е, защо е това внушение в деня на изборите?“, допълни премиера.    „Иначе завчера се чухме с президента, предстои среща на върха в НАТО. Разбрахме се, ще се видим заедно с двамата вицепремиери, външния министър и военния министър, преди да заминат. Той ще води българската делегация, за да си уеднаквим позицията“, обясни Борисов.    \"Събрали сме 3 млрд.лева повече от началото на мандата. Догодина ще минем 136 млрд. брутен вътрешен продукт. Увеличаваме учителските заплати. Ще имаме повече пари за здраве, спорт, култура и иновации\", каза той.", "date": "2019.11.01", "title": "Борисов: Не подкрепям протестите срещу избора на Гешев! Няма проблем в избора му!"}
{"url": "http://epicenter.bg/article/Borisov--Putin-znae--che-ne-se-podavam-na-natisk--Izgonih-ruskiya-diplomat--zashtoto-go-hvanah-da-verbuv/197652/2/0", "text": "Изгоненият от България руски дипломат е опитал да вербува началник на българска специална служба, обясни премиерът Бойко Борисов пред bTV.    Във вторник МВнР обяви дипломатът, който е един от първите секретари в руското посолство, за персона нон грата и е връчена нота с нареждане да напусне България до 24 часа.    \"Путин ме познава добре, знае че не се подавам на натиск и не изгоних руски дипломати, когато всички гонеха. Но когато дипломат на висок пост го хвана да вербува мои началници, мигновено го парирам. Ако пратя шпионин да вербува някой от началниците на служби на президента Путин, гоненето ще му е малко наказание\", коментира днес Борисов.    Той допълни, че за щастие шефът на спецслужбата, когото руският шпионин е опитал да вербува, е изключително верен на Родината си.    \"Веднага дойде да ми каже, оттам нататък си направихме всички мероприятия\", заяви Борисов.    От руското посолство съобщиха, че дипломатът e напуснл. страната в посочения в нотата срок. \"Руската страна си запазва право за ответни мерки\", посочиха от дипломатическото представителство.    Във вторник МВнР обяви дипломатът, който е един от първите секретари в руското посолство, за персона нон грата и е връчена нота с нареждане да напусне България до 24 часа.   ", "date": "2019.11.01", "title": "Борисов: Путин знае, че не се подавам на натиск.Изгоних руския дипломат, защото го хванах да вербува"}
{"url": "http://epicenter.bg/article/V-nedelya-glasuvame-za-kmet-v-97-obshtini--377-kmetstva-i-31-rayonni-administratsii-/197653/2/0", "text": "В неделя ще се проведе балотаж на кметските избори у нас. За кмет ще се гласува в 97 общини, 377 кметства и 31 районни администрации в София, Пловдив и Варна. Осемнадесет от общините, в които ще има втори тур на изборите, са областни центрове, сред които и най-големите - София, Пловдив, Варна и Русе.    Гласуването започва в 7.00 часа и приключва в 20.00 часа. Изборният ден може да бъде удължен по преценка на Централната избирателна комисия, ако в 20.00 часа пред изборните помещения има желаещи да гласуват, но удължаването може да е най-много с един час - до 21.00 часа.  Гласуването ще е само и единствено с хартиени бюлетини. Освен двамата претенденти за кмет гласоподавателите могат да изберат и опцията \"Не подкрепям никого\", но това не влияе на резултата. За избран ще се счита кандидатът, събрал по-голямата част от гласовете.  ", "date": "2019.11.01", "title": "В неделя гласуваме за кмет в 97 общини, 377 кметства и 31 районни администрации "}
{"url": "http://epicenter.bg/article/Pencho-Milkov-kam-rusentsi--Reshen-sam-da-prevarna-grada-ni-v-edin-ot-nay-zelenite-v-Balgariya-/197656/2/0", "text": "След първия тур енергията на русенци ме изпълва с решимост за полбеда. Честно и със сърце – така ще работим за нашата община. Сегашният модел на yпpавление е изчерпан и безсилен да се cпpави c тежките пpоблеми, а доказателство е тpайното обезлюдяване на града ни. Когато се родих, Русе имаше 180 000 жители. Днес сме 140 000 и това казва всичко. Оттук си тръгват цели семейства, медици, инженери, учени, предприемачи, работници; изтичат енергията и младостта на Русе. Градът ни понесе много удари. Обезлюдя и остаря. Но ще се борим тепърва да разгърне своя потенциал.    Имам ясна визия за Русе като северната столица на България – местоположението, xората, техния талант и трудолюбие, Русенския университет, Дyнав, близостта до Бyкуpещ са нашето изключително предимство. Време е да си припомним, че гpадът ни е cъc cтратегическо разположение и международно значение. Само на 70 километра е cтолицата на Рyмъния, а Русе е пъpвият гpад в Бългаpия, в който бизнесът на Рyмъния може да намира паpтньоpи.    Ще работя за връщането на русенци и за привличане на специалисти и техните семейства от други градове и държави. Да превърнем Русе в жизнен и гостоприемен град – както му приляга.    Ще се справим заедно. Каузата Русе ще ни води в следващите години.    Ще се противопоставя активно и с всички законови средства на фирмите-замърсители, печелещи за сметка на въздуха и здравето на русенци. Решен съм да превърна града ни в един от най-зелените в България.    Бих искал отново да призова –да се отърсим от партийните ежби и да действаме за възхода на Русе.    Нека се вглеждаме в личностите, в качествата и честността им, в енергията и силата на характера им, в последователността и принципите им.    Вярвам, че Русе трябва да бъде управляван прозрачно, почтено и според закона. По образеца на големите европейски градове, с които ни свързва великия Дунав.", "date": "2019.11.01", "title": "Пенчо Милков към русенци: Решен съм да превърна града ни в един от най-зелените в България "}
{"url": "http://epicenter.bg/article/Karayancheva--Znanieto--naukata-i-nezavisimostta-ni-pravyat-svobodni-i-ravni-s-drugite-narodi/197657/2/0", "text": "От сърце поздравявам всички по случай светлия български празник на духовността и народността. Това написа във \"Фейсбук\" председателят на народното събрание Цвета Караянчева по случай деня на народните будители.   \"Нека да съзнаваме какво означава той и да бъдем достойни за примера на нашите предци! Да не забравяме, че те са изворът на нашата национална гордост“, написа тя.    \"1 ноември ознаменува делото на българските просветители, книжовници, революционери, стремили се към възраждане на национален дух, образование и книжовност. Той носи не само силна емоция, но и послание към нас – да съхраняваме техния дух, тяхната вяра във възможностите на българския народ и убеждението, че знанието, просветата, науката и независимостта ни правят свободни и равни с другите народи\", пише още Караянчева.    ", "date": "2019.11.01", "title": "Караянчева: Знанието, науката и независимостта ни правят свободни и равни с другите народи"}
{"url": "http://epicenter.bg/article/Snyag-zavalya-na-vrah-Shipka-i-na--quot-Petrohan-quot-/197658/2/0", "text": "Сняг на Шипка и на прохода „Петрохан”. Снежната покривка по високите планински проходи е незначителна и няма да се запази дълго.   Шофьорите, които пътуват в тези участъци трябва да са особено внимателни. и задължително да са подготвени за пътуване при зимни условия.   Източник: Нова.тв", "date": "2019.11.01", "title": "Сняг заваля на връх Шипка и на \"Петрохан\""}
{"url": "http://epicenter.bg/article/Borisov--Dalbok-poklon-pred-deloto-na-prosvetiteli--knizhovnitsi-i-revolyutsioneri--koeto-pochitame-dnes/197659/2/0", "text": "Дълбок поклон пред делото на просветители, книжовници и революционери, което почитаме днес. Това написа във \"Фейсбук\" премиерът Бойко Борисов по случай деня на народните будители.   \"Националната библиотека представи тефтерчетата на Левски, Раковски и Ботев и в дигитални формати. Чудесна инициатива! Съчетаването на историята с модерното - това е съвременно будителство!\", написа той.   \"Трябва да помним, че това е един от празниците, забранен от Българската комунистическа пария, която днес се нарича БСП. Честит празник и на българските учени! Разходите за научноизследователска и развойна дейност у нас са нараснали с 8,9% за година. Новият ни ресор в Европейската комисия показва нашата висока ангажираност в сектора и ние ще направим всичко възможно да продължим да подпомагаме Вашата работа, скъпи наши учени!\", пише още в поздравлението на премиера по случай празника.    ", "date": "2019.11.01", "title": "Борисов: Дълбок поклон пред делото на просветители, книжовници и революционери, което почитаме днес"}
{"url": "http://epicenter.bg/article/Evdokiya-Asenova--Za-nas-uchastieto-v-upravlenieto-e-kauza---da-badem-blizo-do-horata-/197662/2/0", "text": "\"Общински съветници от \"БСП за България\" в Радомир ще заемат едно място в общинския съвет на ротационен принцип\". Това обявиха от ОбС на БСП - Радомир. Според разпределението на квотите в Общинския съвет в Радомир коалицията има три места в местния парламент. Две от тях се заемат от председателя на партията Георги Георгиев и избрания с преференции Красимир Борисов. Като водач на листата за общински съветници кандидатът за кмет Евдокия Асенова, която е на балотаж, предоставя своето място на следващите в листата.    „Моята цел е да бъда кмет, за да променя облика на града и общината ни, да дам нов тласък на развитието на Радомир, да върна духа на града и хората в родното им място. Бях водач на листата за общински съветници, за да мотивирам хората около мен и да поема отговорността. Всеки един от кандидатите за общински съветници от листата на коалиция \"БСП за България\" е достоен да бъде член на общинския съвет и да представлява хората, които ни гласуваха доверие на първия тур на изборите”, заяви Евдокия Асенова. Тя добави, че мястото й ще се заема на ротационен принцип от следващите по ред. Така последователно в четирите години от предстоящия мандат в общинския съвет ще влязат Елена Първанова, Вергиния Иванова, Андрей Сотиров и Станислав Станков. Всички те ще работят през цялото време екипно заедно с останалите двама съветници за реализирането на своите идеи и проекти.    „По този начин всички хора, които ни гласуваха доверие на първия тур на изборите, ще имат своите достойни представители в общинския съвет. Всеки от членовете на моя екип ще допринесе със своя опит, знания и умения за реализирането на нашите идеи и за отстояването на нашите позиции. За нас участието в управлението е кауза - да бъдем близо до хората и да работим в техен интерес, да променяме настоящето с визия за бъдещето на основата на традицията, да подредим града, квартала, селото, така както се грижим за дома си”, допълни Асенова.    На балотажа на 3 ноември хората могат да гласуват за Евдокия Асенова за кмет на Радомир с номер 56 в интегралната бюлетина.", "date": "2019.11.01", "title": "Евдокия Асенова: За нас участието в управлението е кауза - да бъдем близо до хората "}
{"url": "http://epicenter.bg/article/Vladimir-Petrov--Zad-arogantnostta-na-premiera-kam-horata-ot-Voluyak-prozira-strah-/197663/2/0", "text": "От ГЕРБ не знаят какви хора и в какви условия живеят в този район на София, защото за 10 години не са стъпнали там, заяви кандидатът на БСП за кмет на \"Връбница\"    Зад арогантността на премиера към хората от село Волуяк прозира страх. Това заяви кандидатът на БСП за кмет на район \"Връбница\" Владимир Петров, на когото в неделя предстои балотаж. Той и гражданският кандидат за кмет на София Мая Манолова в четвъртък привечер се срещнаха с хора, живеещи отвъд ж.п. линиите в село Волуяк.    \"Сигурно много хора не знаят за това място, но то е част от европейската столица София, обясни Владимир Петров. - Не знаят, защото това място е забравено от Районната и Столичната община. Затова и господин премиерът не знае какви хора живеят там. Нито пък знае как живеят тези хора там. Вероятно той и екипът около него дори не подозират за средновековните условия, в които са принудени да оцеляват гражданите на европейската столица на това място. Затова ще им разкажа какво видяхме с Мая Манолова. Отвъд ж.п. линията във Волуяк хората нямат канализация, вода, има режим на тока, няма градски транспорт. Срещнахме отчаяни и до голяма степен обезверени хора. Да се спечели доверието им е трудно, почти непосилно начинание. И ги разбирам. След 10-годишното управление на ГЕРБ няма как да вярват в светлото бъдеще. Защото живеят в примитивни условия в краен район на европейска столица\".    Според кандидата на БСП за кмет на \"Връбница\" Владимир Петров, поведението на премиера в студиото на bTV тази сутрин е било опит да употреби хората от Волуяк с користната цел да спаси кандидата на ГЕРБ за столичен градоначалник от обвинението за купен и корпоративен вот.    \"Премиерът си позволи арогантно да нарече хората, живеещи във Волуяк \"цигани\", коментира Владимир Петров. - Това е недопустимо! Фактите са ясни - резултатите от ромските секции на първи тур показват истината. А лековатото хвърляне на обвинения към хората от Волуяк се надявам да ги мотивира да изберат промяната в неделя. Това е техният шанс! В неделя хората от \"Връбница\" и Волуяк имат възможност да изберат промяната към по-добро. Защото вече е съвсем очевидно, че подкрепата на сегашното статукво на нищоправене още 4 години би било равностойно на мазохизъм. В неделя всички имаме шанс да изберем промяната като гласуваме на балотажите с №56 за районни кметове и с №75 за Мая Манолова\".", "date": "2019.11.01", "title": "Владимир Петров: Зад арогантността на премиера към хората от Волуяк прозира страх "}
{"url": "http://epicenter.bg/article/Kolyo-Milev--Chestit-praznik-na-vsichki-balgari-i-savremenni-buditeli-/197666/2/0", "text": "Някогашните будители са имали ясна цел - да пазят жива българската памет, да застанат срещу летаргията, забравата и духовния колапс, в който се е намирала нацията ни преди повече от столетие.  Днес, призвани да носят будителския кръст са нашите учители, учени, хората на словото и на духа. Към тях бих добавил и всеки мислещ и буден българин, който бие тревога не само за българската памет, но и за българското настояще и идентичност. 1 ноември – Денят на народните будители, е малко по-тих от останалите празници в българския календар. В него няма тържествена – заря проверка, спомен за героична саможертва и военни подвизи. Но този ден е призван да ни изважда от съвременната летаргия и да не позволи да унива духът ни в търсене на нашето възраждане и промяна за по-добър живот. Честит Ден на народните будители!", "date": "2019.11.01", "title": "Кольо Милев: Честит празник на всички българи и съвременни будители "}
{"url": "http://epicenter.bg/article/Batashki-i-Yordanova-s-priziv-kam-plovdivchani-v--Severen--i--Zapaden--Glasuvayte-za-BSP-s--56/197670/2/0", "text": "100 тома българска художествена литература дарява днес кандидатът за районен кмет с №56 в „Западен” Десислава Йорданова. С произведения на Димитър Димов, Елин Пелин, Иван Вазов и Пенчо Славейко ще се обогатят фондовете на четирите читалища в района. Инициативата е по повод Деня на будителите. „Ключът към свободата не е в оръжията. Той е в образованието, културата, научните изследванията”, изтъква кандидатката на „БСП за България”, която ще се яви на балотаж в неделя срещу представителя на ГЕРБ.  Това съобщиха от пресцентърът на БСП – Пловдив.   Класически сблъсък между БСП и партията на Борисов ще се състои и в район „Северен”. Там д-р Атанас Баташки очаква подкрепата на всички, които са срещу статуквото. Хирургът също честити днешния празник и специално на съвременните будители, чието дело е причината да се крепят българският дух и идентичност. Да са здрави физически и духовно, пожелава той на пловдивчани.   Двамата кандидати на БСП с №56 са убедени, че на балотажа в неделя ще надделеят разумът и мъдростта на техните съграждани. Хората не са забравили какво се случи в „Северен” и „Западен”, изтъкват Баташки и Йорданова, визирайки корупционните скандали около гербаджийските кметове.   „Ралев е подсъдим, но и до днес от ГЕРБ не са поели отговорност за този срам в „Северен”, пояснява д-р Баташки. „Макар че разследването срещу кмета на „Западен”, който отново е кандидат, да беше прекратено, гражданите и до днес поставят въпроса за Зоологическата градина, посочва Десислава Йорданова, която призовава: Гласувате, не се страхувайте!”", "date": "2019.11.01", "title": "Баташки и Йорданова с призив към пловдивчани в „Северен” и „Западен”: Гласувайте за БСП с №56"}
{"url": "http://epicenter.bg/article/1659-politseyski-sluzhiteli-shte-ohranyavat-balotazha-v-Sofiya--9000-shte-sa-v-stranata/197672/2/0", "text": "169 автомобила ще съпровождат изборните материали в столицата. Това каза на брифинг Красимира Стоядинова от Отдел „Охранителна полиция“ към СДВР, предаде Агенция „Фокус“.    Стоядинова посочи, че броят на секциите за София остава непроменен – 1 611, от които 13 подвижни. „Същите са разположени в 283 изборни места. На територията, обслужвана от СДВР, ще функционира Централна избирателна комисия, която е на площад „Княз Александър Първи“ 1, както и Общинска избирателна комисия, която след приключването на изборния ден ще бъде разположена в Зала Арена „Армеец“ в София“, добави тя.  Направени са разчети на силите и средствата, които ще участват в охраната, като тя остава непроменена в сравнение с тази на първи тур, което означава, че ангажираните полицейски служители ще са 1659. Около 9000 полицаи ще бъдат ангажирани с охраната на изборния процес по време на втория тур на местните избори. Това съобщи заместник-директорът на ГД \"Национална полиция\", стaрши комисар Тодор Гребенаров. Той допълни, че са подготвени допълнително сили, които при необходимост да бъдат пренасочени.  Охранявани ще бъдат 7012 секции в страната.  ", "date": "2019.11.01", "title": "1659 полицейски служители ще охраняват балотажа в София, 9000 ще са в страната"}
{"url": "http://epicenter.bg/article/Dnes-shte-badat-razdadeni-za-pravi-nagradi-na-imeto-na-akad--Sendov/197613/2/0", "text": "    По инициатива на Университета по библиотекознание и информационни технологии (УниБИТ), в лицето на проф. Стоян Денчев – председател на Общото събрание и проф. Ирена Петева – ректор, и с активното съдействие на Синдиката на българските учители и Министерството на образованието и науката e   Идеята на двамата учени - проф. Денчев и проф. Петева за учредяването на тази наградата за принос в образованието и науката, е продиктувана от необходимостта за промяна в съществуващия модел за почитане или публично признаване на заслугите на редица университетски преподаватели, учени и общественици чак след физическата раздяла с тях, което е анахронизъм.   Номинациите за това престижно отличие се правят от специално Селекционни комисии с национално представителство, включващи изтъкнати университетски преподаватели, учени, синдикални дейци, експерти в сферата на образованието и науката и видни общественици     На тържествена церемония в Националната библиотека „Св. Св. Кирил и Методий“ днес от 9.30 часа на първите призьори ще бъдат връчени статуетките с наградата на името на акад. Благовест Сендов    Това специално отличие се дава не само      Благовест Сендов е роден на 8 февруари 1932 г. в Асеновград.    Завършва специалност математика във Физико-математическия факултет на Софийския университет „Св. Климент Охридски“. Специализира изчислителна математика в Московския държавен университет „Ломоносов“ и в Имперския колеж в Лондон.    Проф. Сендов е бил Ректор на Софийския университет „Св. Климент Охридски“, Председател на Българската академия на науките и Председател на Народното събрание на Република България.    Още със самото си учредяване Наградата придоби национални измерения и ще бъде ежегодно връчвана на един учител с принос в новите информационни технологии и на един университетски преподавател.    ", "date": "2019.11.01", "title": "Днес ще бъдат връчени за първи път наградите на името на акад. Благовест Сендов"}
{"url": "http://epicenter.bg/article/Tsiganskoto-lyato-se-zavrashta-prez-noemvri--Dnes-spirat-valezhite/197615/2/0", "text": "Ноември започва със студено време, ще има обаче още сиромашко лято.    Валежите спират от днес, остава студено с максимални температури между 7 и 12 градуса.    Над планините ще се задържи предимно облачно и мъгливо. До обяд все още на много места ще има слаби превалявания от дъжд, над 1300 метра – от сняг. В ниските части ще духа умерен югоизточен, а по билата – силен северозападен вятър. Максимална температура на височина 1200 метра около 2 градуса, а на 2000 метра – около минус 3.    Вълни от 3-4 бала ще вдига в морето североизточен вятър, ще е предимно облачно. Максималните температури на въздуха ще са около 10 - 12 градуса, морската вода ще е по-топла - около 19.    Най-ниските температури през месеца ще бъдат между минус 8 и минус 3 градуса, по-високи ще са по Черноморието, а най-високите температури ще са между 20 и 25 градуса, според прогнозата на НИМХ. Повече ще вали през втората половина от ноември.    През първото десетдневие температурите ще бъдат по-високи от обичайните. Слаби валежи от дъжд ще има в началото и в края на периода.   През първата половина от второто десетдневие на ноември ще е все още сравнително топло и без валежи. През втората половина идва застудяване и повече валежи, на места значителни. В края на десетдневието в Предбалкана и по високите полета дъждът ще преминава в сняг.    През третото десетдневие ще преобладава облачно и мъгливо време. Често ще има и валежи. В началото на периода ще настъпи относително повишение на температурите. Отново застудяване се очаква в края на месеца, когато дъждът по високите полета и в Северна България ще преминава в сняг.", "date": "2019.11.01", "title": "Циганското лято се завръща през ноември. Днес спират валежите"}
{"url": "http://epicenter.bg/article/Aleksandar-Andreev--TsIK-e-gotova-za-vtoriya-tur-v-nedelya/197619/2/0", "text": "ЦИК е готова във връзка с организацията на втория тур в неделя, категоричен е Андреев.   „Вчера и днес продължава транспортирането на бюлетините до областните и общинските центрове, така че да бъдат раздадени на секционните избирателни комисии и да се подготвят изборните помещения за нормално започване на изборния ден“, съобщи той.  97 общини, 377 кметства и 31 района ще избират кметове на втори тур.   В три кметства на балотаж ще се явят трима кандидати, тъй като вторият и третият са получили равен брой действителни гласове на първи тур. Това са кметствата Климентово, Радиново и Александрово, обясни Андреев. Ако двама кандидати получат равен брой действителни гласове и на балотажа, тогава се насрочват нови избори, допълни той. На втория кръг от изборите също ще има квадратче \"не подкрепям никого\", което се счита за действителен глас за избирателите. То обаче няма да повлияе на резултата на всеки от кандидатите, тъй като там определящи са само действителните гласове за него, обясни говорителят на ЦИК.   Андреев предупреди, че заради изписването на само двама кандидати, бюлетината ще бъде доста по-къса и избирателите трябва да бъдат особено внимателни при гласуването.    Бюлетината е доста къса, така че трябва доста добре да се притисне или да се сгъне повторно, защото има опасност при поставяне в урната да бъде разкрита тайната на вота. Говорителят на ЦИК съобщи, че все още пристигат сигнали за нарушения на вота, като повечето от тях са във връзка с проведените вече избори. Агитацията остава основен проблем, за такива нарушения пристигат най-много жалби и скандали, както и публикуване на данни от социологически проучвания.   И на втория тур изборните книжа за София ще се приемат в зала \"Арена Армеец\".   : Очакваме да бъде по-лека работата на Общинската избирателна комисия, тъй като няма да има протоколи за общински съветници, които най-често създават проблеми при отчитането и има повече грешки заради елемента с преференции. От анализа, който ние направихме, е видно, че една голяма част от грешките са именно в отчитането на преференциите, тъй като често пъти те не са поставени правилно. В ЦИК не са постъпвали сигнали за отказ на членове от СИК за отказ от присъствие в изборния ден, каза в заключение Андреев.", "date": "2019.11.01", "title": "Александър Андреев: ЦИК е готова за втория тур в неделя"}
{"url": "http://epicenter.bg/article/Dots--Angel-Kunchev--Vaksinite-sreshtu-grip-izlizat-po-evtino-ot-lechenieto/197620/2/0", "text": "В момента е идеалното време за разпространение на различни вируси. Какви вирусни заболявания циркулират в страната и дойде ли вече грипът? В Сутрешния блок на БНТ отговаря доц. д-р Ангел Кунчев, главен държавен здравен инспектор.    Грипът умее много бързо да се променя и да ни изненадва с нови щамове. Засега обаче се занимаваме повече с респираторни вируси, заболеваемостта в страната е нормална, предстои повишаване.  Очаква се през януари и февруари да се засилят грипните заболявания, коментира доц. Кунчев. Ваксините окончателно ще бъдат налични около средата на ноември, като към момента само една част от противогрипните ваксини са у нас.   Доц. д-р Ангел Кунчев: Около 60 000 дози бяха получени и разпределени, една голяма част от тях бяха направени в София, разпределени са и на други места. А има и доставки нормални, на свободния пазар в аптеките, от края на октомври. Но доколкото знам количествата са вече на привършване, така че очакваме тази голяма доставка средата на ноември.   Кунчев коментира още, че желаещите да се имунизират трябва да заявят ваксинация при личния си лекар. Хората над 65 години са най-уязвими. Ангел Кунчев обясни също, че у нас все по-малко хора се ваксинират. България и Полша са на дъното на класациите.   Броят на противогрипните ваксини тази година е удвоен, а от 2020 година се очаква допълнително да бъде увеличена бройката им.  Кунчев заяви, че най-големият проблем у нас е слабият интерес към противогрипните ваксини, като допълни, че ваксините в много от случаите излизат по-евтино от лечението.   Грипът се отразява на различни системи и може да доведе и до сериозни последствия, най-вече за хората с хронични заболявания. Маските като превенция не са абсолютно сигурни, допълни още Кунчев. ", "date": "2019.11.01", "title": "Доц. Ангел Кунчев: Ваксините срещу грип излизат по-евтино от лечението"}
{"url": "http://epicenter.bg/article/Petar-Vitanov--Zabravihte-li-koy-zapalni-okopite-na-Lechkov--/197621/2/0", "text": "Ръководителят на българските социалисти в Европейския парламент Петър Витанов, внук на най-дългогодишния кмет на Сливен Петър Марков, с призив към съгражданите си за балотажа. Забравихте ли какъв беше градът ни след Лечков? Сливен – разкопаният град, така беше известен в цяла България. Един европейски проект бе напълно опорочен и спрян от Европейската комисия. Срам ме беше да обяснявам защо и как. Забравихте ли какъв стана Сливен след Кольо Милев? Нямаше и помен от рововете около Ларгото, а самото Ларго беше изцяло обновено. Забравихте ли, че сметките на общината бяха блокирани от мутренските фирми, с които беше заробена и никой не вярваше, че някога може да се излезе от дупката. Стефан Радев стъпи на равна и стабилна почва в общината, след като не някой друг, а Кольо Милев запуши всички пробойни и извади Сливен от будната кома, в която я наследи. Ако наистина сте забравили, изберете тези, които винаги сядат на готова софра и харчат готови пари. Но ако помните, изберете тези, които не се страхуват да решат който и да е било проблем, само и единствено в полза на гражданите. Призовавам хората от родния ми Сливен да не се плашат от уж голямата преднина на Стефан Радев – тя е преодолима. Излезте от домовете си и гласувайте за Кольо Милев. Човекът, който доказа, че обречени битки няма. ", "date": "2019.11.01", "title": "Петър Витанов: Забравихте ли кой запълни окопите на Лечков? "}
{"url": "http://epicenter.bg/article/Fandakova--Molya-sofiyantsi-da-glasuvat--za--grada-si/197624/2/0", "text": "\"Аз моля софиянци да гласуват „за” града си\". Това заяви в предаването \"Здравей, България\" по Нова телевизия кандидатът за кмет на София от ГЕРБ  Йорданка Фандъкова.    Според нея в момента сме на финала на една кампания, на която нейният опонент Мая Манолова е избрала стратегията на внушенията. „Внушенията изместиха решенията. Чухме много такива, но не чухме отговори на въпросите за развитието на града\", каза Фандъкова.    Тя коментира и съмненията за купуване на гласове в ромските квартали \"Факултета\" и \"Филиповци. „Трябва дълбоко да не познаваш София, за да твърдиш, че в София да се спечелят избори с купуване на гласове. Софиянци не се купуват или продават”, коментира кандидатът за кмет на столицата и допълни, че една от директорките на училища във \"Факултета\" е била кандидат за общински съветник от ГЕРБ. Фандъкова е категорична, че когато има съмнения трябва да се правят сериозни проверки.    \"Аз се явявам за четвърти път на мажоритарни избори и се явявам с лицето си, програмите си и конкретните проекти\", категорична бе градоначалничката. Според нея София е град на свободните хора.    Фандъкова допълни, че за 10 години се е направило много за столицата, но в същото време управата на столицата е допуснала и много пропуски и грешки. \"Няма как това да не се отрази на хората в града. Те са все по-взискателни. В новата си програма съм заложила и конкретни мерки за преодоляване на пропуски и грешки, които сме допускали. В момента има шанс да се привлече и голям стратегически инвеститор. \"Поемам само ангажименти, които мога да гарантирам\", коментира тя.  Кандидатът за нов мандат каза още, че не са се чули конкретни решения за мръсния въздух. Тя заяви, че има позиция по казуса с избора на главния прокурор, но уважава разделението на властите. Според нея Борис Бонев и арх. Борислав Игнатов са много добре запознати с проблемите на града и дълго време са работили заедно с него за разрешаването им и се надява да продължат съвместната работа.    Йорданка Фандъкова обясни още, че строежът на третия лъч на метрото е приключил. В момента текат тестове на влаковете. Когато те свършат ще бъде пуснат и първия участък от 8 километра. ", "date": "2019.11.01", "title": "Фандъкова: Моля софиянци да гласуват „за” града си"}
{"url": "http://epicenter.bg/article/-Balgarski-poshti--vdigat-tsenite-na-nyakoi-ot-uslugite-si-ot-dnes/197626/2/0", "text": "От днес „Български пощи“ повишават с до 20% цените на някои от услугите си : кореспондентски пратки, печатни произведения и малки пакети „със и без предимство“ за страната, предаде БГНЕС. Това е услугата, според която пратките се доставят по възможно най-бързия начин.    Увеличение ще има и за кореспондентски пратки, печатни произведения и малки пакети „със и без предимство“ за чужбина, както и допълнителната универсална пощенска услуга „препоръка“ отново за чужбина.    Основание за увеличението на цените на международните пратки е промяна в стойностите за доставка на международни писмовни пратки (крайни такси) на чуждите пощенски администрации.    Има увеличение на разходите за материали, разходите за амортизации и тези за възнаграждения. Минималната работна заплата през 2019 г. е увеличена от 510 лв. на 560 лв., мотивират се от „Български пощи“.    Оттам изтъкват, че няма промяна в цените на най-масово използваните услуги като непрепоръчана кореспондентска пратка „без предимство\" до 50 грама, изпращане на пощенска картичка „без предимство“ и препоръчаните писмовни пратки „с предимство“ над 1 кг за чужбина.    Същите остават цените и за вътрешните и международните колетни пратки, цената на услугата „препоръка“ за страната и др.    Средното изменение при международните пратки - писма, малки пакети и печатни произведения „без предимство“, е около 15%, като цените при пратките над 1 кг остават без промяна.    За препоръчаните обемни пратки за чужбина, които са пратки „с предимство“, изменението на цената е между 7 и 20%.    Променя се цената на допълнителната услуга „препоръка“ от 4 лв. на 4,90 лв., показват новите тарифи на „Български пощи“.    В страната средното повишение при писмата, малките пакети и печатните произведения „без предимство“ e 6,9%.    Увеличават се цените на писмовните пратки „с предимство“ в различните формати, като нарастването е с 15%.    Новите тарифи са съгласувани с Комисията за регулиране на съобщенията, уверяват от дружеството.    Информацията за новите цени идва дни след като според решение на Министерския съвет на пощите бе разпоредено да поемат и разпространението на печатните издания - дейност, която досега те извършваха само за абонамент.", "date": "2019.11.01", "title": "“Български пощи” вдигат цените на някои от услугите си от днес"}
{"url": "http://epicenter.bg/article/BSP--Buditelite-dadoha-sila-na-naroda-ni-v-nay-tezhkite-izpitaniya-/197628/2/0", "text": "Будителите дадоха сила на народа ни в най-тежките изпитания. Това се посочва в декларация от името на БСП по повод Деня на будителите.   „Днес честваме Деня на будителите! Днес се прекланяме пред всички достойни български синове и дъщери, посветили живота си на Отечеството и превърнали съдбата си във факел за поколенията след тях - книжовници, просветители, революционери, творци, учители, вдъхнали в мрака на чуждото потисничество вяра в собствените сили на народа по пътя към историческото възстановяване на българската държавност.   Днес се обръщаме към миналото, за да сверим посоката, която поемаме с високите критерии, които са ни завещани от нашите будители. Днес е не по-малко трудно да опазим корените си и да предадем традициите и националната ни същност на новите поколения. Това е причината в този ден да благодарим най-напред на българските учители, че продължават тихото си родолюбиво дело и показват на децата ни примера на великите българи, символа на миналото, което ще проправи пътя на бъдещето“, посочват от БСП.   „Дълбока благодарност за вашите ежедневни усилия да предадете на новото поколение силата на писмеността и езика, на традициите, които са най-сигурната защита на българския дух! Днес благодарим и на дейците на науката, културата, изкуството, защото те „събуждат” от незнанието, от страха, от апатията, за да се роди желанието за промяна – лична и обществена и за да се сътвори утрешната история на България“, пише още в декларацията на партията.   „Будителите дадоха сила на народа ни в най-тежките изпитания! Вярваме, че днешните будители са техни достойни следовници и в дните на съвременните предизвикателство ще са стожер на българщината и националното самочувствие, за да победим безразличието, апатията и страха и да отхвърлим агресивната духовна, интелектуална и морална немощ, за да пребъде България!   Честит празник на всички учители, университетски преподаватели, книжовници, читалищни дейци, учени, дейци на културата и изкуството, журналисти! Честит празник на всички българи!“, заявяват от БСП.   А във Фейсбук лидерът на БСП написа:       ", "date": "2019.11.01", "title": "БСП: Будителите дадоха сила на народа ни в най-тежките изпитания "}
{"url": "http://epicenter.bg/article/Prezidentat-Radev-uchastva-v-tseremoniyata-po-izdigane-na-natsionalniya-flag-za-Denya-na-buditelite/197629/2/0", "text": "Президентът Румен Радев участва в официалната церемония по издигане на националния флаг за Деня на будителите. На събитието присъстваха  вицепрезидента Илияна Йотова, патриарх Неофит и др.   Държавният глава и върховен главнокомандващ на Въоръжените сили Румен Радев прие почетния строй на Националната гвардейска част, след което Гвардейският представителен духов оркестър изпълни националния химн и беше издигнато знамето на Република България, предаде Novini.bg.   Президентът поздрави гвардейците по случай 1 ноември.    След церемонията държавният глава ще проведе среща от 9.45 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.    От 10.30 до 16.30 часа президентската институция отваря врати за граждани.    Държавният глава Румен Радев и вицепрезидентът Илияна Йотова ще приемат лично първите гости на „Дондуков“ 2.    Посетителите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и президентската библиотека.    Специален акцент в празничния ден ще бъде експонираният в Гербовата зала първи препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г.", "date": "2019.11.01", "title": "Президентът Радев участва в церемонията по издигане на националния флаг за Деня на будителите"}
{"url": "http://epicenter.bg/article/Stoyanka-Mutafova-se-vazstanovyava-sled-operatsiya-/197631/2/0", "text": "Легендата на българския театър Стоянка Мутафова се възстановява след тежка, животоспасяваща операция. Тя е била оперирана в Правителствена болница, след като преди 13 дни получила усложнения от възпалена жлъчка, предаде БГНЕС.   Интервенцията е била последвана от вдигане на висока температура, която към момента е овладяна.    Лекарите прогнозират бавно възстановяване за 97-годишната актриса. А близките ѝ припомнят, че това е трета хоспитализация за годината.   В началото на тази година великата и неповторима Стоянка Мутафова отбеляза “70 години на сцена” със специален спектакъл на връх рождения си ден.    С изключителна енергия, винаги с усмивка на лице и страхотно чувство за хумор, Стоянка Мутафова – “Кралицата на българската комедия”, както я описва Ройтерс, има в актива си изключително богата палитра от роли.   Първата й е още от 1945 г., когато играе прислужница в пиеса на Молиер. Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. е в Народния театър. Тя е един от основателите на Държавния сатиричен театър “Алеко Константинов”, където работи от 1956 г. Магнетична и безкрайно талантлива тя приковава вниманието на публиката “на мига” щом стъпи на сцената и напълно заслужено печели любовта й, както в театъра така и на екрана.   Стоянка Мутафова участва в много от емблематичните български филми като: “Специалист по всичко”, “Любимец 13”, “Топло”, “Бялата стая”, “Кит”, “Езоп” и други. Уважавана и обичана, тя успява да вдъхнови поколения български артисти да тръгнат по пътя на театъра и киното.    През 2012 г., когато празнува 90-годишния си юбилей, тя сподели: “За мен този театър (Сатиричния) е кажи речи всичко”.", "date": "2019.11.01", "title": "Стоянка Мутафова се възстановява след операция "}
{"url": "http://epicenter.bg/article/D-r-Kunchev--Vaksinite-za-grip-shte-badat-nalichni-okolo-sredata-na-noemvri-/197632/2/0", "text": "\"Грипът умее много бързо да се променя и да ни изненадва с нови щамове. Засега обаче се занимаваме повече с респираторни вируси, заболеваемостта в страната е нормална, предстои повишаване\", каза пред БНТ доц. д-р Ангел Кунчев, главен държавен здравен инспектор.    Очаква се през януари и февруари да се засилят грипните заболявания, отбеляза доц. Кунчев. Ваксините окончателно ще бъдат налични около средата на ноември, като към момента само една част от противогрипните ваксини са у нас.    \"Около 60 000 дози бяха получени и разпределени, една голяма част от тях бяха направени в София, разпределени са и на други места. А има и доставки нормални, на свободния пазар в аптеките, от края на октомври. Но доколкото знам количествата са вече на привършване, така че очакваме тази голяма доставка средата на ноември\", каза той.    Кунчев коментира още, че желаещите да се имунизират трябва да заявят ваксинация при личния си лекар. Хората над 65 години са най-уязвими. Ангел Кунчев обясни също, че у нас все по-малко хора се ваксинират. България и Полша са на дъното на класациите.    Броят на противогрипните ваксини тази година е удвоен, а от 2020 година се очаква допълнително да бъде увеличена бройката им.    Кунчев заяви, че най-големият проблем у нас е слабият интерес към противогрипните ваксини, като допълни, че ваксините в много от случаите излизат по-евтино от лечението.    Грипът се отразява на различни системи и може да доведе и до сериозни последствия, най-вече за хората с хронични заболявания. Маските като превенция не са абсолютно сигурни, допълни още Кунчев.", "date": "2019.11.01", "title": "Д-р Кунчев: Ваксините за грип ще бъдат налични около средата на ноември "}
{"url": "http://epicenter.bg/article/Simeon-Sakskoburggotski--V-politikata-vsichko-mozhe-da-se-sluchi--strahove-ne-sam-imal/197636/2/0", "text": "Всяка страна има своите политически предразсъдъци и аз не бях съден само за грешките си, но получавах и лични нападки. Иновациите не се приемат лесно в живота и вземането на решения понякога е трудно. Хората обикновено имат високи очаквания, но нещата не винаги се случват толкова безболезнено и лесно.    Това казва в интервю за HELLO! бившият министър-председател /2001-2005 г./ и цар на България /1943-1946 г./ Симеон Сакскобургготски. Пред списанието той говори в Атина по повод представянето на автобиографията си „Една необикновена съдба”, издадена от историческото издателство „Стема” (Корона), предаде БГНЕС.    Запитан за най-трудната ситуация, пред която е бил изправен като премиер на България, Сакскобургготски казва, че въпреки трудностите, вижда чашата наполовина пълна, а не наполовина празна. „Ето, например по въпроса за Европейския съюз и колко важно беше да станем член. Имаше хора, които вярваха в това и ни помогнаха много”, посочва той.    “В политиката всичко може да се случи, но особени страхове не съм имал. За живота си никога не съм се страхувал. По-скоро от някое яйце или някой домат, това се случва на политиците. Но за щастие никога не ми се е налагало да се сблъсквам с такова неодобрение”, продължава той.    На въпрос дали е срещнал съпротива от семейството си, когато е решил да се кандидатира за министър-председател, Сакскобургготски споделя, че е имало много хора, които са го съветвали да помисли. „Ако бях цар на власт, нещата щяха да бъдат различни. Но като цар в изгнание, ако можех да помогна по някакъв начин, ставайки премиер в страната ми, ми се стори много логично и нормално. Въпреки това имах подкрепата на кралските семейства, които разбира се смятаха, че това, което правя, е необичайно. Подобен на моя случай, досега има само два такива, е случаят с Нородом Сианук, крал и премиер на Камбоджа”, казва Сакскобургготски.    В интервюто той казва, че колкото повече години минават от 2000 г., когато окончателно се завърна в България, толкова повече се чувства у дома. „Чувствам, че се завърнах към корените си. Това, че бях в изгнание не ми оставя горчилка, все пак научих толкова много. Ако бях останал в София като цар, нямаше да науча и половината от това, което научих като изгнаник. Нямаше да имам такъв отворен хоризонт, за да възприемам много повече проблемите”, споделя той.", "date": "2019.11.01", "title": "Симеон Сакскобургготски: В политиката всичко може да се случи, но аз страхове не съм имал"}
{"url": "http://epicenter.bg/article/Krasimir-Valchev--Uchitelite-sa-dostoyni-posledovateli-na-buditelite/197642/2/0", "text": "Скъпи дейци на образованието, науката, просветата и културата, учители, ученици и студенти, родители, днес е един от най-съкровените български празници, празник, който докосва сърцето на всеки българин. Това се казва в приветствие на министъра на образованието и науката Красимир Вълчев за Деня на народните будители.    Избрали сме датата първи ноември, за да си спомняме будителите и да отправяме всяка година ясно послание към бъдещите поколения - да обичат родината си, корените си, героите си. Будител е символ, духовна категория, не просто дума - зад нея стоят незабравими българи. Това са всички, които успяват да пробудят със своя труд, идеи или пример стремежа към знание, към духовност и развитие, посочва министър Вълчев.    Той отбелязва, че днес е и ден, в който трябва да отдадем заслуженото на учителите - като най-достойни техни последователи - да им покажем благодарността и уважението си.    Уважението към учителите и утвърждаването на образованието като приоритет и висша ценност, трябва да е мисия на цялото общество.    Затова сме длъжни да положим всички усилия, за да образоваме всяко българско дете. Да инвестираме в подобряване на качеството на преподаване и материалната база, в модернизирането на системата. Днес повече от всичко очакваме преподавателите в клас да са креативни, да вдъхновяват и подготвят хора, които ще бъдат създатели, заявява министър Вълчев. И отбелязва, че на учителите си сме поверили най-ценния си ресурс - децата, и очакваме да провокират въображението им и любопитството им към света. Те трябва да ги подготвят за предизвикателствата на технологичния век.    Не трябва да забравяме, че в основата на образованието стои семейството. Затова като родители също трябва да сме отговорни за изграждането на позитивна връзка и взаимното уважение и доверие между децата, родителите и учителите, посочва образователният министър.  Светът днес е динамичен и модерен, образованието и науката ни дават нови хоризонти. Правят ни свободни да избираме пътя си, заявява министър Красимир Вълчев.  В своето приветствие за 1 ноември образователният министър пожелава на всички \"здраве, будност и любознателност\".", "date": "2019.11.01", "title": "Красимир Вълчев: Учителите са достойни последователи на будителите"}
{"url": "http://epicenter.bg/article/Petar-Vitanov--Zabravihte-li-koy-zapalni-okopite-na-Lechkov--/197643/2/0", "text": "Ръководителят на българските социалисти в Европейския парламент Петър Витанов, внук на най-дългогодишния кмет на Сливен Петър Марков, с призив към съгражданите си за балотажа:   Забравихте ли какъв беше градът ни след Лечков? Сливен – разкопаният град, така беше известен в цяла България. Един европейски проект бе напълно опорочен и спрян от Европейската комисия. Срам ме беше да обяснявам защо и как. Забравихте ли какъв стана Сливен след Кольо Милев? Нямаше и помен от рововете около Ларгото, а самото Ларго беше изцяло обновено.  Забравихте ли, че сметките на общината бяха блокирани от мутренските фирми, с които беше заробена и никой не вярваше, че някога може да се излезе от дупката. Стефан Радев стъпи на равна и стабилна почва в общината, след като не някой друг, а Кольо Милев запуши всички пробойни и извади Сливен от будната кома, в която я наследи. Ако наистина сте забравили, изберете тези, които винаги сядат на готова софра и харчат готови пари. Но ако помните, изберете тези, които не се страхуват да решат който и да е било проблем, само и единствено в полза на гражданите. Призовавам хората от родния ми Сливен да не се плашат от уж голямата преднина на Стефан Радев – тя е преодолима. Излезте от домовете си и гласувайте за Кольо Милев. Човекът, който доказа, че обречени битки няма.", "date": "2019.11.01", "title": "Петър Витанов: Забравихте ли кой запълни окопите на Лечков? "}
{"url": "http://epicenter.bg/article/Fandakova--Manolova-se-napravi-na-geroy-2-dni-predi-izborite--podkrepyayki-protestite-protiv-Geshev-/197644/2/0", "text": "Чухме много внушения през тази кампания. Когато има съмнения за нещо нередно, трябва да се направят проверки, но трябва дълбоко да не познаваш София, за да твърдиш, че София може да се спечели с купени гласове. На финала сме на една кампания, в която Мая Манолова избра вместо стратегията, внушенията.  Това заяви кандидатът за кмет на София от ГЕРБ Йорданка Фандъкова, в сутрешния блок на Нова тв.    Моля софиянци да гласуват за града си, обърна се тя към гражданите.    Аз гласове не купувам, аз се явявам за 4-ти път на мажоритарни избори и се явявам с лицето си и конкретки проекти.  Това са тежки внушения. Манолова има опит в тези неща, защото всеки е склонен да мисли с модели и схеми, от които разбира. Аз нямам такова мислене, заяви Фандъкова.    София е град на свободните хора, не си представям някой, който ще се поддаде на натиск, заяви Фандъкова.    По думите ѝ за 10 години управление се постигна много за града, но в същото време се направиха доста пропуски и грешки в работата и няма как това да не се отрази на хората, които са все по-взискателни.    Тя уточни, че е предложила в новата си програма конкретни мерки за преодоляване на пропуски, кито са допускани.    Това, което ме притеснява, е че не чух алтернативни решения за проблемите на града от страна на опонентите, каза Фандъкова.    По думите й, изключително лицемерие е два дни преди изборите Мая Манолова да изкаже своята позиция за протестите.  Манолова се направи на герой два дни преди изборите, подкрепяйки протестите против Гешев, а тези хора протестират отдавна, каза Йорданка Фандъкова. Тя подчерта, че като кмет уважава разделението на властите.    За 6 години Манолова кардинално промени своята политическа позиция. Манолова трескаво търсеше подкрепата от ГЕРБ, за да бъде избрана за омбудсман. Манолова забрави, че изборите са за кмет и не дава решения.  Изборите в неделя дадоха мястото на първа политическа сила на ГЕРБ , с 27 общински съветници, каза тя.    \"Аз не си позволявам да обещавам на всички всичко, както прави Мая Манолова\", заяви още кандидатът за кмет на ГЕРБ.   \"В политиката е много важно доверието. Аз не съм включила и други общински съветници, не само Орлин Алексиев. С районни кметове съм се разделяла. Това е важно за ГЕРБ. За първи път отворихме листата за гражданите\", каза Йорданка Фандъкова.    Тя подчерта ролята на районните кметове.    По думите ѝ тяхната работа е изключително важна. Относно срещите, които е провела с други партии, Фандъкова заяви, че не се е крила по кафенета, а ги е направила видни за всички. \"И с арх. Борислав Игнатов, и с Борис Бонев сме работили заедно по различни проекти и досега\", напомни тя. Във връзка с нова метролиния, Фандъкова обясни, че ще бъдат пуснати първите 8 км веднага, когато бъдат направени тестовете с влакчетата.    Фандъкова се обърна към хората и ги призова да излязат и да гласуват. Това са избори за по-чист въздух и по-малко трафик. Надявам се да получа подкрепата на софиянция, посочи тя.", "date": "2019.11.01", "title": "Фандъкова: Манолова се направи на герой 2 дни преди изборите, подкрепяйки протестите против Гешев "}
{"url": "http://epicenter.bg/article/Manolova-ugovaryala-romi-da-topyat-Fandakova--che-kupuva-glasove--obyavi-premierat-/197645/2/0", "text": "Само ден преди втория решаващ тук на кметските избори премиерът Бойко   на неговата партийна кандидатура Йорданка Фандъкова - независимата, но подкрепена от БСП Мая Манолова, че се заигравала с роми.    , обяви пред bTV премиерът и лидер на ГЕРБ Бойко Борисов.    Клиповете с тези роми щели да се разпространяват цял ден в социалните мрежи, за да навредят на кандидата на ГЕРБ.    По думите на Борисов  . Той получавал информация от възмутен човек от екипа на бившия омбудсман.   С какво Манолова може да бие Фандъкова? Нищо не могат да покажат направено, но много ги бива в аферите.    Веднъж завлякоха прокуратурата с аферата „Костинброд“.   Всички знаят, че ромите в София са 1000 човека и гласът им не може да наклони вота. Няколко групи цигани или роми ще бъдат снимани как гласуват за Фандъкова и няколко телевизии, ще дадат пресконференции как се подменя вота в София, обясни Борисов.     А ГЕРБ и общината са осигурили работа на стотици роми – в чистотата , в гробищата, каза още той.      \"Братя Галеви са й помогнали много през ромските лидери. Няма ги, но това не значи, че от чужбина нямат влияние върху ромските босове. Това е направено контролирано\", разясни премиертът.   Пламен Галев и Ангел Христов, по-известни като братя Галеви, са в неизвестност от 2012 година, когато срещу тях влезе в сила присъда за организиране и ръководене на престъпна група.   По думите на Борисов  , един от които, чието име започвало с буквата \"Б\", искал от Борисов навремето в качеството му на кандидат за кмет на София, 3 милиона лева, за да му покажел как се правят избори. \"Аз мога да се закълна в каквото искате. Той знае кой е\", отговори Борисов на въпроса кой е Б. \" , разказа лидерът на ГЕРБ.    Този човек се появявал винаги там, където има нов политик и се занимавал с това да обучава политици.   На въпрос кои   които обаче вече не са в общината. „Тях ги няма, защото Фандъкова не ги хареса...      Борисов отбеляза, че   \"Да не кажеш на кой си кандидат, а да искаш да управляваш София?\", коментира той. По думите му в неделя разумът ще надделее.     отговори Борисов на въпрос на водещия дали пак е решил изборите с предизборни обиколки.   Борисов първоначално не отговори на въпрос дали е взел кампанията за местните избори \"на ръчна\" с множеството си излъчвания на живо във Facebook. \"През кампанията бях на две-три места\", каза той и обясни, че ходел по ключови инфраструктурни обекти, защото е важно да видят хората как напредва работа. След като му беше казано, че бил също в Сливен, Ямбол и Стара Загора, той обясни, че откривал спортни зали, в Стара Загора специално искали, и се занимавал със земеделците и плащанията за тях.   \"През кампанията на един месец бях на 2-3 места. И то на кои? Хемус важна ли е? Важно ли е хората да знаят как се строи Ботевград-Мездра? В Сливен правих спортни зали, изложението за животни и продукти\", каза още Борисов.", "date": "2019.11.01", "title": "Манолoва уговаряла роми да топят Фандъкова, че купува гласове, обяви премиерът "}
{"url": "http://epicenter.bg/article/Svetlana-Tseneva--Izdadenite-udostovereniya-za-parviya-tur-na-izborite-ne-vazhat-za-vtoriya-tur/197673/2/0", "text": "Издадените удостоверения за първия тур за 27 октомври не важат за втория тур, тоест ако има такова издадено удостоверение, което лицето не е използвало на първия тур, това удостоверение не важи за втори тур. Това каза директорът на Дирекция „Български документи за самоличност“ Светлана Ценева на брифинг, предаде Агенция „Фокус.   Цанева посочи, че продължава усиленото издаване на лични карти. „Над 77 000 лични карти от началото на започване на месец октомври са издадени от звената „Документи за самоличност“ и от 29 до 31 октомври са издадени вече 215 удостоверения за гласуване“, допълни тя.   Статистиката от първия тур на местните избори сочи, че са издадени 2 227 удостоверения, които са важали единствено и само за изборния ден и са издадени над 66 000 лични карти, с които гражданите да гласуват. Звената за документи за самоличност ще работят и на втори тур там, където има балотаж за кметове. На 2 ноември те ще работят от 08.30 до 17.30 часа, а в изборния ден ще работят от 08.30 до 19.30 часа.   Всеки български гражданин, който желае да упражни правото си на глас, може да си получи издадената лична карта, ако е подал заявление преди изборния ден. В случай на изгубена, повредена или унищожена лична карта, гражданите могат да посетят звената „Документи за самоличност“, да подадат заявление за издаване на лична карта и да получат удостоверение, което важи единствено и само за изборния ден за гласуване.", "date": "2019.11.01", "title": "Светлана Ценева: Издадените удостоверения за първия тур на изборите не важат за втория тур"}
{"url": "http://epicenter.bg/article/Krasen-Stanchev--V-Balgariya-e-zabraneno-kupuvaneto-na-glasove-na-drebno--no-ne-i-na-edro/197677/2/0", "text": "„В България се смята, че избирателите са пълни идиоти и те няма да гласуват, ако някой не им плати. Това не е така. Няма система, която да организира масово купуване на гласове. Не повече от 100 000 гласа могат да бъдат купени на едни избори“. Това каза пред БНР икономистът Красен Станчев в анализ за купуването на гласове и за възможността пътят на парите да докаже престъплението.    Станчев подчерта, че в България е забранено купуването на гласове на дребно, но не и на едро:    „Когато започнете да следите купуването на дребно чрез финансови институции, ще накарате хората или да отидат в сегмента на купуване в натура, или да изместят купуването в някаква друга форма, по-далече от изборите“.    Станчев подчерта, че чисто технически е възможно да се направи проследяване на движението на суми, но че не е реалистично да отпадне всякаква банкова тайна за определен период или изобщо:    „Ако има наблюдение, трябва да има процес с искане на прокуратура и с решение на съд, това натоварва други органи на правораздаване. Ако това се случи, то ще се намери начин да се заплаща в натура на избиратели. Когато имаме проследяване на банкови сметки, парите могат да се теглят на малки суми и отново няма как да се докаже, че има нарушение“.    Според икономиста има изход от ситуацията с купуването на гласове:    „Трябва да се знае каква е основата на участието на политическите партии и тяхното съревнование на изборите. Във финансов план основата е, че когато кандидатствате за кмет, означава, че кандидатствате за разпределяне на пари в рамките на бюджета на общината. А когато кандидатствате на парламентарни избори, кандидатствате за правото да контролирате и събирането, и харченето на пари на данъкоплатците. И в двата случая единственото основание, на което можете да бъдете избран да събирате пари, е обещанието, че вие ще давате пари“.", "date": "2019.11.01", "title": "Красен Станчев: В България е забранено купуването на гласове на дребно, но не и на едро"}
{"url": "http://epicenter.bg/article/Vaorazhen-mazh-otkri-strelba-v-Marsiliya--shestima-sa-raneni/197640/7/0", "text": "Шестима души пострадаха вчера при нападение на въоръжен мъж в бар в южния френски град Марсилия.   Нападателят пристигнал с мотоциклет, нахлул в бара и открил огън с пушка помпа, след което избягал. Това станало около 20.45 ч. Всички ранени са откарани в болница. Един е в тежко състояние.   Засега не се знае нищо за самоличността на нападателя и мотивите му, но местни медии предполагат, че става дума за разчистване на сметки между престъпни групировки. От началото на годината при подобни случаи в департамент Буш дю Рон са загинали 10 души, 7 от които - в Марсилия.   Източник: Нова.тв", "date": "2019.11.01", "title": "Въоръжен мъж откри стрелба в Марсилия, шестима са ранени"}
{"url": "http://epicenter.bg/article/Turtsiya-i-Rusiya-zapochnaha-parvite-savmestni-patruli-v-Siriya/197660/7/0", "text": " започнаха първите си  съгласно  , договорен от президентите на двете страни, предаде турската частна телевизия СиЕнЕн-Тюрк. Патрулите идват след изтичането на определения   за изтегляне на бойците от сирийските кюрдски  от района покрай турската граница. Те се извършват в район в Сирия, граничещ с  по-специално със зоната между турските градове  и  .   Източник: Дарикнюз", "date": "2019.11.01", "title": "Турция и Русия започнаха първите съвместни патрули в Сирия"}
{"url": "http://epicenter.bg/article/-Vzglyad---Ruskiyat-shpionin--se-podstavi-sam-pred-kontrarazuznavaneto-na-Balgariya/197665/7/0", "text": "В Европа избухна нов шпионски скандал, свързан с Русия. Този път България изгони първия секретар на посолството на Русия в София. С какво този дипломат привлече вниманието на българското контраразузнаване и свързана ли е тази история с цяла серия подобни скандали, случили се в последно време в Източноевропейските страни, пише руското издание „Взгляд“ в материал, представен без редакторска намеса. Българското контраразузнаване (Държавната агенция за национална сигурност – ДАНС) обяви, че е разкрило пореден „руски шпионин“, който е работил в посолството на Русия в София на длъжността първи секретар. Българската прокуратура поиска той да напусне страната в течение на 24 часа, а руският посланик бе привикан в Министерството на външните работи на България. Дипломатът, според различни източници, е напуснал страната още в понеделник. Преди няколко месеца ДАНС също така обвини няколко български граждани в нелоялност и сътрудничество с руски организации, както и в пране на пари за политически цели. Макар че сега изгонването на руски дипломатически служител и това дело не изглеждат свързани. Руското посолство в София въобще не коментира случващото се. В него работят деветима дипломати със статут на първи секретар. Един от тях, според версията на българите, чрез различни форми на подкупи се е опитвал да получи секретни сведения както от български граждани, така и от граждани на ЕС. Не се казва доколко успешен е бил той в това.   Според информация на „Взгляд“ може да става въпрос за Владимир Р., пристигнал в България през миналата есен. Теорията и практиката на българската вътрешнополитическа борба предполага постоянни нападки срещу президента Румен Радев заради неговата уж проруска ориентация. В отговор Радев се кълне във вярност на курса към влизане в шенгенската зона и въвеждането на еврото и твърди, че „външната политика не може да бъде приватизирана от правителството“. А правителството в момента е оглавявано от Бойко Борисов, който до съвсем неотдавна се считаше за последователен атлантист и русофоб, но преди няколко месеца доброволно „се предаде“ на Москва на почвата на икономическите перспективи от транзита на руски газ през България. Преди това именно премиерът Бойко Борисов погреба предишните варианти на този проект заедно с модернизацията на атомната електроцентрала в Козлодуй, за да угоди на Европа, като по този начин хвърли на вятъра милиони евро, които вече бяха вложени в този момент. Той дори си подаде оставката, но сега бе принуден да отиде в Москва, за да реанимира онова, което по-рано сам закопа. Заради този проект и президентът Радев, и премиерът Борисов влязоха в конфликт с Европейската комисия, но в дебатите за вътрешна употреба продължават да се обвиняват един-друг в русофилия. Взаимоотношенията с Русия, степента на историческата дружба и други елементи както на русофилията, така и на русофобията – сега едва ли не са единственият въпрос, по който преминава линията на фронта във вътрешнополитическите политически спорове в България. Партията на Бойко Борисов ГЕРБ, която дойде на власт в страната за първи път през 2009 година, не иска да се разделя с водещите си позиции и й се налага да отчита цикличният ръст на проруските настроения в българското общество. Именно в тази игра попадна и първият секретар на посолството на Русия в София Владимир Р. Впрочем, източници на вестник „Взгляд“ предполагат, че човекът сам се е забъркал в неприятностите. Колегите му от посолството, както съобщава източникът, са говорили за редица неблагоприлични постъпки на дипломата, които са могли да привлекат вниманието, включително и на българското контраразузнаване. Освен това има основание да се предполага, че щатната позиция в посолството, заемана от Владимир Р., изначално е „закрепена“ за военното разузнаване. При това за едногодишното си пребиваване в България първият секретар на посолството Владимир Р. е присъствал само на две мероприятия на посолството: говорил е в български университет, където е „споделил практическите аспекти на дипломатическата си кариера“ и е бил на детски танцувален фестивал през август тази година (това също не е шега). Ако версията на нашите източници е правилна, тогава такъв герой просто нямаше шанс да оцелее до края на пътуването без приключения. Дори ако той, както твърди българското контраразузнаване, не е „провеждал редовни конспиративни срещи с граждани на България и с ръководния състав на държавни организации, имащи достъп до секретна информация за България, ЕС и НАТО“. Макар че изгонване след година и малко престой е своеобразен рекорд. Дипломатически източници на вестник „Взгляд“ предполагат, че именно пребиваването на Владимир Р. на „осветена“ длъжност в посолството е облекчило българското контраразузнаване в проследяването му. Руското посолство в София е голямо по численост (а има още и консулство във Варна, в състава на което по-рано бе на длъжност официален представител на ФСБ – Федералната служба за сигурност на Русия), а българското контраразузнаване е малко и не може физически да следи всички руснаци. Но за българите е достъпно да действат избирателно. В София се считат за постоянна „мишена“ на руското разузнаване, защото на нейните евтини курорти постоянно се събират чиновници и военни от ЕС и НАТО. „Курортният шпионаж“ е прастар, а някои курортни зони на Европа (България, Черна гора, Испания и Португалия) се считат за рай за вербовчиците. Съответно, там е голяма и активността на контраразузнаването. В момента и в България, и в редица други страни от Източна Европа и Балканите се пропагандира версията, че техните контраразузнавания през последните месеци водят съгласувана кампания по „изчистване на територията“ от руските разузнавателни мрежи просто така, без конкретен повод. За да ги няма и за да не им е сладък животът. Много е трудно да си представим степента на координация, да речем, на поляци и българи, но поне се създава упорито образът на тази широкомащабна операция. Многобройните и чести скорошни истории за арестите на „руски агенти“ и експулсирането на дипломати от източноевропейски и балкански страни все още не изглеждат като единна и координирана операция, но, може би, търсят такъв ефект. А слуховете, разпространени от поляци и чехи, могат да бъдат само пропагандна мъгла. Междувременно историята от преди няколко месеца с обвиненията срещу няколко български политици и обществени дейци в „нелоялност“ и сътрудничество с руски обществени организации не е свързана по никакъв начин с днешната. Макар че мнозина бяха съблазнени да обвинят Русия в планирана русофобска кампания. Предишната история бе свързана с опита на един руски инвеститор да купи чрез обществената организация „Двуглав орел“ телевизионната компания „ТВ7“, което бе оценено от българското контраразузнаване като стъпка към инструмент за пропаганда по-страшен от RT. Горе-долу същата история се разигра по-рано в Сърбия и Черна гора. От всички тези истории могат да се предположат няколко заключения. Първо, получаваме още едно потвърждение, че „руските шпионски скандали“ се използват като бухалка в местните политически игри. Второ, трябва да се направи нещо с набора от кадри за някои позиции. Трето, ако контраразузнаването на източноевропейските страни сериозно реши да обяви тотална война, тогава на това трябва да има адекватна реакция.   И четвърто, някой от българските дипломати в Москва трябва да се приготви да си заминава. Никой не е отменял принципа на огледалност.   Източник: Фокус", "date": "2019.11.01", "title": "„Взгляд“: „Руският шпионин“ се подстави сам пред контраразузнаването на България"}
{"url": "http://epicenter.bg/article/Rusiya-zategna-kontrola-varhu-internet-/197667/7/0", "text": "Закон, въвеждащ нов контрол върху интернет влезе в сила в Русия на фона на опасения, че може да бъде използван от правителството да заглуши критиците си, предаде Би Би Си.    На теория законът за „суверенен интернет“ дава на властите широки правомощия за ограничаване на трафика в руската мрежа.    Кремъл заяви, че новите мерки ще подобрят киберсигурността. Говорител посочи, че потребителите няма да забележат никаква промяна, съобщава БНР.    Критици на закона обаче се опасяват, че Кремъл ще създаде интернет защитна стена, подобно на Китай.    Експерти казват, че не е ясно как правомощията в закона може да бъдат използвани или как ефективно може да бъдат прилагани предвид технологичните предизвикателства и високите цени.    Какво предвижда законът?    Той дава на Кремъл възможност да прекратява връзки в Русия или изцяло със световната мрежа „при извънредни ситуации“. От правителството зависи решението какво представлява заплаха и какви действия трябва да бъдат предприети.    Законът изисква интернет доставчиците да инсталират мрежово оборудване, което може да идентифицира източника на трафик и да филтрира съдържанието. На практика това позволява на телекомуникационната агенция „Роскомнадзор“ да бъде по-ефективна в блокирането на сайтове.    Русия търси начин да пренасочи уебтрафика и данни към контролирани от държавата точки и да намали зависимостта от чуждестранни сървъри, върху които има по-малък контрол.    Привърженици на идеята казват, че това ще защитава системата от атаки в чужбина.", "date": "2019.11.01", "title": "Русия затегна контрола върху интернет "}
{"url": "http://epicenter.bg/article/Ruski-razuznavach--1--Nyamame-DNK-na-Bagdadi--potvarzhdavashta-smartta-mu/197675/7/0", "text": "Ние не разполагаме с генетичен материал от лидера на \"Ислямска държава\" (ИД) Абу Бакр ал Багдади, е казал директорът на руската Служба за външно разузнаване Сергей Наришкин, предаде РИА Новости, цитира Новини.бг    Началникът на институцията е заявил, че не може със стопроцентова сигурност да се твърди за ликвидирането на водача на екстремистката мюсюлманска групировка в Северния Сирия в края на октомври 2019 г. \"Ние не разполагаме с ДНК на този терорист. Ето защо ние не можем да заявим убедително, че ал Багдади е бил убит\", е посочил още Наришкин.    САЩ са обявили, че ал Багдади е бил открит след като американците са получили ДНК, взета от неговите гащи.    Заменения в убийството на лидера на ИД е изразил и сирийският президент Башар Асад.", "date": "2019.11.01", "title": "Руски разузнавач №1: Нямаме ДНК на Багдади, потвърждаваща смъртта му"}
{"url": "http://epicenter.bg/article/Mihail-Gorbachov-prizova--Ne-izdigayte-steni-kato-Berlinskata-mezhdu-Rusiya-i-Zapada/197676/7/0", "text": "Михаил Горбачов, последният съветски лидер, предупреди да не се издигат никакви нови физически или невидими стени между Русия и Запада - 30 години след падането на Берлинската стена. В писмен коментар за Ройтерс в навечерието на годишнината от събарянето й на 9 ноември 1989 г., Горбачов също така обвини Вашингтон - някогашния враг на Москва от времето на Студената война - че е разрушил архитектурата на системата за контрол на ядрените въоръжения, правеща света сигурно място. Като генерален секретар на Комунистическата партия на Съветския съюз, а по-късно и като президент на СССР, Горбачов, който сега е на 88 години, изигра главна роля в събитията, довели до премахването на Берлинската стена и края на Студената война. Той обяви изтеглянето на съветските войски от страните в Централна и Източна Европа, които десетилетия наред се намираха под господството на Москва, и даде ясно да се разбере, че няма да се меси във вътрешните работи на вече несъществуващата Германска демократична република. Горбачов освен това направи така, че разквартируваните в ГДР съветски войски да си останат по казармите, а впоследствие даде съгласието си Германия да се обедини. Вечерта на 9 ноември 1989 г. източногерманската гранична полиция отвори граничните пунктове на Берлинската стена (издигната през 1961 г.) и жителите на Източен Берлин се стекоха масово в западната част на града. Три десетилетия по-късно, страдащ периодично от здравословни проблеми, Горбачов заяви, че е обезпокоен от плачевното състояние на отношенията между Изтока и Запада и в частност от липсата на диалог между Вашингтон и Москва за ядрените оръжия. Той спомена решението на САЩ да излязат от историческото споразумение от 1987 г. за контрол на ядрените ракети, Договора за ликвидиране на ракетите със среден и по-малък обсег, договорен от Горбачов с тогавашния американски президент Роналд Рейгън. Решението от август на президента на САЩ Доналд Тръмп да се оттегли от споразумението \"не е дело на голям ум\", каза Горбачов. Но въпреки критиките си към американската външна политика Горбачов предупреди да не се създават нито реални, нито невидими стени, подобни на Берлинската през Студената война, които да официализират различията между Изтока и Запада. \"Всяка стена е опит да се скриеш от реалния проблем, вместо да го решиш, затова аз съм против стените. А що се отнася до Европа, аз съм против всякакви разделителни линии и всякакви \"железни завеси\", каза той за Ройтерс. \"Колкото и опасна да е сегашната ситуация, не смятам, че тя е повторение на Студената война. Между Русия и Запада няма идеологическа борба. В същото време обаче има икономически връзки, свобода на движение, общуване и културно сближаване. Затова съм уверен, че нова Студена война може да бъде избегната\", заяви той. Историята се придвижи напред с \"невероятна скорост\" Горбачов, който беше начело на Съветския съюз от 1985 до 1991 г., преди пътуваше много и прекарваше част от свободното си време в имението си в Германия. Той обаче каза, че все още живее в Русия, че никога не я е напускал завинаги и че все още го е грижа за това какво мислят руснаците за него, въпреки че на Запад той е много по-популярен, отколкото у дома. В Русия все още някои го обвиняват, че под негово ръководство се е стигнало до разпадането на Съветския съюз, което бе последвано от жестока икономическа криза. Някои в Кремъл все още се вслушват в него поради огромния му опит в отношенията с Вашингтон и неговата роля за прекратяването на Студената война. Той обаче рядко се появява публично. При една от редките му публични появи, през ноември миналата година в московско кино, в което Горбачов изгледа документален филм за своя собствен живот, трябваше да му се помага при ходенето. Спомняйки си за падането на Берлинската стена и обединението на Германия, Горбачов каза, че скоростта, с която са се случвали събитията, е изненадала него и другите световни лидери. Източник: Новини.бг \"Самата история се придвижи напред с невероятна скорост. По площадите на градовете в ГДР се събираха множества и изразяваха мнението си. Стана ясно, че нещата вървят към обединение много по-бързо, отколкото някой е очаквал\", заяви той. Горбачов каза, че заслугата за това обединението на Германия да мине без кръвопролития отчасти е и негова. \"По онова време в ГДР имаше 380 000 наши (съветски) войници. Наредено им беше да си стоят по казармите. Невероятно сложен процес се осъществи без никакви кръвопролития. Смятам, че и аз имам заслуга за това\", заяви той.", "date": "2019.11.01", "title": "Михаил Горбачов призова: Не издигайте стени като Берлинската между Русия и Запада"}
{"url": "http://epicenter.bg/article/Makron--Predpochitam-legalni-migranti-ot-Gvineya-pred-nelegalni-balgarski-bandi/197680/7/0", "text": "Френският президент Емануел Макрон предизвика огромен шум с интервю, което даде за консервативното списание „Велю актуел“ („Valeurs Actuelles“). Седмичното издание се определя като „дясно насочено“, а критиката срещу Макрон е главно заради възгледите на списанието. Това се интерпретира като намигане към дясното и търсене на по-добро позициониране срещу Марин Льо Пен за президентските избори през 2022 година, предаде агенция dpa. Льо Пен вече обяви, че отново ще участва във вота.  В интервюто Макрон подчертава, че ще хвърли цялата си енергия срещу създаването на паралелни общества и срещу нелегалната миграция. Той казва буквално следното: „Предпочитам легалните мигранти от Гвинея и Кот д'Ивоар (...) пред нелегалните украински или български банди”. Тези негови думи обиколиха редица издания в целия свят.   Правителствени източници защитават интервюто на Макрон, като подчертават, че трябвало да се разговаря с всички французи през всички медии.  Дебатът във Франция за миграцията и Исляма се поднови заради разгорелия се за пореден път спор около носенето на забрадките като религиозен символ. Поводът е майка с ислямска забрадка, която придружавала детето си на ученически излет. Носенето им, както и всички останали видими религиозни символи, са забранени в държавните училища във Франция от 15 години. ", "date": "2019.11.01", "title": "Макрон: Предпочитам легални мигранти от Гвинея пред нелегални български банди"}
{"url": "http://epicenter.bg/article/Zemetresenie-s-magnitud-4-po-Rihter-e-bilo-registrirano-dnes-v-Antaliya/197686/7/0", "text": "Земетресение с магнитуд 4 по Рихтер е било регистрирано днес в турския средиземноморски окръг Анталия от сеизмологичната обсерватория Кандилли в Истанбул, предаде турската частна телевизия СиЕнЕн-Тюрк, цитирана от БТА.    Трусът е станал в 13.07 ч. местно време (12.07 ч. българско) в залива на Анталия край град Манавгат.   По данни на Дирекцията за управление при бедствия и извънредни ситуации (АФАД) земетресението е било с магнитуд 3,8.", "date": "2019.11.01", "title": "Земетресение с магнитуд 4 по Рихтер е било регистрирано днес в Анталия"}
{"url": "http://epicenter.bg/article/-Naydzhal-Farazh-prizova-Boris-Dzhonsan-da-se-otkazhe-ot-sdelkata-za-Brekzit-/197689/7/0", "text": "Лидерът на „Партия Брекзит“ Найджъл Фараж обяви, че ще се бори за всяко едно място на изборите на 12 декември, освен ако премиерът Борис Джонсън не се откаже от сделката, до която стигна с Брюксел, пише британското евроскептично издание The Daily Mail, цитирано от Агенция \"Фокус\". Фараж на практика обяви война на управляващата Консервативна партия, както и на опозицията в лицето на лейбъристите, като заяви, че готви общо 500 кандидати за депутатските места във Великобритания.  Той все пак запази надеждите за пакт с торите, като даде на Джонсън време до 14 ноември да се откаже от сделката и да формира съюз с „Партия Брекзит“. По-рано президентът на САЩ Доналд Тръмп призова двамата да формират съюз в ход, който би ги превърнал в „неудържима сила“, но членовете на Консервативната партия категорично се противопоставиха на тази идея. Фараж заяви, че тази оферта все още важи, но само ако премиерът се откаже от сделката за Брекзит с ЕС и изведе „чисто“ Великобритания от Общността. Джонсън даде ясно да се разбере, че по време на предизборната си кампания ще промотира своята сделка с Брюксел, което означава, че пакта с „Партия Брекзит“ изглежда невъзможен на този етап. Евроскептиците се страхуват, че ако двете партии не се споразумеят, те може да разделят гласовете на електората, който подкрепя Брекзит. Това може да отвори вратата за проевропейски настроените партии да спечелят идните избори, което би представлявало силен удар за надеждите на Борис Джонсън да си осигури парламентарно мнозинство.  Фараж призна, че има „риск вота да бъде разделен“ в началото на своята предизборна кампания в Лондон. Той призова Джонсън да „преосмисли“ своята сделка с Брюксел и да се откаже от нея, „защото това не е Брекзит“. Фараж предупреди премиера, че ако откаже предложението, „Партия Брекзит“ ще се подсигури, че до изборите всеки дом във Великобритания ще знае, че сделката „продава“ интересите на Лондон. „Ние ще се опитаме да спечелим всяко едно място в Англия, Шотландия и Уелс. Не се съмнявайте, че сме готови. Не подценявайте нашият устрем или организация“, заяви той. Фараж още каза, че се надява, че „разумът ще надделее в следващите две седмици“ и двете партии ще могат да се споразумеят.  Лидерът на партия „Брекзит“ добави, че ще се опита да отнеме електората на лейбъристите, който се застъпва за излизане от ЕС и осъди идеите на Джереми Корбин за втори референдум. Според него планът да се проведе референдум за нова сделка или оставане в ЕС би бил „предателство“ за хората, гласували за напускане на Общността.  Докато представяше своя ултиматум пред Джонсън, той заяви, че сделката му „не е Брекзит“. „Ще кажа това на Борис Джонсън – откажи се от сделката, защото това не е Брекзит, (…) защото с времето хората ще открият какво си подписал и няма да им хареса“, заяви той.  „Нито една партия не притежава вота за Брекзит“, добави още Фараж, като допълни, че дори неговата партия няма това право. „Това е нещо, което пресича всички традиционни лоялности и ето защо единственият начин да осъществим Брекзит е да формираме съюз и да спечелим изборите с голямо мнозинство“, заяви Фараж.  Торите от своя страна отговориха на неговите коментари като отхвърлиха идеята му за съюз. Според Джеймс Клевърли вот за Фараж означава риск на власт да се качи Джереми Корбин и така да бъде загубена още една година, прекарана в референдуми за Брекзит и за независимостта на Шотландия.  „Това няма да осъществи Брекзит, а ще създаде още един парламент, който не работи“, заяви той.", "date": "2019.11.01", "title": " Найджъл Фараж призова Борис Джонсън да се откаже от сделката за Брекзит "}
{"url": "http://epicenter.bg/article/Delhi-obyavi-izvanredno-polozhenie-zaradi-zamarsyavaneto-na-vazduha/197692/7/0", "text": "Делхи обяви извънредно положение заради замърсяването на въздуха, като училищата в индийската столица излязоха във ваканция до 5 ноември, съобщи Асошиейтед прес, предаде БТА.   Временно се спират строителните дейности в района на града, за да се намалят нивата на прахово замърсяване. Замърсяването на въздуха в Делхи винаги достига върхови нива около 1 ноември заради комбинацията от смог от фойерверките по време на хиндуистки фестивал и горенето на стърнища в селскостопанските райони в съседни щати.   Посолството на САЩ в Индия отчита днес ниво на фините прахови частици във въздуха, което надвишава деветкратно нормите, определени за допустими от Световната здравна организация. При такива равнища се препоръчва на хората да не излизат на открито, защото това е опасно за здравето.   От понеделник в Делхи ще се въведат ограничения за движението на автомобили, които ще останат в сила две седмици. Хората ще могат да шофират личните си автомобили от 4 до 15 ноември през ден, в зависимост от това дали са с четни или нечетни регистрационни номера.", "date": "2019.11.01", "title": "Делхи обяви извънредно положение заради замърсяването на въздуха"}
{"url": "http://epicenter.bg/article/Iskat--glavata--na-deputata-v-ukrainskiya-parlament-zaradi-seks-skandala/197697/7/0", "text": "Три фракции във Върховната рада (парламента) на Украйна предлагат да бъде свален от длъжност председателят на комисията по външна политика Богдан Яременко, заяви лидерът на фракция „Глас” Сергей Рахманин. Искането е заради избухнал скандал с депутата от пропрезидентската фракция „Слуга на народа”. Той беше сниман от парламентарни журналисти как разменя интимни съобщения телефона по време на парламентарна сесия и си уговаря среща с жена срещу заплащане.    По-късно Яременко написа в социалните мрежи, че преписката е изфабрикувана специално заради журналистите. Той ги заплаши, че ще им потърси наказателна отговорност заради намеса в личния живот. От парламентарната трибуна се извини на тези, „на които през последните дни е създал неудобство и дискомфорт”.    Според трите фракции, искащи отстраняването на Яременко от заеманата длъжност, поведението му съдържа „елементи на обида към законодателния орган и заявления, които може да се тълкуват като заплаха към журналистите, което е неприемливо и недопустимо”.    Сергей Рахманин настоя, че депутатите и ръководството на парламента трябва да оценят с необходимото внимание поведението на Яременко и да направят необходимите изводи. В същото време се призовава и самият председател на външната комисия да направи „единствената правилна в дадената ситуация стъпка”.   Източник: БГНЕС", "date": "2019.11.01", "title": "Искат „главата“ на депутата в украинския парламент заради секс скандала"}
{"url": "http://epicenter.bg/article/Kucheto-ot-aktsiyata-sreshtu-Al-Bagdadi-ryazko-vdigna-tsenata-na-porodata-si-/197702/7/0", "text": "Цената на кучетата от породата белгийска овчарка малиноа скочи главоломно, след като неин представител взе участие в акцията по ликвидиране на лидера на Ислямска държава Ал Багдади, съобщава сайтът TMZ, цитиран от Dariknews.    Ирен Хаукрофт, собственичка на най-големия развъдник на породата малиноа за американската армия, довери, че е получила предложение за покупка на такава овчарка за 85 000 долара.    Преди президентът на САЩ Доналд Тръмп да публикува снимката на кучето-герой Конан, взело участие в ликвидирането на Ал Багдади, породата се търгуваше за 25 000 долара. Такава беше цената на възрастните екземпляри, а палетата вървяха по 2000 долара.    Хаукрофт заяви, че е затрупана от оферти за покупка на белгийски овчарки. Понастоящем тя отглежда 73 животни от породата малиноа.", "date": "2019.11.01", "title": "Кучето от акцията срещу Ал Багдади рязко вдигна цената на породата си "}
{"url": "http://epicenter.bg/article/Mariya-Zaharova--SASht-nezakonno-iznasyat-petrol-ot-Siriya/197706/7/0", "text": "САЩ незаконно изнасят петрол от находища в Североизточна Сирия в размер на над 30 млн. долара на месец. Това заяви по време на пресконференция говорителката на руското външно министерство Мария Захарова, съобщават руските медии, цитирани от БТА.    \"Заобикаляйки собствените си санкции, американците контрабандно изнасят петрол от Сирия на стойност над 30 млн. долара месечно и няма да напуснат тези райони в обозримо бъдеще\", изтъкна Захарова.    Както отбеляза тя, действията на американските военни във връзка с петролните находища в Сирия били незаконни.    \"Съвременното общество не може да не повдигне въпроси, когато цивилизована държава, която безспирно декларира своя ангажимент към определени демократични ценности, международноправни принципи в отношенията, изпомпва петрол от находища в Североизточна Сирия, суверенна държава, прикривайки престъпната си дейност с предлог за борба с \"Ислямска държава\", добави Захарова.    По-рано от Пентагона заявиха, че възнамеряват да продължат да контролират петролните находища в Североизточна Сирия.    Както отбеляза руският външен министър Сергей Лавров, поддържането на американското военно присъствие в Сирия с цел \"защита на петролните находища\" противоречи на международното право.", "date": "2019.11.01", "title": "Мария Захарова: САЩ незаконно изнасят петрол от Сирия"}
{"url": "http://epicenter.bg/article/OON-izrazyava-bezpokoystvo-za-zdraveto-i-pravata-na-Asandzh-v-zatvora/197710/7/0", "text": "Отношението, на което е подложен Джулиан Асандж, обвинен от Вашингтон в шпионаж и заплашен с екстрадиция в САЩ, излага живота му на риск. Това констатира докладчикът на ООН по въпросите на мъченията Нилс Мелцер, предаде Франс прес, цитира Новини.бг    В изявление на Мелцер е изразено безпокойство от продължаващото влошаване на здравето на Асандж след задържането му в началото на тази година. Според докладчика, ако Великобритания не промени това отношение, то произволът и нарушението на човешките права, на които той е изложен, може да му костват живота. В изявлението на Мелцер ситуацията, в която се намира Асандж, е определена като нехуманна.    Мелцер, който е независим експерт на ООН и преподавател по международно право, посети Асандж в ареста през май заедно с лекари.   След това каза, че Асандж страда от физически болки и при него се наблюдават всички типични симптоми на продължително подлагане на психологически тормоз, на хронична уплаха и интензивни психологически травми. Оттогава Мелцер не е виждал Асандж, но получава информации за здравето му.    Асандж продължава да е държан изолиран от външния свят, в условия на потискане и наблюдение, които не могат да бъдат оправдани само с положението му на арестант, се казва още в изявлението на Мелцер, разпространено днес.    На 21 октомври Асандж се яви в лондонски съд по делото за екстрадиция и това беше първата му публична поява от шест месеца. Той изглеждаше дезориентиран, говореше неясно и изглежда имаше трудности да си спомни рождената си дата. В края на заседанието той каза, че не знае какво се е случило и се оплака от условията на ареста си в строго охранявания лондонски затвор Белмарш.    През 2012 г. Асандж, който беше съден в Швеция за изнасилване, потърси убежище в посолството на Еквадор в Лондон, за да бъде екстрадиран в скандинавската страна или в САЩ заради това, че Уикилийкс изнесе секретни американски документи.    След 7 години в посолството той беше изведен оттам от полицията на 11 април със съгласието на Кито. Незабавно бе пратен в ареста и на 1 май осъден на 50 седмици затвор за нарушаване на правилата на условното си освобождаване от английски арест преди 7 години.    Асандж може да получи до 175 години затвор в САЩ, където е обвинен, че е изложил на опасност някои от източниците си в момента на публикуването през 2010 г. от Уикилийкс на 250 000 дипломатически грами и на около 500 000 поверителни документа за дейностите на американските военни в Ирак и Афганистан. В края на май американското правосъдие добави още няколко обвинения, сред които нарушаване на законите срещу шпионажа, което породи критики от страна на защитниците на свободата на словото.", "date": "2019.11.01", "title": "ООН изразява безпокойство за здравето и правата на Асандж в затвора"}
{"url": "http://epicenter.bg/article/Vrachiha-parvite-nagradi-na-imeto-na-akad--Blagovest-Sendov-/197669/6/0", "text": "Конституционалистът проф. д-р Лазар Груев и учителят д-р Ангел Ангелов са първите носители на новоучредената награда на името на известния български учен, политик и общественик акад. Благовест Сендов.    Тя се връчи за пръв път днес - в Деня на будителите, за принос в образованието и науката и бе създадена по инициатива на Университета по библиотекознание и информационни технологии (УниБИТ), в лицето на проф. Стоян Денчев; председател на Общото събрание и проф. Ирена Петева; ректор, и с активното съдействие на Синдиката на българските учители и Министерството на образованието и науката.    Бившият член на Конституционния съд и Председател на Върховния касационен съд на Р България проф. д-р Лазар Груев, който е и преподавател по право и заместник декан на правния факултет на Софийския университет Св. Климент Охридски, получава наградата в категорията \"университетски преподавател\".    Д-р Ангел Ангелов, който е учител по информационни технологии в Средно Училище Сава Доброплодни в гр. Шумен, е удостоен в категорията \"учител\".    За пръв път високо отличие носи името на известна личност приживе. Проф. Сендов е бил ректор на Софийския университет Св. Климент Охридски, председател на Българската академия на науките и председател на Народното събрание.    \"Чувствам се чоглаво, защото или бързо трябва да се стягам за умиране, или да внимавам да не окепазя тази награда. Предпочитам второто\", каза в краткото си слово академик Благовест Сендов, минути преди да отлети за Токио по покана на японското правителство.  Той специално подчерта удовлетворението си, че наградата се дава на учител: \"В Япония най-високо звание е учител. Ще дойде време, когато всички ние ще трябва да станем учители, защото колкото и да се развиват технологиите, не може без живия учител\".    Идеята на двамата учени проф. д-р Стоян Денчев и проф. Петева за учредяването на тази награда е да бъде наложен нов модел за възприемане на достиженията на университетските преподаватели, учените и общопризнатите обществени фигури на България, а именно приживе те да получат заслужено признание и уважение за труда и таланта си.    След като получи огърлието с лика на прочутия ни академик с емоционално слово към учителя Сендов се обърна достолепният юрист проф. Лазар Груев. Той направи много любопитна ретроспекция: \"В годината, когато Сендов завършва гимназия, аз се раждам. Когато аз тръгнах на училище, Сендов става доцент. Когато след две години в казармата, аз започнах да уча право, моят първи ректор в СУ  беше Сендов. Когато завърших университета - Сендов стана академик. Той е истински будител. Майка България е оцеляла, защото е имала своите будители. И докато в Родината има духът на будителите, България ще я има\".  Препълненото фоайе на Националната библиотека изпрати с бурни ръкопляскания думите на проф. Груев, в края на които той се поклони пред акад. Сендов.  Проф. Стоян Денчев разказа, че когато съобщил на Сендов идеята на негово име да бъде учредена награда, той възкликнал:\"Аз не съм умрял, жив съм още\".    Другият носител на наградата, учителят от Шумен Д-р Ангел Ангелов заяви, че тази награда ще направи още по-престижна професията на учителите и разказа, че има свободата да работи това, което обича.    Особено силно, емоционално и въздействащо бе словото на бившия министър на културата Георги Йорданов, който първо изрази благодарност към УниБИТ за това, че почита дейците на българската духовност. А след това направи връзка между поколенията на един народ, който е оцелял въпреки трудностите с призив: \"Подир Отечеството!\"    Щастлив съм, че на този ден - Деня на народните будители, мога да поздравя всички в залата - мои колеги, мои учители, но и ученици. Един от най-сдобрите от тях е именно проф. Лазар Груев\", каза пред аудиторията проф. Огнян Герджиков, който подчерта, че за будителите е особено важно да се говори особено в дни, когато се засипани от всевъзможни обществени безобразия.    Директорката на Националната библиотека доц. Александрова изненада тримата герои на тържеството като им подари фототипни издания на реликви от българската история. Акад. Сендов получи тефтерчето на Левски, учителят Ангелов - тефтерчето на Ботев, а проф. Груев - на Бенковски.    Сред поканените на тържеството бяха вицепремиерът по информационните технологии Марияна Николова, академик Антон Дончев, проф. Огнян Герджиков, Янка Такева, председател на Съюза на българските учители, Негово Преосвещенство епископ Тихон, Иво Хаджимишев, много интелектуалци. Силното си удовлетворение от учредяването на наградата изрази бившият премиер на Македония Владо Вучковски - също гост на тържеството.    Специален поздравителен адрес до академик Благовест Сендов проф. Денчев му връчи от името на вътрешния министър Младен Маринов. Специални поздравителни адреси до проф. Лазар Груев изпратиха пък главният прокурор Сотир Цацаров и заместникът му Иван Гешев.", "date": "2019.11.01", "title": "Проф.Лазар Груев и учителят Ангел Ангелов са първите носители на наградата на името на акад. Сендов "}
{"url": "http://epicenter.bg/article/Mirela-Kostadinova--Rakovski-ograbil-truda-na-svoya-priyatel-Tsani-Ginchev/197554/11/105", "text": "Цани Гинчев е духовит, обича да разказва анекдоти и около него все има старци, възрастни жени и дечурлига, на които разправя нещо. Иначе е средно висок, възсухичък старец с побеляла коса и брада. Лицето му е набраздено от времето. На него са изписани тежките му житейски патила. Очите му са благи и живи. Над дебелия му „седловат“ нос висят очила, които му придават още по-благороден вид. Облечен е чисто, в редингот по старомодна кройка. Има специфична мимика. „Който го видеше, не можеше да не попита за името на тоя интересен старец“, пише проф. Иван Шишманов.   Радва се, когато общува с млади хора, с тях се подмладява. С децата говори по най-сериозни въпроси, без да им дава повод и да им напомня, че е възрастен. „Блазе томува, който е имал щастието да бъде възлюбен от него!“   Истински отец и мъдрец. Изобщо обича хората и има удивителната способност да разговаря с човеците, да ги разпитва за болките им и да ги поучава. А те го гледат с доверие. Благ е и снизходителен. Играе хоро, макар и вече възрастен. Пее стари юнашки песни. Не му липсва бодър дух.   Това е портрет на Цани Гинчев, истински представител на българското учителство и духовност през 50, 60 и 70-те години на ХIХ век.   „Едно нещо се изисква сега от вас, да се намали материалът в долните три класа на гимназиите, т. е. паралелните кръгове да се изхвърлят и тия науки да се учат в горните класове сериозно, а не детски, които повече затъпяват детския ум, отколкото да го изострят: детето не е способно за тях, възрастта му и умствените му сили не му позволяват – не може да ги разбира, и най-после се отчайва и всичко пропада! Бога ми, мене ми е жално да гледам децата измъчени и бледни като смърти. Ний не ги оставяме да растат и догде дойде – което може да дойде до VI, VII клас, прохраква кръв – край!... Това го изказвам с душевно състрадание към ония невинни дечица, които мъчим като инквизитори и им тъпчем стомаха с такава сурова каша, която не може да се премели…“ Тези думи пише до Иван Шишманов на 4 април 1890 г. Цани Гинчев.   Ако днес той е жив, какво ли би написал за картината в съвременното българско училище?   Този добър учител и писател е роден през август 1835 г. в Лясковец. Учи в родния си град, после в Търново при Никола Златарски. Заминава за Белград, а от там за Киевската духовна семинария, където е две години. Работи като градинар в Букурещ. Става учител в село Караагач в Бесарабия, после и в Русе. В Габрово остава четири години, където преподава естествена история, химия и ботаника в Априловската гимназия. Той е един от учителите на Алеко Константинов.   Цани Гинчев обича децата и ги подкрепя в учебните занимания. Старае се да направи уроците им интересни, диктува им записки. В час по ботаника ги води да събират билки и разказва за ползата от тях. Често ходи в пансиона при децата, за да ги лекува. В часовете по химия прави опити със скромни пособия в училищната лаборатория. Подготвя записки до късно нощем на учениците си. Тогава отслабнало и зрението му. За него знания без практика остават мъртви. За учителя в училище казва, че той е всичко: „той е магическа пръчка, която движи криво или право учениците“.   В спомени за него Д. Векилов, негов ученик, разказва една история от 11 май 1887 г., когато в Априловската гимназия празнували Деня на двамата братя Кирил и Методий. Денят завършил с разходка из околностите.   „След 1-2 часа хора и веселба, които се въртяха все около стария ратник на просветното дело, най-после по даден знак той ни събра около себе си. Прекръсти се дядо Гинчо, наведе се, взе парче пръст от земята, целуна пръстта, изгледа всички ни и с тревожен глас каза: „Вие сте всички мои синове и дъщери, ще ви завещая да пазите тая наша земя като зеницата на окото си, защото тя е свята и плодородна земя, която толкова наши неприятели гледат да грабнат. Учете децата тъй също да я пазят“.   По време на Априлското въстание в балканския град се създава четата на Цанко Дюстабанов. Турците вземат мерки – част от габровските учители, между които и Цани Гинчев, са арестувани и изпратени в Търново. Обвинени са в бунтовничество и хвърлени в тъмница. Скоро са освободени и Гинчев остава учител в старата столица.   След Освобождението ген. Гурко го назначава за член на комисията, която управлява временно Търново. Участва и по назначение и в Първото велико народно събрание. Една година е окръжен управител на Оряхово, а през 1881 г. работи в Министерство на просветата. Във Враца и Оряхово се занимава с просвета и книжовност. Заболява тежко и се връща като учител в Ломската гимназия.   В етнографската му работа влияние му оказва Раковски. Но непочтенността и тогава владее хората. Ето какво пише проф. Шишманов в дневниците си: „Неговите първи сбирки датуват още от 1850 г. Гинчев от никого не криеше в последно време, че целият материал, поместен в „Показалеца“, е доставен на Раковски от него. Той се сърдеше на безцеремонността на своя другар, който бе се ползувал от труда му, без с думица да помене за него, и тъкмеше да изложи всичко това в биографията на Раковски, в която щеше да разправи и за своите отношения с него“.   Цани Гинчев се смята за най-близък сътрудник на Раковски, но и за негов „инспиратор“ в историческите и филологическите му изследвания. Гинчев уверява Шишманов, че всички теории, представени в „Ключ болгарского язика“, са внушени на Раковски от него. Излиза, че Раковски е ограбил труда на своя приятел…   Цани Гинчев работи предано по издаването на „Показалец“ на Раковски, отпечатан в Одеса през 1859 г. Двамата се срещат в Сърбия. Раковски тръгва за Одеса и Гинчев го следва. Там живеят под един покрив година и половина. Щом излиза от печат „Показалеца“, Гинчев тръгва да го разпространява сред емигрантите в Бесарабия и Румъния. Това става преди да замине за Киев, където продължава образованието си.   Събира фолклор, публикува събрани от него народни песни, гатанки и други фолклорни бисери, записани и изтълкувани от него поверия. Всички те са с висока етнографска стойност. Пише и стихотворения. Прави преводи, съчинява басни за изданията „Цариградски вестник“, „Училище“, „Българска пчела“, „Слава“, „Право“, „Македония“.   Издава и редактира списание „Труд“ в Търново, което плаща с лични средства. То излиза четири години. В него са поместени литературните му работи – стихотворения, басни, очерци, преразказани народни приказки, песни и гатанки, но и белетристичните му творби, които носят времето на Възраждането – „Ганчо Косерката“, „Зиналата стена“, „Женитба“. Сюжетите му са от живота на родния му край Лясковец и Търново и вплитат в себе си бита и красотата им. Цани Гинчев е талантлив разказвач, който разкрива картини на обичаи и отношения между хората.   Три години, преди да се захване с това списание, събира и отпечатва в отделна книжка „Стихотворения и приказки – за ученици и всекиго“ (1884). Сред тях са „Лъжливото овчарче“, „Не е вече време дрямка да се дреме“, басните „Вълк и агне“, „Жаби“, които и до днес са известни на българина. Нито списанието „Труд“, нито цялата му творческа работа не му носят материална изгода и през целия си живот едва свързва двата края. Издава още „Български басни“ (1870), „Учебник за земеделието“ (1871) и баладата „Две тополи или неожидана среща“ (1872).   Той обича народа си. „Народът е като Черно море, или въобще като море, той, както и морето, не търпи дълго време боклука… Щом се развълнува – вън боклук! Бил ли си край Черно море? То тъй прави: мърша, удавници, разбити гнили кораби – вън, на края – на орлите и гниенето – ето що прави народът“, пише този мъдър учител до проф. Шишманов.   През юли 1894 г. Гинчев е пратеник на Първия конгрес на българските писатели и журналисти в София. На вечерната почерпка, дадена в чест на конгреса, се простудява. На 26 юли 1894 г. умира в дома на своя брат Петър Генчев.   В своите книги Цани Гинчев дава интересни обяснения за света – прости, човешки, понякога наивни. Чрез написаното от него, човек може да си отговори на много въпроси, които да удивят с приказния си характер – защо не мрат орлите, защо небето е толкова високо и защо има на месеца плесница, как е станала костената жаба и други подобни, на които съвременната наука би се посмяла. Ако няма душа. Тези отговори носят в себе си наивност, но и мъдрост, литература и поезия. И опитомяват.   Сладкодумният разказвач достига дълбоко в душата и чрез басните си, за да ни разкрие простички истини. Ще нарече баснята „полезна наука“, с нея „се намерва философия и благонравие“. Те правят науките по-достъпни до децата, по-лесни за разбирането им. Този последовател на Езоп ще търси философията и морала чрез животните, които проговарят, за да научи нас чрез тях. Езикът му е прост, лек, гладък и съобразен с народната реч.   Една от тези негови басни е „Старец и змия“. През една белоцветна пролет, когато хората както винаги се пръсват по полето, дядо Добри, преметнал през рамо мотика, също отива да свърши земеделската си работа. Докато прекопавал земята, изровил две големи змии – „на кост укосени“. Едната убил, но съжалил за стореното. Другата сложил в пазвата си, за да я стопли и съживи. Продължил работата си на полето и на ум си казал: „Горката гадина, да я туря в пазва и я стопля бедна…“ Нещо помръднало в пазвата му. Змията се съживила от топлата гръд на дядо Добри. И го клъвнала с отровния си зъб. Старецът я изтърсил от пазвата си, но било късно. Докато се довлече вкъщи, „душа предава“. Цани Гинчев завършва баснята с поуката, че „злото го милвай, колкото щеш, то все пак зло си остава…“   Така е откакто свят светува… Замръзналата змия ухапва този, който я стопли…  ", "date": "2019.11.01", "title": "Мирела Костадинова: Раковски ограбил труда на своя приятел Цани Гинчев"}
{"url": "http://epicenter.bg/article/Analizat-na-ISA--Apatiyata-na-izbiratelite-dostiga-kritichni-niva--targoviyata-s-glasove-izkrivyava-vota/197661/11/0", "text": "Институтът за стратегии и анализи (ИСА) публикува политическия си анализ за събитията в България, Европа и света през месец октомври 2019 година под заглавие:  - КУПЕНИ ГЛАСОВЕ И НЕВАЛИДНИ БЮЛЕТИНИ ИЗКРИВЯВАТ КАРТИНАТА НА ВОТА - ГЕРБ ОСТАВА ВОДЕЩА СИЛА, НО С ЕРОЗИЯ В ДОВЕРИЕТО - БСП СЕ ВРЪЩА В МЕСТНАТА ВЛАСТ, НО БЕЗ ЗНАКОВ ПРОБИВ - ДПС НАПРАВИ ПЛЪТНА И КОНЦЕНТРИРАНА КАМПАНИЯ - УДАР СРЕЩУ ФОН ДЕР ЛАЙЕН И РАЗБЪРКВАНЕ НА БАЛАНСИТЕ В ЕВРОПАРЛАМЕНТА Предлагаме ви резюме от основните изводи и прогнози. I. ОСНОВНИ ИЗВОДИ И ПРОГНОЗИ   Вотът затвърди водещото място на ГЕРБ,   е налице ерозия в доверието към партията. Политическата стабилност на централно ниво изглежда запазена,   около властта все повече се формират подводни течения.  Регионалните избори не дават основание за предсрочни парламентарни и са шанс партията на Борисов да изкара мандата си докрай.   в същото време мандатът става зависим от динамика от друг порядък, различен от изборния процес   Симптоматично е, че в топ 3 на българските общини – София, Пловдив, Варна, изборът не бе решен на първи тур.   След разгрома на Местни избори 2015 БСП увеличи присъствието си на регионалната карта,   липсва знаков пробив (поне на първи тур), който да й даде самочувствие да поиска промяна в национален мащаб.  Вътрешната опозиция на Нинова е лишена от аргументи,   ще използва резултатите, за да заяви присъствие и да атакува отново лидера.    Две напълно различни кампании – за евроизборите (остра, агресивна) и за местните (позитивна, енергична) доведоха до идентични резултати. Очевидно, на криптониво действат други способи и инструменти за въздействие.   България се оказва световен феномен –     изкривяват го, като на този вот отчитаме дори публични заявки за подкрепа на определени кандидати от търговски фирми и корпоративни структури.     Доверието в изборния процес продължава да девалвира.   Изнесените данни за купен вот в ромските махали – София и основни областни центрове, очертават ескалиращ проблем. Делът му в общия брой гласове расте.   Финансовият ресурс е концентриран предимно в партия ГЕРБ, докато останалите политически сили бяха почти напълно лишени от държавна субсидия. Данните от протоколите също показват нереално високи резултати за кандидатите на ГЕРБ в сравнение с техните опоненти. Предимството на Фандъкова в т. нар. „ромски секции“ е смазващо.   Кампанията „Купуването и продаването на гласове е престъпление“ започна преди години, но не дава ефект и се превърна в чист формализъм. Цената за един глас расте и вече гони 300 лева.   В търговията се вкарват и пари с неясен произход, което прави пасивността на МВР за пресичане на явлението особено притеснителна.     Сегашната партийна система изглежда лимитирана. Ниската избирателна активност на местен вот е индикатор за апатия, достигаща критични нива. Победителите на практика разполагат с легитимност, делегирана от стесняващо се малцинство. Огромната част от обществото остава отвратено и отчуждено от политическия процес у нас.   Феноменът „Борис Бонев“ в София показа, че избирателите искат нещо ново.     Залозите за балотажа надвишават тези от последните президентски избори.    откъдето е нейният политически генезис. При това – без да получи реципрочни жестове, което я поставя в дискомфортна ситуация. Тя стартира с голям рейтингов потенциал, но постепенно загуби ореола си на очакван победител.     Електоратът на арх. Борислав Игнатов и на Борис Бонев е ключът за столицата. Рискът за т. нар. „градска десница“ е идентификационна криза, независимо от решението коя от двете кандидатки евентуално ще подкрепят.   Нито едно предимство на първия тур не е гаранция за победа на втория и това трябва да мобилизира щабовете.    В изборния месец цялата енергия на изпълнителната власт бе насочена към позитивни сюжети и бързо затваряне на мини кризи.    Изключителен дискомфорт у Борисов предизвикват скандали, които се развиват за броени часове и са рискови за кабинета. Такъв бе случаят с БНР през септември, през октомври – с БФС.   Опитът му да се дистанцира реално изглежда като дистанциране от самия него.   Основният въпрос след местните избори – дали ще има корекция в управленската формула, няма да дойде от пробив на опозицията, а може да бъде генериран от вътрешнокоалиционни усложнения. Но и това вече е малко вероятно.    Английската медийна машина смачка образа на страната в отразяването на т. нар. „расистки скандал“, избухнал по време на футболния мач България-Англия. ЧЕЗ-Чехия нарече средата тук „непредсказуема“ след изненадващото решение на КЗК да стопира продажбата на активите на компанията за втори път. . Борисов търси съюзници, когато е притискан от вътрешни и външни кризи.   Вътрешно-политическото състояние на България ни налага да се съобразяваме с европейския контекст и НАТО, за да можем да реализираме някаква политика.  Съперничеството между Германия и Франция се изостри – Макрон спря Манфред Вебер за поста председател на ЕК, Вебер спря кандидата на Макрон за ЕК, Франция отвърна с вето на европреговорите със Северна Македония и Албания. В това разбъркване Борисов прави опит да върне важни български интереси в дневния ред, каквито са тези на българските превозвачи, засегнати от плана „Макрон“.    Временното примирие в отношенията между „Дондуков“ 1 и „Дондуков“ 2 бе нарушено първо около скандала с БФС. С изказването на Радев „Каквото е управлението на държавата, такова е и на футбола“ се върна добре познатото на обществото положение, при което държавният глава е коректив на изпълнителната власт и на случващото се в страната. Последвалият казус с избора на главния прокурор го задълбочи до нови критични нива.  Предпоставка за това е безпрецедентният натиск от всички посоки върху президента и разгорялата се политическа престрелка между Борисов и Радев.   Докладът на Еврокомисията „Юнкер“, който препоръча отпадане на мониторинга за България, като цяло създаде позитивен контекст на този избор.  ПРОГНОЗА НА ИСА е, че прехвърлянето на окончателното решение на ниво Европейски съвет и Европарламент може да доведе до ревизия на доклада.     Президентът Радев прави опит за разширяване на присъствието на институцията, връща се към образа на „президент на народа“. Голямото предизвикателство пред него е как критичните позиции на държавния глава да се трансформират в енергия за промяна.   През октомври Евростат публикува последни данни за дела на населението в риск за бедност или социално изключване, където България води класацията с 32,8%, следвана от Румъния и Гърция.  Комбинирането на влошаването на външната среда и натрупването на вътрешни дисбаланси прави неблагоприятния сценарий за развитие на българската икономика най-вероятен. Изпълнителната власт се опитва да затваря избухналите скандали в критични сектори, но инструментът, който премиерът имаше за това досега – финансовият, изглежда изчерпан. Проектобюджетът за 2020 може да се определи като инерционен. Здравеопазването е в перманентна криза. Перспективите се влошават, а проблемите ескалираха до прогнози за предстоящ пълен крах на системата. САЩ ще оставят определен брой свои военнослужащи, за да „запазят нефтените находища“ и други икономически активи в Сирия. При необходимост този плацдарм може да бъде използван  за ново, бързо нарастване на американското присъствие в Сирия.   в крайна сметка доведе до договорно споразумение през следващите месеци, напрежението между двете страни ще продължи да бъде основна характеристика на американско-китайските отношения.      - Институт за стратегии и анализи  - Изпълнителен директор на Институт за стратегии и анализи  (икономика)  (дипломация и геополитическа динамика) (Гърция, Кипър)  (Албания, Косово)  (Румъния)  (Северна Македония) Съдържание     -  ПОЛИТИЧЕСКОТО СЪСТЕЗАНИЕ В СОФИЯ -  ГЕРБ – АТОМИЗИРАНА И ПОЛИЦЕНТРИЧНА КАМПАНИЯ БСП СЕ ОБЕДИНИ ОКОЛО ЛИДЕРА СИ И СЕ ЗАВРЪЩА НА РЕГИОНАЛНАТА КАРТА  -  ДПС С ПЛЪТНА И КОНЦЕНТРИРАНА КОМПАНИЯ, ЗАТВЪРДИ ПОЗИЦИИТЕ СИ -  ПАТРИОТИЧНИЯТ СЕГМЕНТ -  ДЕМОКРАТИЧНА БЪЛГАРИЯ - „НЯМА ТАКАВА ДЪРЖАВА“ - СРЕЩУ ВСИЧКИ И ВСИЧКО   - ПРЕМИЕРЪТ ОВЛАДЯВА ЦЕНТРОБЕЖНИ СИЛИ ВЪТРЕ И ВЪН ОТ СТРАНАТА - ПЕРСПЕКТИВИТЕ ПРЕД ЗДРАВЕОПАЗВАНЕТО СЕ ВЛОШАВАТ - СЛУЧАЯТ СЛИВЕН ПРОВОКИРА РАЗНОБОЙ В КАБИНЕТА - АГИТКИТЕ И ПРОБЛЕМЪТ С НЕОНАЦИЗМА - ПРЕЗИДЕНТЪТ ВНАСЯ НОВИ ЕЛЕМЕНТИ В ОБРАЗА СИ И В ИНСТИТУЦИЯТА - ИЗБОРЪТ НА ГЛАВЕН ПРОКУРОР - ПОД ВИСОКО НАПРЕЖЕНИЕ           - ТУРСКАТА ВОЕННА ОПЕРАЦИЯ В СИРИЯ - ТЪРГОВСКАТА ВОЙНА МЕЖДУ САЩ И КИТАЙ - БЕЗ EXIT ПО БРEXIT   - ПРАВИТЕЛСТВЕНА КРИЗА В РУМЪНИЯ - ГЪРЦИЯ ПОДПИСА СЪС САЩ ДОГОВОР ЗА РАЗПОЛАГАНЕТО НА ВОЕННИ БАЗИ - ЗАСИЛЕН ИНТЕРЕС КЪМ ЕНЕРГИЙНИТЕ НАХОДИЩА КРАЙ КИПЪР - ОПОЗИЦИЯТА СПЕЧЕЛИ ИЗБОРИТЕ В КОСОВО - АЛБАНИЯ СЕ ИЗПРАВЯ ПРЕД ВЪНШНОПОЛИТИЧЕСКИ ТРУДНОСТИ - СЕВЕРНА МАКЕДОНИЯ ПОЕ КЪМ ИЗВЪНРЕДЕН ВОТ    ", "date": "2019.11.01", "title": "Анализът на ИСА: Апатията на избирателите достига критични нива, търговията с гласове изкривява вота"}
{"url": "http://epicenter.bg/article/Zapochna-aktsiya--Zima--Patni-politsai-sledyat-za-gumi-i-svetlini-/197627/3/0", "text": "От днес в сила по пътищата на страната е ежегодната кампания акция “Зима”. Предстоят масови проверки на Пътна полиция за изправността на автомобилите в зимни условия.    От днес до 8 ноември всички технически центрове на Съюза на българските автомобилисти (СБА) ще предоставят безплатни услуги и консултации за подготовка на автомобилите за зимния период, съобщи БГНЕС.    Пътна полиция започва масови проверки в цялата страна, които ще следят за изправността на автомобилите. Органите съветват всички водачи да спазват следните съветите за безопасност през зимата, а именно:    - Погрижете се за гумите – от 15 ноември до 1 март трябва да са за зимни условия или с дълбочина на протектора не по-малка или равна на 4 мм.  - Сменете водата с антифриз.  - Проверете изправността на чистачките и подменете перата. Предстоят мъгли, слани, дъжд и сняг.  - Проверете дали работи парното.  - На път потегляйте само с изправни спирачки.  - Поставете в багажника вериги за сняг и въже за теглене.  - Поддържайте чисти, видими, регулирани и в изправност фаровете, стоповете, габаритите и мигачите.  - Не подценявайте локвите и рисковете от аквапланинг.  - При попадане в пътнотранспортно произшествие или в друга рискува ситуация, сигнализирайте на телефон 112. В случай на авария на пътя потърсете денонощна пътна помощ от СБА на тел. 146 от мобилен.    Акция „Зима“ ще продължи до края на месец ноември. Освен глоби, при установяване на сериозни технически неизправности Пътна полиция ще спира временно превозните средства от движение.    Акция „Зима“ ще се проведе в три части. Първата част ще се проведе от 1 до 10 ноември, като униформените ще проверяват дали превозните средства са подготвени за зимата. Ще се проверява за задължителното оборудване в МПС, а велосипедистите дали използват светлоотразителни жилетки, когато това е задължително.   Втората част на акцията ще бъде от 11 до 20 ноември. В рамките на този период полицаите ще следят за толерантността на пътя между пешеходците и водачите. От една страна дали пешеходците пресичат на обозначените места, а от друга – дали водачите осигуряват предимство на пешеходни пътеки.   Третата част от акцията обхваща периода от 21 до 30 ноември, като тя ще бъде насочена към техническата изправност на автомобила, вкл. светлинната система, гумите и др.    През изминалия зимен период от 1 ноември 2018 г. до 31 март 2019 г. в страната са настъпили над 2000 тежки пътни инциденти, при които са загинали 221 души. Най-много са загиналите водачи – 108, загиналите пътници са 61 души, а броят на загиналите пешеходци е 52-ма. По време на миналогодишната кампания по акция „Зима“ в рамките само на един месец са били извършени общо 639 специализирани полицейски операции, като са установени близо 4 хиляди нарушения. За целия предходен зимен петмесечен период пък са съставени над 247 000 фишове, близо 260 000 електронни фишове за превишена скорост и т.н.   От статистиката на Пътна полиция излиза, че средно на месец са били съставяни по 49 000 фишове и по 52 000 електронни фишове.    За шофиране с разкъсани гуми глобата е 50 лв., за непочистени стъкла и огледала санкцията пък е 20 лв. Глобите за технически неизправности по автомобила започват от 50 лв. при незначителна техническа неизправност и могат да стигнат до 500 лв. според степенна на повредата. Може да се стигне и до временно спиране на автомобила от движение.", "date": "2019.11.01", "title": "Започна акция „Зима“! Пътни полицаи следят за гуми и светлини "}
{"url": "http://epicenter.bg/article/MVR--Napravena-e-nova-vazstanovka-za-ohrana-na-izbornite-mesta-i-tseliya-izboren-protses/197654/3/0", "text": "  По време на първия тур не бяха допуснати нарушения по време на изборния процес. Беше направена необходимата организация както по охраната на изборните места, така и по извозването на изборните бюлетини по съответните секции. Това заяви на пресконференция заместник-директорът на ГД ''Национална полиция'' гл. комисар Тодор Гребенаров, предаде Novini.bg    ,,На база на анализи беше направена нова възстановка за охрана на изборните места и целия изборен процес. От сряда започна извозванета на книжата и бюлетините. Утре ще приключи съпровождането на изборните материали до съответните изборни центрове'', допълни той и съобщи, че около 9000 полицаи ще бъдат ангажирани с охраната на изборния процес в неделя.    Той добави, че сигналите за нарушения на местния вот през 2015 г. са били 2475, а на тези през 2019 г. са 1148.    ,,През 2015 г. броят на образувани производства е 171, сега е 77. Брой задържани през 2015 – 77, сега – 27, актове за административни нарушения – 35, сега – 7. Брой предупредителни протоколи – 1719, сега – 1868. Оказани съдействия на ОИК и СИК – 103, сега – 75'', обясни по статистика заместник-директорът на ГДНП.    ,,Прави се постоянно анализ на оперативната обстановка и на база анализ на риска се пренасочват усилия и средства за оперативно обезпечаване. Всяка една секция се охранява с униформени служители или оперативен, който да наблюдава мястото отвън. Разполагаме с допълнителен ресурс и при необходимост ще бъдат пренасочвани още екипи'', коментира още Гребенаров.    На пресконференцията стана ясно още, че бюрата за издаване на лични карти ще работят отново, като в събота тяхното работно време ще бъде от 8:30 до 17:30, а в деня на изборния ден - от 8:30 до 18:30 ч. Беше уточнено още, че ще се издават и удостоверения за гласуване, които ще важат само за изборния ден, като удостоверенията, издадени за първия тур, няма да са валидни за балотажа в неделя и трябва да се издадат нови удостоверения за тези, които искат да гласуват.", "date": "2019.11.01", "title": "МВР: Направена е нова възстановка за охрана на изборните места и целия изборен процес"}
{"url": "http://epicenter.bg/article/Bebe-na-godina-zagina-pri-pozhar-v-Pleven/197679/3/0", "text": "Бебе на 1 година почина при пожар, съобщиха от полицията в Плевен, цитирани от Агенция \"Фокус\". На 31 октомври в пожарната в Плевен е получен сигнал за горяща пристройка към къща в село Девенци, в която е имало малко дете. Местопроизшествието е посетено от полицейски служители.    Екип на пожарната в Червен бряг е потушил пламъците. Извършен е оглед, при който е установено, че причина за възникването на пожара е детска игра с печка на твърдо гориво.  Изгоряла е едноетажна жилищна постройка, тип кухненска, състояща се от едно помещение.    В югозападния ъгъл на помещението е намерен силно изгорял до степен на овъгляване труп на дете. Установена е самоличността му - бебе на 1 година - момиченце.  Тялото е транспортирано за аутопсия. По случая е образувано досъдебно производство.", "date": "2019.11.01", "title": "Бебе на година загина при пожар в Плевен"}
{"url": "http://epicenter.bg/article/Apelativniya-sad-osadi-4-litsa-za-telefonni-izmami/197698/3/0", "text": "Апелативният специализиран наказателен съд наложи ефективни присъди от 3 до 5 години лишаване от свобода на четири лица за участие в организирана престъпна група за телефонни измами в Старозагорско, Плевенско, Габровско и други райони на страната, действала от октомври 2010 г. до юни 2012 г. Това съобщиха от пресцентъра на прокуратурата.   По 5 години лишаване от свобода получиха участниците в групата Румен С. и Младен П., а 3 години затвор – Дейвид Г. Четвъртият осъден Петър И. се включил в престъпната дейност на групата през април 2012 г. За участието си в две измами съдът му наложи 6 месеца затвор, той обаче ще изтърпява общо 3-годишно наказание заради условна присъда на Районен съд – Велико Търново от 2008 г. - 2 г. и 6 месеца лишаване от свобода с 5-годишен изпитателен срок, който не е изтекъл.    На 27 април 2018 г. Специализираният наказателен съд призна четиримата за невиновни заради липса на достатъчно доказателства за наличие на организирана престъпна група. Втората съдебна инстанция отмени присъдата и наложи на подсъдимите ефективни наказания.    Румен С., Младен П. и Дейвид Г. са признати за виновни за четири измами в гр. Левски, Град Шипка и селата Габарево, Горно Изворово и Голямо Дряново (през периода 27 октомври 2010 г. – 3 януари 2011 г.) на обща стойност 18 976 лв., както и за други 4 деяния на територията на областите Стара Загора, Ямбол и Плевен с причинени вреди за общо 8 200 лева.    В почти всички случаи участниците в групата въвеждали в заблуждение жертвите си за това, че техен близък е причинил катастрофа, при която е пострадало дете, и е необходимо да се плати, за да не бъде търсена наказателна отговорност от близкия им.    Петър И. е осъден за участието си в две измами за общо 3 700 лв. в с. Роза, Ямболско, и гр. Николаево, обл. Стара Загора, извършени заедно с Румен С. и Дейвид Г.    Присъдата на Апелативния специализиран наказателен съд не е окончателна и може да бъде обжалвана пред Върховния касационен съд.", "date": "2019.11.01", "title": "Апелативния съд осъди 4 лица за телефонни измами"}
{"url": "http://epicenter.bg/article/Aktsiya-na-prokuraturata-v-Blagoevgrad--Obiskiraha-domovete-na-zapodozryani-za-kupuvane-na-glasove/197699/3/0", "text": "Акция на прокуратурата в Благоевград след получени сигнали за купуване на гласове, дни преди балотажа в неделя.    Проверени са адресите на двама души - Венцислав Сотиров, с прякор Мишката и на криминално проявения Валентин Шалев, съобщи БНТ.   Сотиров също е криминално проявен, в момента е под гаранция и има забрана да напуска страната.    След претърсване на домовете и автомобилите им са открити веществени доказателства за купуване на гласове.    От прокуратурата и полицията в Благоевград отказаха да съобщят повече подробности за акцията с мотива, че все още се събират доказателства.", "date": "2019.11.01", "title": "Акция на прокуратурата в Благоевград! Обискираха домовете на заподозряни за купуване на гласове"}
{"url": "http://epicenter.bg/article/Roditeli-nabiha-direktor-na-detska-gradina-v-selo-Dzhurovo/197704/3/0", "text": "Мъж и жена са задържани за нанесен побой на директор на детска градина в село Джурово, съобщават от МВР. Служители на РУ - Правец са арестували двамата родители.   Около 8.50 часа на 31 октомври директорката на детска градина в с. Джурово съобщила в полицията, че е била нападната от родителите на едно от децата. На място незабавно са изпратени служители на районното управление в Правец, които установили и задържали извършителите - мъж на 35 и жена на 31 години.   По първоначални данни, проявената от тях агресия се породила при възникнал скандал по повод неплатени такси за обучението на детето им. По случая е образувано досъдебно производство.", "date": "2019.11.01", "title": "Родители набиха директор на детска градина в село Джурово"}
{"url": "http://epicenter.bg/article/Voluyakchani-kam-Borisov--Nikoy-ne-se-e-opitval-da-kupi-glasovete-ni--Tuk-zhiveyat-tochno-0-tsigani-/197693/2/0", "text": "Поводът са думи на министър-председателя, че кандидатът за кмет на София Мая Манолова е била в софийското село, за да се спазарява с роми, които според думите на Борисов са вербувани да се снимат как \"гласуват под строй” за Йорданка Фандъкова.           ", "date": "2019.11.01", "title": "Волуякчани към Борисов: Не сме цигани,но живеем като тях! Обезверени! Изпатили сме си от властта!"}
{"url": "http://epicenter.bg/article/API--Blizo-30-mashini-sa-gotovi-da-obrabotvat-nastilkite-po-planinskite-prohodi/197695/2/0", "text": "Близо 30 машини са в готовност да обработват пътните настилки през високопланинските проходи „Петрохан“, „Троянски“, „Шипка“, „Твърдишки“, „Предел“ и на Прохода на Републиката, съобщи Пътната агенция (АПИ).    Осигурени са нужните количества сол и пясък. На проходите „Петрохан“, „Шипка“ и на Републиката настилката е мокра, а видимостта е до 100 м.    АПИ апелира шофьорите, на които предстои пътуване през планинските проходи, да не тръгват с автомобили с летни гуми и да карат със скорост, съобразена с метеорологичните условия.", "date": "2019.11.01", "title": "АПИ: Близо 30 машини са готови да обработват настилките по планинските проходи"}
{"url": "http://epicenter.bg/article/Mechka-si-spretna-noshtno-kapane-v-baseyn-v-Sopot-/197696/2/0", "text": "Мечка си направи нощно къпане в басейна на фирмата, която стопанисва лифт край Сопот в подножието на Стара Планина. Случката се е разиграла преди няколко дни.    Животното е записано от от охранителните камери и бързо се превърна в хит в социалните мрежи. Мацаната първо пробва температурата на водата и като усеща, че е топла се пуска необезпокоявано да поплува, предаде  .    Кадрите предизвикаха вълна от реакции и коментари, а от фирмата дори се пошегуваха, че мечката е в нарушение, защото ползва басейна без да си е платила входната такса.    В понеделник ще се решава къде да бъде преместено животното, съобщиха по случая от Изпълнителна агенция по горите. Тогава ще заседава назначената междуведомствена комисия, която ще заседава на 4 ноември и ще излезе с решение за прогонване или улавяне и преместване на мечката в горска територия, отдалечена от населено място.    От ведомството са категорични, че въпросът с отстрела на цитираната в публикациите мечка категорично не е поставян и обсъждан. Според законовите изисквания за реда и условията за издаване на разрешителни за изключенията от забраните, въведени със закона за биологичното разнообразие, издаване на разрешение за отстрел на проблемна мечка става само в случаите в интерес на здравето на хората и за предпазване от сериозно увреждане на селскостопански култури, добитък и други. В случая нито една от тези хипотези не е налична, поради което няма основания за иницииране на предложение или издаване на разрешение за отстрел на животното.    ", "date": "2019.11.01", "title": "Мечка си спретна нощно къпане в басейн в Сопот "}
{"url": "http://epicenter.bg/article/Bitkite-na-balotazha---uchastnitsi-i-prognozi-/197700/2/0", "text": "  Макар досегашният кмет на Варна Иван Портних да беше твърде скромен в медийните си изяви в едномесечната си кампания, здраво навакса откъм публичност след вота. Причината е ясна - почти два дни трябваха на ЦИК да преброи на 100% бюлетините в града и да оповести, че Портних печели на ръба с 49,29%.   На огромна дистанция след него е Костадин Костадинов (Възраждане), който изпревари на косъм Анелия Клисарова (БСП) и влезе в битката за втори тур. Победата на Портних е вън от съмнение, но щетите от резултата удариха по репутацията му, защото изненадващо го оставиха извън отбора на отличниците на ГЕРБ, в който се наредиха Димитър Николов, Живко Тодоров, Калин Каменов, и Таня и новото попълнение Станислав Дечев.  Повторното явяване на Портних обаче връща интригата на мача в региона, тъй като партията на Борисов там вероятно ще запише най-отчетлива победа. 10 техни кандидати спечелиха от раз, Бяла е на процент от финала. А битка ще има само в Провадия. В знаковата за БСП крепост Жоро Илчев води убедително срещу дългогодишния кмет Филчо Филев, който върна блясъка на първата солница в света.       Двубоят във Видин напомня битката преди 4 години в Пазарджик, където съименник на кмета Тодор Попов му отмъкна 15 процента и го откара на балотаж. Във Видин обаче съперника на досегашния градоначалник от ГЕРБ Огнян Ценков не само не е обикновен адаш, а е издигнат от коалиционния партньор на управляващите - СДС и взе 30,41% от гласовете в крайдунавския град. Досегашния кмет обаче запази първото място в класирането и влиза на втория тур с преднина от 2%. В малките общини двама изклюмително работливи кметове на ГЕРБ нече си потвърдиха мандата - в Бойница и Ружинци. Кметът на Грамада също печели убедително, а в останалите 8 общини се чакат оспорвани битки.     Пиринско осъмна след вота с поне 3 изненади. Досегашния кмет на Благоевград Атанас Камбитов, смятан за сигурен победител на първия тур, отива на балотаж с резултат от 25,65 процента срещу надеждата на БСП Румен Томов, който получи 20,50% от гласовете. Банско пък тръгна по нова писта след като доскорошният секретар в общината Иван Кадев спечели вота в града след рекордна активност от почти 80 процента и зае мястото на Георги Икономов, който успя да развие общината, но с цената на голямо разделение на свои и чужди, което му коства и поста. Очаквано кметът на Сандански ще се реши на балотаж, но той не е с участието на БСП кандидата - Младен Тимчев, а с представителя на ВМРО - Атанас Стоянов, който е с минимално изоставане от досегашния кмет - Кирил Котев. Очаквано ГЕРБ взе Петрич, Симитли и Разлог, БСП- Гоце Делчев и Кресна, а ДПС - Белица, Сатовча, Хаджидимово и Якоруда, на крачка е да спечели и Гърмен.   Надеждата на ГЕРБ за Добричко. В областния град кандидатката Надежда Петкова, се стопи след първия тур. Тя получи 29.46% и ще се яви на балотажа срещу досегашния кмет Йордан Йорданов от Местна коалиция ДБГ (ДБГ, НДСВ, ССД, ГН) с почти двойна подкрепа - 41.22%. Оспорвана битка предстои в най-интересната община - Дорбичка, между ДПС и БСП. Двете партии запазват Балчик, червените имат и кмет в Генерал Тошево, ДПС - в Рушари, и най-вероятно в Тервел. В областта ГЕРБ засега държи само Шабла и се надява да пробие в Каварна, където досегашната гордост на БСП Нина Ставрева остъпи за балотажа мястото на ВМРО.      Оспорвана битка се очертава в Ловеч между досегашния кмет Корнелия Маринова от ГЕРБ, която получи подкрепа от 28.82% и Радина Банкова от БСП, която й диша във врата с 26.30%, решаващи ще са гласовете на третия кандидат - ВМРО. В областта кметовете на ГЕРБ в Априлци, Угърчин и Луковит продължават напред, в Тетевен чакат труден балотаж, БСП лесно си потвърди Троян, но загуби Ялбаница. Там социалдемократи заменят социалистите, а втора политическа сила е ДПС.   Единствената изненада в Пернишко донесе областиня град, в който изненадващо на първия тур Станислав Владимиров, депутат от БСП, получи 39.91%, с 1 процент по-малко от гласовете срещу смятаната за безспорен фаворит досегашна кметица Вяра Церовска. Резултатите дават знак за инфарктен балотаж. Иначе ГЕРБ убедително печели в Брезник, Трън и Земен, на крачка от победата е в Радомир. Ковачевци остава за БСП.   Непредсказуем е резултатът в Плевен, както и преди 4 години. Срещу досегашният кмет Георг Спартански, който взе 36,90% от гласовете, но разчита и на 14-те процента на БСП, управляващите издигнаха областния управител Мирослав Петров, който остана втори с 30,12%, но ще обере протестния вот. ГЕРБ запазва Белене, Долна Митрополия, Пордим и Кнежа, оспорвани битки ще са за Долни Дъбник и Никопол.   Здравко Димитров, кандидатът на ГЕРБ за кмет на Пловдив спечели 36.14% и отива като фаворит на балотажа срещу Слачво Атанасов се драматичен обрат, в който първоначално второто място държеше Дани Каназирева. Най-големият обрат в изборната нощ обаче дойде именно под тепетата и то не за първото, а за второ място. Социолозите часове наред тръбяха, че на балотаж отива Дани Каназирева, но в късните часове на неделя кандидата на ВМРО и НФСБ Славчо Атанасов събра 16.15% и си осигури билет за втория тур. По-интересните балотажи в областта за червено-синя битка в Асеновград и Хисаря, надпреварата между две леви партии в Първомай, както и възможния пробилв на Воля за Сопот.      БСП има всички шансове да вземе Разград на балотажа. Оспорваната битка там приключи с факта, че кандидатът на социалистите Денчо Бояджиев излезе едни гърди пред сегашният кмет Валентин Василев (ГЕРБ). Бояджиев, който получи 25.38% от гласовете, бе кмет на града преди Василев, който взима 24.36%. Гласовете на ДПС (17,20%) ще решат победителя. Партията на Доган вече си осигури победата в почти всички общини на региона, единствената интрига остава в Исперих.   Резултатът в Русе е гордостта на БСП от първия тур на местните избори. Кандидатът на социалистите - депутатът Пенчо Милков излезе с огромна преднина пред претендентката на ГЕРБ Диана Иванова. Милков, който е подкрепен от Местна коалиция БСП за България (АБВ, Движение за радикална промяна Българската пролет, ПД Социалдемократи) има 35.16%, Иванова взе едва 25.13%. За радост на ГЕРБ, те печелят почти всички общини в областта - Борово Бяла, Сливо поле, Ценово. ДПС запазва Ветово, в Две могили има ожесточена битка между ГЕРБ и СДС.   Съвсем малко не достигна на досегашния кмет на града д-р Юлиян Найденов да спечели нов мандат още на първи тур - 48.51% от гласовете. В неделя срещу него ще играе станалият известен като евродепутат 15/15 Момчил Неков от Местна коалиция БСП за България (БСП за България, НДСВ, ДРП Българската пролет, МИР), който получи 29.02% от гласовете, но не успява да събере допълнителна подкрепа. Лесна победа очаква ГЕРБ в Силистра, но много трудна в Дулово. Там ще е кърваво, заради разликата с един процент в гласовете с ДПС. Алфатар и Кайнарджа остават за ГЕРБ, Главиница и Ситово - за ДПС. Екскметът на Тутракан  Димитър Стефанов, който напусна ГЕРБ и сега е независим, отвя партийния кандидат. Сега има шанс за нов мандат с гласовете на втория - от ДПС.   Дежа вю битка ще има в Сливен. Сегашният кмет Стефан Радев (ГЕРБ) отива на балотаж с предишния градоначалник ген. Кольо Милев от БСП. На Радев също не му достигна малко, за да спечели от раз, взе 48,47%, двойно над Милев - 24.33%. Няма интрига и в цялата област - Котел и Нова загора взеха пореден мандат, Твърдица  отново ще е на ГЕРБ.   Стефан Сабрутев неочаквано зарадва БСП. Той се класира за балотажа, получавайки 21,46 на сто от гласовете. Така Сабрутев измести с малко кандидата на Новото време Кирил Хаджихристев, за когото в изборната нощ всички твърдяха, че  е сигурен играч на втория тур. Балотажът ще е особено тежък за досегашния кмет Николай Мелемов, който постигна едва 39.84% подкрепа. Прогнозите сочат като несигурно оставането му на поста, особено ако гласовете на Новото време се прелеят към Сабрутев. И ако той получи подкрепата на гласовете на ДПС, които тази година с новия си кандидат записа добър резултат. Движението може да поздрави с почти всички кметове - или самостоятелно или в коалиции - Мадан, Рудозем, Борино, Неделино, Девин, с големи шансове са за балотажа и в Чепеларе. За ГЕРБ остават Златоград и Доспат. А АБВ има възможност за пробив в Баните.     Балотажът в Търговище ще е един от най-интересните. Кандидатът на ГЕРБ - досегашният кмет д-р Дарин Димитров не успя да спечели на първи тур, въпреки че първите резултати в изборната нощ сочеха именно това. Така с окончателен резултат от 48.43% се изправя срещу Хамди Илиязов от ДПС, когото трудно ще победи. Иначе, Движението за права и свободи е единствената партия с кметове в областта - Антоново, Омуртаг, Опака. БСП изпусна Попово, дългогодишният кмет се кандидатира като независим и е на крачка от победа.   Оспорвана ще е надпреварата в Шумен между досегашния кмет Любомир Христов от ГЕРБ, който получи 32.35% и Венцислав Венков от БСП - с 22.02%. Социалистите обаче са си поставили за цел да мобилизират широка подкрепа около Венков и да обърнат резултата в своя полза. Венец, Върбица, Каолиново, преднина за Нови пазар, и изненадващ балотаж с ГЕРБ във Велики Преслав, е резултатът на ДПС. ГЕРБ освен сигурното Смядово засега има шанс само за Каспичан, където кандидата им ще мери сили с досегашната им кметица, кандидатирала се за независим. Лютви Местан записа един кмет в държавата, и то в коалиция със земеделци - в Хитрино.      Ямбол остава голямата болката на ГЕРБ в тези местни избори. Управляващата партия загуби шанс дори да влезе на балотаж, където с най-големи шансове е кандидатът на партия \"Пряка демокрация\" Валентин Ревански. Срещу него излиза социалистката Катя Георгиева, която е с два пъти по-малко гласове на първи тур. За разлика от Сливен, в Ямболско присъствието на ГЕРБ е повече от скромно - запазва Елхово. БСП отново взима Болярово и е на крачка от успех в Твърдица. Стралджа е за партията на Волен Сидеров.   Пазарджик не чака изненада. Досегашният кмет Тодор Попов е на крачка от победата с резултат от първи тур - 44.72%. Неочаквано второто място в балотажа е за Благо Солов от Местна коалиция БСП за БЪЛГАРИЯ, а пожарникарят на годината Иван Панайотов от ГЕРБ остана едва трети, въпреки добрата кампания, която направи. Най-оспорваните битки в региона се чакат в Пещера, където резултатите на ГЕРБ и БСП са почти равни, в Ракитово, там участват местни коалиции и в Белово, където ГЕРБ е на път за загуби града.   ******** Бургас отново има кмет- отличник Димитър Николов, но в областта се чакат оспорвани битки В Созопол, където БСП има реалне шанс за вземе града от ГЕРБ и в Карнобат. Там досегашния кмет излиза на балотаж с БСП. в Сунгурларе се очаква победа за лидера от първия тур - ДПС. Враца избра кмет с най- голяма подкрепа - Калин Каменов, но най-интересна там ще е надпреварата в Мездра между БСП и АБВ. Хасково е областта, която избра на първи тур новия кандидат на ГЕРБ Станислав Дечев, както и почти всичке градове няма балотаж. Повторно излизат само Тополград, където Възраждане води убедително пред ГЕРБ. Велико Търново избра отново Даниел Панов от ГЕРБ, но се чакат оспорвани балотажи в Горна Оряховица и Лясковец.  ", "date": "2019.11.01", "title": "Битките на балотажа в неделя - участници и прогнози "}
{"url": "http://epicenter.bg/article/Korneliya-Ninova-/197703/2/0", "text": "Това заяви лидерът на БСП Корнелия Нинова в студионо на \"Лице в лице\" по БТВ. Това бе в отговор на интервюто на премиера Борисов от тази сутрин, в което той заяви, че резултатът на ГЕРБ спрямо БСП е 2:1.  Това е последното политическо интервю пред втория тур на местните избори в неделя.   Голямото предизвикателство е да се обединим на тези избори, за да дойде промяната. \"Хора, обединявайте се, за да постигнем промяната\", призова тя. На много места сме издигнали местни авторитети, които споделят програмата ни.   В някои градове МВР са привиквали отпаднали от първи тур кандидати за профилактика, разкри тя. Баница на наш кандидат за рожден ден е иззета като веществено доказателство.  Навсякъде, където това са направили, резултатът е обратен.   Сутринта Борисов произведе сранна мисъл за купуването на ромски глсове. Смятам, че тук трябва да се произнесе психоанализата, логиката мълчи!, заяви Нинова.   , подчерта Нинова.   Оттук-нататък неговите изводи, са си негова работа.     Смятам, че умишлено е премахнато машнинно гласуване, за да има нереални бюлетини, които да бъдат подменени, каза още Нинова.   , заяви Нинова по отношение на избора на Иван Гешев за главен прокурор.  Тя подчерта, че Борисов именно е осигурил Иван Гешев да бъде единствената кандидатура с отказа да предложи негова алтернатива.  Нинова категорично заяви, че политиците не могат да се месят в съдебната състема.      Във Варна резултатът ни се увеличи 100% спрямо миналия вот и то със същия кандидат. Имаме и повече общински съвестници, на балотаж сме в 4 района. При това сме с въртрешни проблеми там, отговори Нинова на въпрос за положението след вота в неделя във Варна.   Имаме политическа рамка  , оттук-нататък решавайте по съвест!, призова Нинова хората по места.     Така лидерът на БСП отговори на въпроса има ли вероятност в зависимот от резултата от вота да подаде оставка.  ", "date": "2019.11.01", "title": "Корнелия Нинова: Ромите много обичат Бойко Борисов и ГЕРБ! 25% са невалидните бюлетини!"}
{"url": "http://epicenter.bg/article/2000-dushi-posetiha-Administratsiyata-na-prezidenta-v-denya-na-otvoreni-vrati/197705/2/0", "text": "Около 2000 души посетиха Администрацията на президента в деня на отворени врати на институцията. Това съобщиха от прессекретариата на държавния глава. Гостите на президентството имаха възможност да видят първия препис на „История славянобългарска“, направен от Софроний Врачански, който беше изложен в Гербовата зала.    В Деня на народните будители предимно ученици и техните учители, както и семейства с деца, бяха сред посетителите на „Дондуков“ 2. Част от гостите успяха да се срещнат с президента Румен Радев и с вицепрезидента Илияна Йотова, а всички влязоха в кабинетите им. Посетителите разгледаха Гербовата зала, Огледалната зала и президентската библиотека. Служители на Администрацията на президента разведоха групите и им разказаха за дейността на институцията и за историята на сградата.", "date": "2019.11.01", "title": "2000 души посетиха Администрацията на президента в деня на отворени врати"}
{"url": "http://epicenter.bg/article/Maya-Manolova-shte-sadi-Boyko-Borisov-za-obidi-i-kleveti/197707/2/0", "text": "„Ще дам премиера Борисов на съд. Ще се видим в съда, г-н Борисов.“  Това заяви независимият кандидат за кмет на София Мая Манолова днес по време на пресконференция относно изказването на премиера Бойко Борисов в сутрешния блок на бТВ, където той нарече екипа на Мая Манолова „сбирток“ и заяви, че в щаба й има нечистоплътни хора.   „Срам ме от премиера на България. Гнус ме е от лъжите, клеветите и обидите, които той произнесе в национален ефир днес. Той нарече екипа ми „сбирток“, нарече гражданите, които ме подкрепят, „нечистоплътни“. Той нарече 124 хиляди столичани „нечистоплътни“ за това, че ме подкрепят. Той нарече срещата ми с хората във Волуяк „уйдурма“ за купуване на ромски гласове“, посочи Манолова.   „За сведение на премиера, който беше четири години кмет на София, във Волуяк няма ромска махала“, подчерта гражданският кандидат и допълни, че срещата вчера е била по искане на жителите на Волуяк.   „Срещата беше по искане на гражданите на Гара Волуяк, които нямат канализация, нямат вода, нямат нормален градски транспорт и имат купища проблеми, които Борисов е обещал да реши още, когато е бил кмет на София, но не си е помръднал пръста за тях“, обясни тя за срещата и подчерта, че на срещата не е имало представители на ромската общност. По думите на Манолова „хората бяха изключително недоволни и казаха, че са забравени от Бога и от която и да е власт“. „Това е един софийски квартал, забравен от Борисов и от Фандъкова. Техният крак не е стъпвал там. Двамата пребивават в центъра и изпращат посланията си през националните медии, изпълнени с лъжи и инсинуации, клевети и обиди не само към опонентите, но и към гражданите на София“, заяви още тя. „Той, човекът, който допусна братя Галеви да се укрият от правосъдието и да напуснат страната, в национален ефир призна, че те са фактор в кметските избори в София. Всичко това са долни лъжи, грозни внушения, клевети. Всички те са направени от един премиер, разтресен от страх“, категорична бе тя. „Маските паднаха. Ясно е кой се бори със зъби и нокти, с всички средства, за властта в София. Неговата намеса в последната фаза на кампанията е и оценка за начина, по който госпожа Фандъкова се справи в тази предизборна кампания“, каза гражданският кандидат. „Уйдурмите на първи тур ги правехте вие и това се вижда от протоколите в ромските секции, където Фандъкова е хегемон“, заяви още Манолова и обясни, че „там има пълно припокриване на гласовете за кмет за Йорданка Фандъкова с гласовете за листата на ДПС за общински съветници.“ „Страхът да загубиш София е изключително лош съветник и затова, в нарушение на закона, премиерът лично влезе в предизборната кампания за столичен кмет. За да се види кой е истинският кмет, който управлява София“, допълни тя. Във връзка с изказването на Борисов за екипа на кандидат-кмета, Манолова призова премиерът Бойко Борисов „да се отърси от страха, който го е обзел и да назове ясно всички имена, които има предвид.“ „Аз обявих лицата, които в сянка ръководят Столична община. Името на Орлин Алексиев беше артикулирано и заявено ясно от мен в няколко национални медии, името на Христо Ковачки, чиято фирма, с благословията на Борисов източва столичната Топлофикация, беше обявено от мен публично и пред всички. Обществените поръчки за 500 млн. лева за чистотата на София бяха обявени публично от мен“, припомни Манолова. „Нека да назове името, нека да проявим малко смелост. Да каже какво го притеснява в това име, какво го тресе. Не знам какво има предвид, но в щаба ми няма хора, които да контактуват с такъв човек“, заяви гражданският кандидат.  „Омерзена съм, че такъв човек е премиер на България. В същото време съм горда, че интелектуалци, карикатуристи, общественици, политици, също са проблем за този премиер“, допълни тя. „В неделя се изправям срещу Борисов, срещу ДПС, срещу контролирания и купения вот, срещу начина по който се избира главен прокурор в България. Изправям се срещу едноличната власт“, каза още Манолова.", "date": "2019.11.01", "title": "Манолова: Един премиер, разтресен от страх,изрече долни лъжи! Изправям се срещу едноличнатата власт!"}
{"url": "http://epicenter.bg/article/Maya-Manolova--Bratya-Galevi-ne-sa-rabotili-za-men--no-za-Borisov-i-za-GERB-sa--/197708/2/0", "text": "  \"Тази сутрин във вашата телевизия беше един арогантен човек, който избълва редица клевети, обиди и грозни внушения. Срам ме е заради него, срам ме е, че това е човекът, който ни представлява пред света\". Това заяви Мая Манолова в право на отговор в предаването „Лице в лице” по повод на твърдения, изказани тази сутрин от лидера на ГЕРБ и премиер Бойко Борисов    \"Човекът, който пусна Братя Галеви да избягат от правосъдието, докато беше премиер, твърди, че те били фактор в изборите за София. Никога не съм била техен адвокат, никога не са работили за мен, но за него - да, за ГЕРБ -  да. Те са работили за техните кампании.    Нескопосаният колаж, който ГЕРБ разпространява в интернет пространството e пълен фалшификат. Тези хора са издирвани с червена бюлетина и, ако Борисов е във връзка с тях, настоявам незабавно да информира Интерпол”.   Тя настоя Борисов да се извини на гражданите във Волуяк, които е нарекъл „роми, дошли да се сговарят с нея”: „На срещата нямаше нито един ром, не деля хората, но във Волуяк няма ромска махала, там не живеят роми. Абсолютен фаворит и победител на ромския вот в София е г-жа Фандъкова, което се вижда от протоколите на ЦИК.    Гласовете за госпожа Фандъкова съвпадат изцяло с гласовете за листата на ДПС в редица изборни секции. Страхът е изключително лош съветник. Очевидно господин Борисов е обладан от страх и паника, че може да загуби София. Затова той показа истинското си лице, показа кой реално управлява София, кой се бори за София, с какви средства се бори за София.    Ще кажа на столичани, на моите съграждани – Ако не искате повече да бъдете управлявани и обиждани по този начин, излезте и гласувайте, изправете се и те ще паднат”, заяви още Мая Манолова.", "date": "2019.11.01", "title": "Мая Манолова: Братя Галеви не са работили за мен, но за Борисов и за ГЕРБ са! "}
{"url": "http://epicenter.bg/article/Ot-yanuari-dogodina--Balgarski-poshti--shte-razprostranyavat-na-vestnitsi-i-drugi-pechatni-izdaniya/197709/2/0", "text": "През втората половина на януари догодина “Български пощи” влизат в разпространението на вестници и други печатни издания. Това съобщи на пресконференция министърът на транспорта Росен Желязков, предаде репортер на БГНЕС.    Пресата ще бъде разпространявана по 18 национални маршрута, 115 регионални и 110 нощни. Това са 3500 доставки на 400 пакета на ден. Това прави 800 000 км на месец, 900 т печатни издания или 2400 куб. метра, съобщи още министърът на транспорта. Той обясни, че в момента дистрибуторите са 50-60 на брой. Пощите нямали желание да се превърнат в монополист – влизали, за да бъдат диверсифицирани доставките. По този начин и държавата влизала в разпространението с авторитетната си фирма, за да се преодолеело усещането, че някой извива ръцете на издателите и усещането, че пазарът се монополизира.    Държавните пощи ще работят на себестойност и не търсят печалба от тази дейност, но ще използват логистиката, за да развиват други дейности на дружеството, от които да се печели, каза още министърът.    Цената на разпространението е отстъпката от цената на печатното издания, която е между 30-35%. За логистиката – от рампата на печатниците до разпространителните пунктове дистрибуторът приема 20%, а за търговците на дребно остават 10%, поясни Желязков.    Български пощи има 3000 пощенски станции и свои пунктове в градовете, в които обикновено има пътникопоток, така че те ще продават и на дребно, допълни още Желязков. И допълни, че РЕП-овете преди години са били на “Български пощи”.    Желязков не каза към какъв дял от пазара ще се стремят, но заяви, че държавата ще започне преговори с издателите и зависело от техния избор. За новата дейност на пощите няма да се купуват нови превозни средства, тъй като и сегашният автопарк е достатъчен, допълни Желязков.", "date": "2019.11.01", "title": "От януари догодина “Български пощи” ще разпространяват вестници и други печатни издания"}
{"url": "http://epicenter.bg/article/Otnovo-manipulatsiya-v-posledniya-den-predi-balotazha/197712/2/0", "text": "Предизборният щаб на кандидата за кмет на Пловдив Славчо Атанасов – НФСБ и ВМРО разпространи информация за изборна манипулация в последния ден преди балотажа.   Ето го цялото съобщение на пресцентъра:          ", "date": "2019.11.01", "title": "Щабът на Славчо Атанасов сигнализира за манипулация в последния ден преди балотажа"}
