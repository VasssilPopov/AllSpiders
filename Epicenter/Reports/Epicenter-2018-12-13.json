{"url": "http://epicenter.bg/article/Nedzhmi-Ali--Novata-programa-na-ES-za-borba-s-izmamite-e-ratsionalna-i-finansovo-obezpechena/170709/2/0", "text": "На 13 декември в Страсбург се проведе извънредно заседание на Комисията по бюджетен контрол на Европейския парламент. По време на заседанието бе разискван проектът за доклад по предложението на Европейската комисия за създаване на Програма на ЕС за борба с измамите.   Българският евродепутат Неджми Али участва в дебата в качеството си на докладчик от АЛДЕ по това досие. В началото на изказването си Неджми Али представи целите на обсъжданата Програма.   „С това свое предложение, Европейската комисия цели да гарантира не само защитата на финансовите интереси на Съюза, но и да съдейства за взаимната административна помощ между митническите власти на страните-членки и между тях и Комисията“.   Групата на АЛДЕ приветства предложението, тъй като то залага амбициозни цели, а именно реорганизацията на съществуващата програма Херкулес III и двете оперативни дейности - Информационната система за борба с измамите (AFIS) и Системата за управление на нередности (IMS), в една Програма. Очакванията от това действие са за постигане на подобрено сътрудничество и бюджетна гъвкавост, както и за опростяване на управлението, заяви българският евродепутат. Тъй като Неджми Али бе и водещ докладчик по становище на Комисията по бюджети към Комисията по бюджетен контрол, касаещо  проектодоклада по Програмата, той се спря и на финансовата част от предложението.   „Що се отнася до бюджетното измерение на Член 3 от текста, поради обхвата и значението на Програмата, подкрепяме подхода на Парламента за значително повишаване на финансовите ресурси. С цел опростяване на аргументацията за това финансиране, цялостният финансов портфейл на Програмата за периода 2021-2027 (следващата Многогодишна финансова рамка) е представен не само в текущи цени, но са направени и необходимите изчисления за представяне на финансирането по постоянни цени за 2018 година. Това е валидно и за трите компонента на предложената Програма“.   Неджми Али завърши като очерта какви са очакванията на Европейския парламент при правилното прилагане на Програмата за борба с измамите, а именно „тя да се превърне в много важен компонент при цялостната защита на финансовите интереси на ЕС“.  ", "date": "2018.12.13", "title": "Неджми Али: Новата програма на ЕС за борба с измамите е рационална и финансово обезпечена"}
{"url": "http://epicenter.bg/article/Rumen-Radev--Ima-predpostavki-za-komprometirane-na-izborite/170646/2/0", "text": " заяви президентът Румен Радев в увода си на дискусията \"Избори - прозрачност и доверие\" в Президентството, съобщи Канал 3.   , продължи президентът.   На срещата са поканени представители на законодателната, изпълнителната и съдебната власт, също експерти от институции и организации, ангажирани с провеждането, организацията и сигурността на изборния процес. На дискусията не дойдоха представители на ГЕРБ, Обединени патриоти и Прокуратурата.   президентът Румен Радев по време на дискусията, предаде агенция \"Фокус\".   Благодаря на представителите на ДАНС, ЦИК, Народното събрание, неправителствени организации, които откликнаха на тази покана за една важна тема за прозрачността и доверието.     Това заяви президентът Румен Радев на дискусията.  При откриването на срещата президентът отбеляза, че  , затова е важно да се идентифицират предпоставките, които могат да компрометират вота и да се приложат мерки за ограничаването им, както организационни, така и чрез използването на съвременни технологии.    . В обществото трябва да има дебат. Най-важното е да има прозрачност. Прозрачността е един от принципите, на които се изгражда доверието в изборите“, коментира държавният глава.      „Като добавим и други проблеми, засягащи самото сформиране и подготовка на членовете на секционните избирателни комисии, като добавим и начина на формиране и актуализация на избирателните списъци,  “, отбеляза президентът.  Той даде пример с Холандия, където при по-висока активност се наблюдава значително по-малък дял на недействителните бюлетини в сравнение с България.   .   Президентът посочи, че  . Като възможност за решаване на проблема с прозрачността при броенето на бюлетините в секционните избирателни комисии президентът посочи  .   „Важно е и законодателят така да реши този въпрос, че да се запази и тайната на гласуването, но най-вече да има пълно обхващане на броенето на бюлетините от отварянето на урните до броенето и оформянето на протокола“, заяви президентът и посочи, че  . Президентът постави въпроса и за  .   Президентът призова участниците в дискусията да предложат организационни мерки за начина на формиране и подготовка на членовете на секционните избирателни комисии, за въвеждането на машинно гласуване, електронно, дистанционно гласуване и актуализация на избирателните списъци и възможност на гражданите да проверят дали някой не е злоупотребил с техния глас. По думите на Пламен Узунов – секретар на президента по правни въпроси и антикорупция, по лесен способ, който няма да изисква голям финансов ресурс, може да се осигури видеонаблюдение при броенето на бюлетините.   – секретар на президента по правни въпроси.    „Това означава цяла една партия-малък коалиционен партньор, виждаме какво е неговото значение, да го няма в българския парламент\", посочи президентът Радев.     \"Има други сигнали и то сериозни как се манипулират резултатите в протокола. Това за мен е недопустимо, но това е факт. Има сигнали за това какво се прави с втория формуляр от протокола. Има сериозни проблеми, които тук трябва да решим“, коментира още Румен Радев.       Според мен е некоректно да се прехвърля цялата отговорност на ЦИК за липсата на машинно гласуване, заяви президентът Румен Радев.   „В изборния кодекс е записано, че логистичното и технично осигуряване на изборите се изпълнява от изпълнителната власт. Тя трябва да си влезе в ролята“, посочи той.     . Електронното секционно гласуване подлежи на атаки, има съмнения в него, но това не значи, че не трябва да работим в тази посока.  “, обясни държавният глава.      Това каза президентът и Върховен главнокомандващ на Въоръжените сили Румен Радев.    Не можем да правим парламентарни избори с 6,3 % недействителни бюлетини. Това съмнение витае, ако сложим и него, ние можем да скочим и над тези 6,3%. Важно е гражданите да осъзнаят, че това е наш проблем. Това означава, че се отнема нашата представителност“, посочи той.   „   , за видеонаблюдение, за втория формуляр на беловата - това нещо трябва да бъде премахнато. Да бъде общ цял документ, а не отделни листове. За състава на СИК, обучението, изборът на хората, тяхната подготовка, надеждност, това са много важни въпроси, те пак ще стоят на дневен ред. Недопустимо е то да бъде ограничавано. Това е механизъм, който ще намали нашите болести в момента“, коментира държавният глава.    ", "date": "2018.12.13", "title": "Румен Радев: Има предпоставки за компрометиране на изборите (ВИДЕО)"}
{"url": "http://epicenter.bg/article/BSP-poe-konkretni-angazhimenti-kam-balgarskite-studenti-ot-Moldova-u-nas/170652/2/0", "text": "Народните представители от ПГ на \"БСП за България\" доц. Георги Йорданов, Донка Симеонова и Манол Генов се срещнаха с молдовска делегация от етнически българи от гр. Тараклия. На срещата бяха поставени въпроси от областта на образованието. Делегацията сподели, че има голям интерес за изучава не български език в задължителната програма на началното и основното образование. Те заявиха, че през последните годините броят на студентите етнически българи от Молдова в България постоянно се увеличава и се очаква тази година да бъдат около 150. Бе изтъкнат проблемът с технологичния достъп при кандидатстване в българските университети. БСП пое ангажимент да постави този проблем на вниманието на МОН, както и да направи предложение за увеличаване на стипендията за българските студенти от Молдова у нас, която сега е в размер на 250 лв.- да стане 300 лв.  Гостите от Молдова отправиха покана към народните представители от левицата за коледните тържества, които те организират, както и за празника на гр. Тараклия. ", "date": "2018.12.13", "title": "БСП пое конкретни ангажименти към българските студенти от Молдова у нас"}
{"url": "http://epicenter.bg/article/Pak-izostaviha-bebe-v-bolnitsa-v-Plovdiv--tova-e-tretiyat-sluchay-za-tozi-mesets/170674/2/0", "text": "Майка роди и изостави бебето си в пловдивска болница. Това е трети пореден случай само за месец. От университетската болница „Пловдив\", където е детето, призоваха за законови промени, чрез които родители изоставящи децата си да подлежат на наказателна отговорност, предаде БНТ.   Бебето е родено в края на миналата седмица. Два дни по-късно 31-годишната майка, за която това е пето дете, е избягала от отделението. Лекарите са сигнализирали полицията, която я е върнала в болницата, но жената отново е отказала да се погрижи за бебето си.   \"Аз призовавам всички хора, които имат някаква власт да вземат мерки, защото се чувстваме безсилни, когато едно дете, а това дете е и болно отгоре на всичко, е изоставено и ние трябва да взимаме решения за неговата съдба, а това не е законно\", заяви д-р Диана Аргирова, началник на Отделението по неонатология в МБАЛ \"Пловдив\".   Социалните служби също са запознати със случая. От болницата припомниха, че преди по-малко от месец други две жени изоставиха децата си. Тогава много хора от цялата страна пожелаха да помогнат.   \"За радост на всички и най-вече за щастие на децата те в момента са в приемни семейства, където грижата за тях е наистина невероятна- 3.11 тъй като ние вчера се срещнахме със Златка и нейните приемни родители и децата чакат настаняване в истинските си домове\", обясни Аргирова.   Годишно в Университетската болница \"Пловдив\" се изоставят около 25 новородени. Тенденцията се запазва въпреки намесата на социалните и неправителствените организации, които работят превантивно с родителите.  ", "date": "2018.12.13", "title": "Пак изоставиха бебе в болница в Пловдив, това е третият случай за този месец"}
{"url": "http://epicenter.bg/article/Valeri-Simeonov-stana-zam-predsedatel-na-parlamentarnata-komisiya-po-energetika/170676/2/0", "text": "Народният представител от „Обединени патриоти“ и лидер на НФСБ Валери Симеонов е избран за зам.-председател на парламентарната комисия по енергетика, предаде агенция „Фокус“.   След като подаде оставка като вицепремиер, Симеонов се върна в парламента като депутат от ПГ \"Обединени патриоти\".   Пост в парламентарна комисия днес получи и друг висш политик, върнал се отново на депутатската банка – бившият зам.-председател на парламента Валери Жаблянов от БСП. Той ще е заместник-председател на комисията по външна политика.", "date": "2018.12.13", "title": "Валери Симеонов стана зам.-председател на парламентарната комисия по енергетика"}
{"url": "http://epicenter.bg/article/Bebe-s-shest-prasta-be-uspeshno-operirano-v-Burgas/170680/2/0", "text": "Бебе с шест пръста на всеки крайник бе успешно оперирано в университетска болница „Дева Мария“ в Бургас.   Състоянието, известно като полидактилия, е изключително рядко и лечението му е само оперативно, съобщиха от болницата.   Пациентът е двумесечно бебе, което има допълнителен пръст на всеки от крайниците. Случаят е сложен, защото три от допълнителните пръстчета са с оформени стави. Проф. д-р Владимиров извършва операция първо на двете ръчички, а след тригодишна възраст на детето ще се оперират крачетата. „Многопръстието не е козметичен проблем, тъй като допълнителните пръсти създават функционални затруднения. Стандарт е пръстчетата на ръчичките да се отстраняват възможно най-бързо, а на крачетата да се изчаква тригодишна възраст, за да се проследи развитието на костите.“ обяснява светилото в ортопедията акад. проф. д-р Владимиров. „Предполагам, че е шокиращо за всеки родител да разбере, че бебчето му има повече пръстчета, но днешната медицина с лекота се справя с проблема. Уверявам родителите, че възстановяването в ранна възраст е изключително бързо и нетравмиращо и не трябва да се колебаят да потърсят специалист при наличие на проблем.“ допълва именитият ортопед.   Източник: Канал 3", "date": "2018.12.13", "title": "Бебе с шест пръста бе успешно оперирано в Бургас"}
{"url": "http://epicenter.bg/article/Ahmed-Dogan-stana-dyado-na-malkiya-Admir-/170683/2/0", "text": "Точно в 13,30 ч днес Ахмед Доган стана дядо. Роди се внукът му Адмир - син на сина му Демир, научи  Почетният председател на ДПС е изключително щастлив, пожелава на майката Памела и на сина си да отгледат един достоен гражданин на България и благодари на лекарския екип, допринесъл за щастливото събитие.  Бебето е родено с перфектните мерки 3,250 кг и 51 см.  Ахмед Доган изрично е настоял пред младото семейство внукът му да не носи неговото име и затова младите са избрали прекрасното име Адмир. Коренът на думата идва от латинското admiratio, което се свързва със съвременните понятия възхищение, възхитителен, възторг, уважение.  Младите все пак са зачели именития дядо, като са вплели в името на наследника си първите две букви от неговото име - АДмир.    ", "date": "2018.12.13", "title": "Ахмед Доган стана дядо на малкия Адмир "}
{"url": "http://epicenter.bg/article/D-r-Kaloyan-Metodiev--Tereza-Mey-ya-spasyava-edinstveno-razlichieto-mezhdu-vragovete---/170684/2/0", "text": "Единственото, което спасява британския премиер Тереза Мей, е разделението между политическите ѝ врагове. Това заяви в предаването „12+3“ на програма \"Хоризонт\" на БНР политологът д-р Калоян Методиев, след като вчера Мей оцеля след вот на доверие, даден й от мнозинство депутати от нейната консервативна партия.  „Тя е силно, оцеляващо политическо животно. След вчерашния вот обаче е много тежко ранена, бих казал дори кървяща в метафоричен смисъл. От тук насетне за нея върви надбягване с времето. От 650 депутати тя може вече да разчита само на 200“, заяви Методиев относно липсата на парламентарно мнозинство, което да подкрепи предложеното от Мей споразумение за Брекзит.  Според политолога, в консервативната партия вече е в ход гражданска война заради несъгласието на крайните „брекзитиъри“ с направените отстъпки при преговорите с ЕС.  „Ще дам пример с изказването на един от лидерите на брекзитиърите - Джейкъб Рийс-Морган, който снощи веднага след гласуването излезе по телевизията и с категоричен тон каза, че сигналът от консервативните депутати е ясен и Тереза Мей трябва да отиде при кралицата. Там се ходи единствено за оставка. Това е настроението, а това са ветерани, депутати, които си тежат на местата. Те са доста радикални и решени да стигнат до край“, смята Методиев.  Той допълни, че реално от сделката на Мей „всички са недоволни“ - лейбъристката опозиция; шотландските националисти, които по начало не искат да излизат от ЕС; консерваторите, които са за твърд Брекзит; либерал-демократите; северноирландските юнионисти, които смятат, че след излизането страната им ще остане част от ЕС и разделена от Великобритания.  В тази ситуация обаче противниците на Мей са прекалено различни помежду си и това към този момент е единственото, което спасява премиера, смята Методиев.  Все повече обаче демократичните принципи, които водят до несъгласие как точно Великобритания да излезе от ЕС, се сблъскват с икономичската реалност, изтъкна политологът.  „Цените растат, икономическата среда е несигурна, бизнесът е изнервен. Хора си изнасят бизнесите, опитват се да изкарат и пари. В един момент нещата ще са на кантар - икономическата изгода срещу принципите.“  Според Калоян Методиев от другата страна на преговорите също вече не са готови на отстъпки.  „Топката е в полето на европейците, но там се чуват сигнали, че са свършили с отстъпките. Всички срокове са пропуснати, преговорите бяха тежки и европейците са недоволни. В тази ситуация Мей е в по-слабата позиция. Тя отива да моли, а когато не си от силната страна, обикновено губиш.“  ", "date": "2018.12.13", "title": "Д-р Калоян Методиев: Тереза Мей я спасява единствено различието между враговете ѝ "}
{"url": "http://epicenter.bg/article/Aleksandar-Vaklin-/170629/3/0", "text": "\"Бях подложен на рекет от страна на кмета Иванчева. Тя искаше да платя 20 евро на квадратен метър, за да може проектите ми в \"Младост\" да вървят гладко. Не мога да кажа дали СРС-тата са автентични, защото още се разглеждат, но мога да потвърдя, че посредникът ми е обяснил нещата по същия начин.\"   Това каза бизнесменът Александър Ваклин в студиото на \"Тази сутрин\" по bTV, няколко дни след като изплуваха нови скандални документи от бръмбарите, уличаващи бившата кметица на \"Младост\" в корупция.    \"Търсих посредника с цел да осъществя контакт. Исках да зная каква е причината 1 година преписката ми да е хвърлена в битието. Имам четири уговорени срещи, на които тя не пожела да дойде. Само веднъж се видяхме. Тя знаеше много добре с кого се среща. Аз не отивам сам до общината. Тя е предварително подготвена от посредника\" , разказва Ваклин.   \"От февруари до април бях подложен на рекет от посредник на бившата кметица Десислава Иванчева. Говоря за Петко Дюлгеров. Искаха ми по 20 евро на квадратен метър, за да може моите проекти да вървят гладко. Потърсил съм посредника, защото от ноември 2017 година моята преписка се бави. Имах четири уговорени срещи с Иванчева, на които тя не се появи. Тя много добре знаеше с кого се среща. Посредникът ме предупреди, че когато се видим кметицата няма да говори директно за пари и ми разясни схемата, по която трябва да предам парите\", каза Ваклин.   \"В разговора преди самата среща в общината Петко Дюлгеров ми разкри, че нещата ми ще тръгнат, но ще трябва да даря пари за детска площадка. Иванчева била много изнервена и срещата ще продължи много крактко и бързо. От Дюлгеров разбрах, че Иванчева ходи на работа след 15 часа. Самият той си поиска 20% от сумата, която първоначално беше много голяма и после стана 500 000 евро. На самата среща носих белязани 70 000 евро. Не разбрах защо Дюлгеров не присъства. Той се отказа да присъства, докато пътувахме към общината. Когато влязох за срещата, настана суматоха къде е Дюлгеров.   Там бяхме аз, Иванчева, Петрова и един мъж, който ми бе представен за човек, който се грижи за финансовата сигурност на общината. Според мен няма такава длъжност, но така ми бе представен. Аз чаках 2 часа. Малко преди срещата този човек разговаря с мен, за да се увери, че съм добронамерен.   На самата среща Иванчева ме попита три пъти как се казвам. Това е нелепо. Ако тази среща се излъчи в телевизионен ефир, ще се учудите на нервите, които съм проявил, за да остана. Тази среща имаше за цел да ме уязви. На нея носих нещо подобно на микрофон и участвах в записването на разговорите.   Съмнявам се, че Иванчева е предполагала, че я записвам. Тя се държеше като велможа, който се опитва да унизи човека отсреща. Седях 4 часа в общината и чаках. Не можах да предам тези 70 000 евро, защото настана някаква суматоха, не разбрах каква.   За срещата между Иванчева, Петрова и Дюлгеров не мога да коментирам СРС-тата, защото не съм бил там. Пак ще повторя, че всички СРС-та, в които участвам, са истински.   \"След изслушването на всички СРС-та, те ще излязат в медиите и обществото ще види всичко. Посредникът поиска 15-20% хонорар от цялата сума. В началото поискаха много голяма сума, накрая стигнахме до 500 хиляди евро\", сподели още той. Бизнесменът обясни и цитата на Иванчева от изтеклото СРС, в който казва: \"За Ваклин 3 по 75!\"   \"Три вноски по 75 хиляди евро за първата вноска по проекта. Първо трябваше да имам разрешение за строеж, а след това разрешение за ползване. На срещата носех 70 хиляди белязани пари. Петко Дюлгеров се отказа от идването си в общината и ме сложиха в една стая с човек, който отговарял за финансовата сигурност, каквато длъжност със сигурност няма. Оставиха ме да чакам два часа пред кабинета на Иванчева. След това ме вкараха в заседателната зала на кабинета. Около половин час разговаряше само той с мен, за да се увери, че съм добронамерен\", допълни Ваклин.   Водещият Хекимян искаше да разбере защо Вааклин хем се обърнал към ДАНС, хем след това търсил съдействие на посредника. На констатацията на Хекимян, че сега станало така, че Иванчева е в ареста е проектите на Ваклин тръгнали, безнесменът го затапи с въпрос: А вие искате да си бях платил, че да получа разрешенията? ", "date": "2018.12.13", "title": "Александър Ваклин срещу кметицата на \"Младост\": Посредникът ми поиска 500 000 евро"}
{"url": "http://epicenter.bg/article/62--ot-mladite-balgari-na-vazrast-ot-15-do-29-godini-zhiveyat-v-prenaseleni-zhilishta/170620/4/0", "text": "Около 62 процента от младите българи във възрастовата категория 15-29 години, или близо две трети от младото поколение у нас в тези възрастови граници, живее в пренаселени жилищни условия, показват данни от анализ на Евростат за жилищните условия в страните от ЕС през 2017 г. Средният показател за наличието на тежки жилищни условия за младите европейци в ЕС е бил 27 на сто. Пред нас по този показател се нарежда единствено Румъния, където 65 на сто от младежите там на възраст 15-29 г. живеят в условия на пренаселеност.   Пренаселеността на жилищата у нас като цяло е била по-висока в градовете - 48 на сто, в сравнение със селските райони, където пренаселеността е била 33 на сто. Освен това по данни на НСИ, у нас около 1 милион домакинства живеят в жилища, които се споделят от повече от едно семейство, тоест в едно жилище съжителстват няколко поколения, като в големите градски центрове приблизително 6-8 човека живеят в двустаен апартамент от 60 квадратни метра. Най-засегнати от нивата на пренаселеност са били домакинствата, които живеят в риск от бедност - 50 на сто от българите с ниски доходи са страдали и от липса на нормални жилищни условия. Децата и тийнейджърите в подобни домакинства са били още по-потърпевши откъм нормални жилищни условия - 80 на сто от подрастващите в условия на риск от бедност са страдали и от липса на нормални жилищни условия. На този фон съществува и друга диспропорция - у нас има около 3,9 милиона жилищни единици /по данни на НСИ/, но домакинствата у нас, които са около 3 милиона - обитават 2,7 милиона жилища, тоест съществува огромен жилищен излишък от близо 1,2 милиона жилища. В градските райони у нас има незаети около 650 хиляди жилища - 25 процента от жилищния фонд в градовете, а в селските райони - около 580 хиляди или 43 на сто от жилищата в селата. Тази статистика включва както вилни имоти, които не се ползват целогодишно, така и необитаеми с години имоти, които обаче имат собственици. Само в столицата и областта незаетите жилища са около 200 хиляди, в Бургас - около 120 хиляди, във Варна - 80 хиляди и т.н. Около 27 процента от младите европейци на възраст 15-29 години или 1 от всеки 4 жители на ЕС в тази възрастова категория, са били принудени да живеят в пренаселени жилища, показват данните на Евростат. Като цяло в пренаселени жилища живеят общо около 17 на сто от домакинствата в ЕС-28, отчита европейската статистика. Най-нисък е бил делът на младите европейци на възраст 15-29 години, които живеят в пренаселени жилища в Малта - едва 4 на сто, в Кипър и Ирландия - по 6 на сто, в Белгия - 8 на сто, в Холандия и Испания - по 10 на сто и др. На другия полюс по този показател са били Румъния - 65 процента, България - 62 процента, Унгария - 57 процента, Хърватия - 55 процента , Полша и Латвия - по 50 процента и др. Тоест, близо една четвърт от държавите-членки, са имали процент на пренаселване за младите хора през 2017 г., който е бил по-висок от средния за ЕС /27 на сто/. Сред тях: Словакия, Латвия, Полша, Хърватия, Унгария, България и Румъния са имали данни за повече от половината от младото население, което е живяло в пренаселени домакинства. Според показателите на Евростат, човек се счита за пребиваващ в пренаселено домакинство, ако домакинството не разполага с минимален брой стаи, които да съберат под един покрив следните варианти: по една стая за домакинство, по една стая за лице над 18 години, по една стая за две деца под 12 години, както и по една стая за две лица от един и същи пол между 12-17 години, уточнява анализът на Евростат.    ", "date": "2018.12.13", "title": "Евростат: 62% от младите българи на възраст от 15 до 29 години живеят в пренаселени жилища"}
{"url": "http://epicenter.bg/article/-quot-Di-Velt-quot--Ruskata-protivoraketna-sistema-S-400---orazhie--koeto-nyama-ravno-na-sebe-si-/170649/11/0", "text": "Индия вече сключи сделка за покупката на S-400, Китай получи първите комплекси от системата още през януари тази година, а Турция очаква поръчаната от нея пратка през идната година. Интерес проявяват също Саудитска Арабия, Катар, Ирак и Алжир, съобщава германският вестник \"Ди Велт\" и пита: Защо това руско оръжие е толкова популярно?  „На хартия S-400 изглежда наистина блестящо. Твърди се, че мобилният оръжеен комплекс може както денем, така и нощем да прихваща всевъзможни летящи цели в рамките на радиус от 400 километра и на височина до 30 километра. С други думи: системата може да поразява както балистични ракети, така и ниско летящи дронове и дори невидимите за радарите американски самолети F-22 и F-35. За сравнение: американската система THAAD също може да сваля ракети, но не и самолети\", пише изданието и изброява още предимства на руското оръжие. Първо, S-400 може да се задейства извънредно бързо. И второ, докато руската система може да се зарежда с ракети с различен обсег на действие, възможностите на американските „Пейтриът“ се изчерпват при радиус от близо 100 километра. В техническо отношение S-400 действително превъзхожда американските системи, казва пред \"Ди Велт\" Симон Веземан, оръжеен експерт от стокхолмския мозъчен тръст СИПРИ.  Но дали популярността на тази руска оръжейна система се дължи единствено на техническите ѝ преимущества? Московският оръжеен експерт Руслан Пухов твърди, че за да се отговори на този въпрос, трябва да се познава начина, по който функционира световният пазар за високотехнологични оръжейни системи: „Доскоро на този пазар имаше само двама продавачи на противоракетни системи: американците и руснаците. Американците обаче са труден партньор - те предлагат най-модерните си оръжейни системи само на най-близките си съюзници, и то след сложна процедура на обстойни проверки, която обикновено не е по вкуса на тоталитарните режими. При руснаците е друго - те доставят много по-лесно и значително по-бързо“, казва експертът.  Отскоро руснаците и американците си имат нови конкуренти от Китай и от Европа. Но докато моделът SAMP-T на един френско-италиански консорциум е относително нова разработка, която тепърва трябва да доказва своите качества, руската система за противоракетна отбрана е завършен продукт, който вече е на въоръжение в руската армия, обяснява Симон Веземан.  Но световният оръжеен пазар не се регулира единствено от търсенето и предлагането - всяка покупка на оръжие е и политически акт. По думите на руския оръжеен експерт Пухов, \"чужденците купуват не толкова S-400, колкото дързостта на Путин\". С други думи: агресивната външна политика на Русия се явява един вид реклама за нейната противоракетна система. Дори самото намерение да се закупи тази система дава възможност на потенциалните купувачи да се определят като суверенни държави, които не позволяват на американците да ги командват.  Особено ярък пример в това отношение е Турция, която още през 2019 ще получи руската S-400. От военна гледна точка не е особено ясно за какво точно ѝ е притрябвала на Анкара подобна оръжейна система. \"В случая става дума за послание към Вашингтон. И към Брюксел\", твърди руският оръжеен експерт Руслан Пухов. Затова той е убеден, че сделката ще се осъществи. Независимо от натиска, който упражнява Вашингтон.  Въпреки това Русия трябва да е наясно, че за много страни по света най-важна цел си остава подсигуряването на оръжия и военна помощ от САЩ. А покупките на руско оръжие са просто средство за оказване на натиск в преговорите с Вашингтон, гласи заключението на \"Ди Велт\".  ", "date": "2018.12.13", "title": "\"Ди Велт\": Руската противоракетна система S-400 - оръжие, което няма равно на себе си "}
{"url": "http://epicenter.bg/article/NIM-pokaza-arheologicheskite-si-otkritiya-prez-2018-g-/170672/6/0", "text": "Националният исторически музей (НИМ) - златни и сребърни съкровища, изящни древни предмети и културни ценности. Изложбата ще е в рамките на един месец. Експозицията е озаглавена \"Археологическите открития на НИМ. Обекти, съкровища и проучватели през 2018 г.\"   За първи път могат да се видят част от стотиците златни и сребърни монети, пръстени, обеци, накити, обкови и други, открити в крепостта Калиакра. Намерено е малко глинено гърне, изровено под опожарена къща от края на XIV век. На специален екран бяха показван филм, заснет с дрон, за разкопките, разкрили най-голямото съкровище от този период по нашите земи.   Според специалистите изключително ценни са 10-те жълтици с изображения на ликовете на четирима императори от края на VI - началото на VII век. Сред експонатите е и рядка бронзова тежест за кантар с изображение на византийска принцеса от VI вeк, както и бронзова лампа с предполагаем египетски произход от същия период.   Източник: Нова.тв", "date": "2018.12.13", "title": "НИМ показа археологическите си открития през 2018 г."}
{"url": "http://epicenter.bg/article/Barz-vlak-deraylira-v-Turtsiya--ima-postradali/170622/7/0", "text": "Високоскоростен влак, който е пътувал от Анкара за провинция Коня, е дерайлирал, след като се е ударил с маневриращ локомотив, съобщиха властите.   По-рано се съобщаваше за удар с друга влакова композиция. Най-малко 4 души са загинали и 43 са ранени в резултат на тежкия инцидент. Това съобщи губернаторът на столичната провинция Васип Шахин, цитиран от телевизия Ен Ти Ви.   При инцидента най-малко няколко вагона са се преобърнали, а други два са се врязали в надлез. На мястото на инцидента са пристигнали много коли на бърза помощ и на пожарната, които са оказали помощ на затиснатите хора.        ", "date": "2018.12.13", "title": "Високоскоростен влак дерайлира в Турция - 4 души загинаха, 43 са ранени"}
{"url": "http://epicenter.bg/article/Boyan-Radev--Tezi-strahotni-migove-ne-mogat-da-se-opishat--VIDEO-/170679/8/0", "text": "Международната федерация по борба и Българският олимпийски комитет наградиха двукратния олимпийски шампион Боян Радев, съобщи  bTV.  Поводът е 50 години от спечелването на втория му златен олимпийски медал от Игрите в Мексико 1968.   От името на двете организации наградата на Радев връчиха Стефка Костадинова и Цено Ценов.   \"Не мога да се оплача нито от световната федерация, нито от българската федерация. Винаги са ме зачитали, винаги са показвали уважение към мен. Гледам какъв борец съм бил... спомените ми са много силни, вълнувам се. Това са страхотни неща, страхотни мигове. Не могат нито да се опишат, нито да се разкажат\", каза Радев  в еднага след церемонията.  ", "date": "2018.12.13", "title": "Боян Радев: Тези страхотни мигове не могат да се опишат (ВИДЕО)"}
{"url": "http://epicenter.bg/article/Sport-i-turizam-v-pregradkata-na-merinosova-ovtsa/170413/10/0", "text": "Ако прочетете заглавието буквално, със сигурност ще си представите атлет, който препуска, гушнал къдрокосо добиче.   Но в случая прегръдката идва от… спортните облекла или термо бельото, с които катерите планини или правите упражнения сред природата. Материите от мериносова вълна със сигурност създават телесен уют. И то през всеки сезон.  Защото този тип вълна е мека, лека и изцяло от естествена материя, която е природен терморегулатор -  през зимата държи топло, през лятото - прохладно.   Допълнителна екстра на термобельото от мерино е фактът, че ако се изпотиш вълната отвежда влагата отвътре навън и така кожата остава суха. Бабите ни очевидно са го знаели чрез дълговечната народна памет, защото са предпочитали вълната.   А точно този материал е наистина специален – изработен е от невероятно фина и мека като коприна мериносова нишка по австралийски патент на Woolmark. Защо тъкмо от този вид овца? Ами понеже, живеейки на влажен и топъл климат, за да се охлажда природата я е надарила с изключително фино руно. Активните спортисти и планинари отдавна знаят предимствата на бельото, дрехите за тренировки или обикновените тениски (които тежат едва 127 грама) от такъв материал.   Дори онези, които предпочитат да не мърдат от екрана на монитора могат да се снабдят с ценните артикули като си поръчат по интернет на  .   Термобельото е незаменимо през властващия в момента зимен сезон не само при тернировки за колоездене, езда, лека атлетика, тенис, джогинг, ами и за всекидневна употреба. Бързо затопля тялото, поддържа оптимална телесната температура, но не запарва.  Съвремените технологии за обработка на фината мериносова вълна са довели до ултра лека, деликатна, еластична и мека тъкан. Освен това, съхне бързо. Изпотиш ли се, абсорбира влагата и я отвежда отвътре навън. Фланелката може и да е влажна, но кожата остава суха.   И понеже кройките са анатомични – имаш пълна свобода на движенията. Няма опасност някъде да ти дърпа, стиска или убива – дори шевовете са плоски, за по-голям комфорт.   А мериносовата вълна е и хипоалергенна.    ", "date": "2018.12.13", "title": "Спорт и туризъм в прегръдката на мериносова овца"}
{"url": "http://epicenter.bg/article/Dzhindzhifilovi-sladki/170640/9/14", "text": "300 г брашно  100 г кафява захар  175 г краве масло  8 с. л. кленов сироп  2 ч. л. сух джинджифил  1 ч. л сода бикарбонат  1 капсула ванилия  1 щипка канела  за глазурата:  2 белтъка  350 г пудра захар  2 с. л. лимонов сок  1 ванилия   Маслото и захарта се разбиват с миксер, докато станат на пухкава маса. Прибавят се  содата, джинджифилът, канелата, ванилията и кленовият сироп и отново се разбърква.  Слага се брашното и пак се разбърква, докато се получи хомогенно тесто. Оформя се като фитил, завива се в стреч фолио и се оставя в хладилник за около 20–30 минути, за да стегне.   След това се разточва с дебелина около 0,5 см и от него се изрязват различни формички.   Поставят се  върху хартия за печене (ако са в тефлонова тава не е необходимо) и се пекат в загрята на 180 градуса фурна за 10–12 минути.   Белтъците се разбиват с лимоновия сок, прибавят се ванилията и пресятата пудра захар, като се разбива на най-ниска степен с миксер (гъстотата може да се регулира със захар или вода). Оцветява се по желание в различни цветове.   След като сладките изстинат се украсяват с глазурата.", "date": "2018.12.13", "title": "Джинджифилови сладки"}
{"url": "http://epicenter.bg/article/Yana-Marinova-i-Orlin-Pavlov-s-priz--quot-BG-modna-ikona-quot---Snimki-/170637/10/99", "text": "Академията за мода с председател проф. Любомир Стойков отличи за десета поредна година най-елегантните и успешни българи. Призът \"БГ модна икона 2018\" отиде при: Мая Антова и Юлияна Дончева в категория \"Бизнес\", Жаклин Вагенщайн в категория \"Култура\", Кристина Патрашкова в категория \"Медии и журналистика\" и Яна Маринова, и Орлин Павлов в категория \"Изкуство\".   Мая Манолова, омбудсман на Република България, получи специална награда за най-стилен политик и общественик.   Отличията връчиха предишни носители на приза \"БГ модна икона\" Илиана Раева, Капка Амзина, Илияна Захариева, Ники Сотиров, Ники Кънчев и Ники Илиев.   Десетото юбилейно издание на наградите \"БГ модна икона'' по традиция започна с ревю-спектакъл, в който и тази година бяха представени актуални модни колекции. В събитието участваха български дизайнери и модни къщи, носители на Златна игла, както и студенти на проф. Любомир Стойков, а водеща на спектакъла отново беше чаровната Гери Дончева.", "date": "2018.12.13", "title": "Мая Манолова бе обявена за най-стилен политик и общественик на церемонията \"БГ модна икона\""}
{"url": "http://epicenter.bg/article/Kak-da-izchislite-danaka-na-kolata--Stolichna-obshtina-pusna-kalkulator/170634/2/0", "text": "По предложение на Столична община, \"Информационно обслужване\" АД изработи електронен калкулатор, чрез който всеки собственик на моторно превозно средство в София може да изчисли какъв данък МПС ще дължи за 2019 г. Това съобщиха от пресцентъра на Столична община. Новата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата.   В калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г.   Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон (за по-новите МПС) или в големия талон (за МПС, регистрирани по-отдавна):   Под индекс В е записана годината на първа регистрация, по която се изчислява възрастта на колата.   Индекс P.2 e за мощността на автомобила в киловати.   Срещу индекс V.9 e записан екологичният стандарт на колата (от Евро 2 до Евро 6). При най-старите коли такъв екостандарт обикновено няма и срещу този индекс в документите на колата не пише нищо.   В момента калкулаторът може да бъде намерен на адрес:    . Той ще бъде достъпен и на страницата на Столична община, след като се влезе в раздел „Справка за задължения и плащания“ -  .   Чрез калкулатора всеки собственик може да се ориентира какви стойности на данък МПС се получават за автомобила му. На две от снимките е посочено къде в документите на колата са записани трите компонента, от които се формира данъкът. На третата е самият калкулатор.   Линк към калкулатора:   .  ", "date": "2018.12.13", "title": "Как да изчислите данъка на колата? Столична община пусна калкулатор"}
{"url": "http://epicenter.bg/article/Deputatite-obsazhdat-promeni-v-Zakona-za-ustroystvo-na-teritoriyata/170635/2/0", "text": "Народното събрание ще започне работа с обсъждането на първо четене на промените в Закона за устройство на територията. С тях се предвижда срокът, в който ще може да се строи в неурегулирани територии, да бъде удължен с още 2 години до 2021-ва, предаде БНР.   Депутатите ще разискват и окончателните промени в Закона за прилагане на Общата организация на пазарите на земеделски продукти на Европейския съюз, с които се уточнява прилагането на новата обща схема за предоставяне на плодове, зеленчуци и млечни продукти в детските градини и училищата. С промените в закона се прецизират разпоредбите, които уреждат системата за контрол за съответствие на пресните плодове и зеленчуци с приложимите пазарни стандарти. Предвидено е участието в схемата да се съпътства от прилагането на образователни мерки.   С промените в Закона за прилагане на Общата организация на пазарите на земеделски продукти са заложени и редица изменения, свързани с биологичното производство на земеделски и хранителни продукти. Министърът на земеделието, храните и горите ще определя с наредба условията и реда за търговията от разстояние с биологични продукти, етикетирането и контрола на продуктите от заведенията за обществено хранене, както и изискванията по отношение на контролиращите лица. При установени нарушения ще се налагат административни и наказателни санкции.   С промените в Закона се допуска използването на незадължителния термин за качество „планински продукт“. Предвижда се условията и редът за неговото използване, както и контролът върху неговата употреба да бъдат определени в отделна наредба.", "date": "2018.12.13", "title": "Депутатите обсъждат промени в Закона за устройство на територията"}
{"url": "http://epicenter.bg/article/Prezidentat-organizira-diskusiya-za-izborite/170636/2/0", "text": "По инициатива на президента Румен Радев днес ще се състои дискусия на тема „Избори - прозрачност и доверие“.   За участие в срещата на „Дондуков“ 2 са поканени представители на законодателната, изпълнителната и съдебната власт, специалисти по темата от институции и организации, ангажирани с провеждането, организацията и сигурността на изборния процес, съобщи БНР.   Вчера мнозинството в Народното събрание отложи при гласуването на първо четене въвеждането на машинното гласуване в цялата страна. Централната избирателна комисия ще решава къде да постави машини. Условията са това да са поне хиляда секции, но с над 300 избиратели и то на територията на страната.", "date": "2018.12.13", "title": "Президентът организира дискусия за изборите"}
{"url": "http://epicenter.bg/article/Ot-17-dekemvri-puskat-v-prodazhba-elektronnite-vinetki-za-avtomobilite/170641/2/0", "text": "От 17 декември започва продажбата на новите електронни винетки за леките автомобили, които влизат в сила от 1 януари догодина. Те ще се купуват през сайта bgtoll.bg, мобилно приложение, над 500 терминали за самообслужване, както и в обекти в търговската мрежа, съобщи Дарик.   Цените им се запазват. Новост е въвеждането на уикенд винетка с цена 10 лв., която ще важи от 12.00 ч. в петък до полунощ в неделя.   Ако шофьорите имат хартиена винетка, която ще бъде валидна и след 31 януари 2019 г., те могат я конвертират в електронна. Заявката може да бъде направена още след 17 декември, независимо то срока й на валидност. За целта на сайта bgtoll.bg трябва да се въведе регистрационният номер на автомобила и срокът на валидност на стикера.   Водачите трябва да бъдат много внимателни да не допуснат грешка при изписването, защото ще се счита, че не е платена винетка, акцентират от Агенция „Пътна инфраструктура” (АПИ).   Подмяната на хартиената винетка с електронна не е задължително, но е препоръчително, за да не бъдат автомобилистите спирани и проверявани излишно от новата ТОЛ полиция, напомнят от Съюза на българските автомобилисти (СБА). Ако изберат да не заверяват електронно винетката си обаче, шофьорите задължително трябва да оставят хартиения стикер върху предното стъкло на колата до датата на неговата валидност, каквото задължение има и към момента.   Прецизни трябва да бъдем и при закупуването на електронна винетка, защото при сгрешени данни корекции може да се правят само в пунктовете на АПИ. Данните, които трябва да се въвеждат, са регистрационен номер на автомобила, е-mail адрес, срок за валидност на желаната електронната винетка - годишна, тримесечна, месечна, седмична или уикенд, както и начална дата, от която винетката ще важи.   Няколко са предвидените начини за плащане - с банкови карти, в брой или чрез банков превод. При първите два начина плащането се отразява в рамките на няколко минути в системата. При плащане с банков трансфер хората трябва да предвидят поне един ден, за да се отрази плащането. Добре е за всеки случай всеки да провери в сайта или чрез мобилното приложение дали винетката е валидна.   След последните промени в Закона за движение по пътищата, които още не са обнародвани, контролът върху заплащането на винетните такси е на Агенция „Пътна инфраструктура”.   Служители от новата структура Национално тол управление ще имат право да спират и проверяват с автомобили с мигащи светлини и надпис „Следвай ме“, със стоп-палка, както и с червена светлина, описваща полукръг. Техните служебни коли са оборудвани с камери, които заснемат регистрационните табели на другите автомобили и правят сверка дали имат валиден стикер.   Няма да се налага принудителна административна мярка, ако в срок до два часа от съставянето на акта за установяване на административно нарушение и отнемане на свидетелството за управление на МПС или на свидетелството за регистрацията му се заплатят дължимите глоби. В този случай отнетите документи се връщат на водача. Ако не се плати веднага следват нови срокове, след които се издава наказателно постановление и се налага глоба от 300 лв.   При наложена такава санкция или пък при неплатени глоби за други нарушения автомобилът няма да може да минава годишен технически преглед, както и да напуска страната.", "date": "2018.12.13", "title": "От 17 декември пускат в продажба електронните винетки за автомобилите"}
{"url": "http://epicenter.bg/article/Tsvetanov-provede-rabotna-sreshta-s-izpalnitelniya-direktor-na-Evropol-Katrin-de-Bol-/170642/2/0", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол. Срещата се състоя в рамките на посещението на Цветан Цветанов във Виена за участие в 109-ата среща на Управителния съвет на Европол в качеството на представител на Съвместната група за парламентарен контрол. Това съобщиха от пресцентъра на Народното събрание.  Двамата дадоха висока оценка на добавената стойност, която сътрудничеството между Агенцията и Съвместната група за парламентарен контрол на дейността й осигурява на европейската сигурност. Цветан Цветанов отбеляза, че в допълнение към надзорната си функция, Групата трябва да възприеме като свой ангажимент и подкрепата за доброто функциониране на Европол.  По време на разговора бяха обсъдени и заплахите пред сигурността, попадащи в мандата на Агенцията. Де Бол и Цветан Цветанов се обединиха около становището, че едно от най-динамично променящите се и нарастващи предизвикателства е киберсигурността. Засилването на сътрудничеството със страните от Западните Балкани също бе сред акцентите в разговора, като бяха засегнати практическите му измерения.  Цветан Цветанов и Катрин Де Бол обсъдиха и терористичния акт в Страсбург от 11 декември, като по този повод подчертаха важността от споделяне на информация между държавите-членки и пълноценното използване на ресурса на Европол.  ", "date": "2018.12.13", "title": "Цветанов проведе работна среща с изпълнителния директор на Европол Катрин де Бол "}
{"url": "http://epicenter.bg/article/Galin-Stoyanov--bivsh-schetovoditel-na-Banevi--Te-obmislyali-da-sadyat-darzhavata-za-250-mln--lv-/170648/2/0", "text": "  Стоянов е главен счетоводител на фалиралата фирма между 2011 – 2013 г. – периодът, в който заводът спира работа. И всичко се разпродава.   –    – Изцяло от скрап. Всичко, което се преценеше, не от мен, защото не съм техническо лице, че няма да се използва и че не е изгодно да се използва в новото евентуално производство, което ще се направи, се режеше на скрап.   –    – Фирмите, които влизаха, ги е определял г-н Банев.   Дружеството е обявено в несъстоятелност през 2012 г. заради дълг към Електроенергийния системен оператор в размер на 36 хил. лв.   Галин Стоянов твърди, парите са били налични и е можело да се платят, но г-жа Банева е казала: \"Не, няма да ги платим\"   –    – Просто решение за момента.   6 години по-късно Баневи са обвинени за пране на над 1 милиард лева.   Главният счетоводител е категоричен, че по негово време в завода не са се държали големи наличности – всичко се е превеждало по банков път по указани от Баневи сметки.   –    – Да, с това също е запозната прокуратурата... Единственото учудване за мен е как един човек може да изхарчи 190 хил. лв. за един ден.   –    – За нищо, не е за да си купи нещо.   На въпроса дали е хазарт счетоводителят кима утвърдително.   Галин Стоянов казва, че по негово време пари за заплати на работниците не са отивали за лични нужди на семейството.   –    – По негови сметки, да, имало е случаи, макар че е предмет на разследване на Специализираната прокуратура и тя ще си свърши нещата по този въпрос.   Счетоводителят няма категоричен отговор умишлено ли Николай Банев съсипва завода.   –    – Аз съм бил в близки отношения с тях, да, винаги съм бил добре дошъл и в „Бояна”, и на Русалка, смятам, че живееха добре, повече от добре.   Миналата година Баневи обмисляли да съдят държавата.   „Искаше да води дело в Страсбург г-жа Банева за 25 млн. евро миналата година. Имахме такъв разговор и аз казах, че на мен малко в кръга на шегата го казах, че ми се струват малко. И на следващото обаждане тя ме попита 250 млн. добре ли ти се струва?\", разказва още гл. счетоводител.   В деня на ареста в Ница на семейство Баневи Галин Стоянов дава обяснения пред българската прокуратура.", "date": "2018.12.13", "title": "Галин Стоянов, бивш счетоводител на Баневи: Те обмисляха да съдят държавата за 250 млн. лв."}
{"url": "http://epicenter.bg/article/Angel-Dzhambazki--Integratsiyata-nevazmozhna--Neobhodima-e-amputatsiya/170651/2/0", "text": "  Това е Шериф Шекат, подозиран за нападението над коледния базар в Страсбург. Истински европеец, нали? Според информацията на френските медии, трето поколение френски гражданин от арабски произход. Част от гетото. Свързан със страсбургски ислямисти.(!?) (Страсбургски ислямисти, Боже мой, какво ли би казал генерал Дьо Гол?) Многократно осъждан, радикализирал се в затвора. Има досие във френското контраразузнаване, потенциално опасен.   Това заявява в своя позиция заместник-председателят на ВМРО – Българско национално движение и български евродепутат Ангел Джамбазки.     Шериф Шекат вместо да е в затвора във вторник дойде на коледния базар на площад „Клебер“ с автомат и разстреля случайни минувачи и туристи. Трима загинаха, дванадесет са ранени, шестима са в критично състояние. Помните ли последните „мерки“, които взеха редица европейски държави, за борба с радикалния ислям? Преименуваха Коледните базари, на „зимни“, за да не дразнят „гостите“. Сериозно. Представяте ли си? Някой ти се натриса в дома, ползва твоята социална система и придобивки, за които няма никакъв принос, и за благодарност иска от теб да промениш ти своята религия, навици и традиции. Чутовна наглост.   Помните ли координираната либерално-соросоидно-левичарската съпротива срещу включването на християнските корени на европейската цивилизация в предговора на Договорите за Европейски съюз? Резултатът е налице.   Религия на мира, а? Припомнете ми кога за последно християни нападнаха мюсюлмани по време на техните светли празници? Нещо не си спомням. Днешна Франция на криворазбраната самоубийствена толерантност е болна. Тежко болна. Днешна Европа на криворазбраната самоубийствена толерантност е болна. Гетата във Франция, Белгия, Германия се ислямизират стихийно. Затворите са се превърнали в университети по салафизъм и уахабизъм.   Фалшивата интеграция е провалена. Третото поколение мароканец, алжирец, турчин в Европа говорят езика на държавата, която ги е приютила, по-лошо от дядовците си. Мразят държавата, която ги е приютила. Избиват гражданите на държавата, която ги е приютила. Тази интеграцията е невъзможна, никога няма да се случи.   Тази Европа, днешната Европа, днешната Европа на брюкселските неможачи е немощна. Политически импотентна. Безволева. Гузна. Виновна. Гледах днес побелелите лица на част от колегите в ЕП и видях няколко неща. Видях страх. Видях гузни хора. Видях виновни хора. Пелтечещи гузно фалшиви съболезнования. Изнервени, неуверени хора. Провалили се хора.   С още от същото няма да стане. С фалшивите патоси, фалшивите съболезнования, фалшивите „либерални“ кухи мантри на истерични лелки „инфлуенсърки“ няма да стане. С Макрон, с Юнкер, с Меркел, с подобните им също няма да стане.   Ще стане само с радикално нова политика. По фалшивата интеграция. Ще стане, когато джамиите, месчитите и останалите гнезда на ислямистката отрова бъдат затворени и сринати със земята.   Ще стане, когато къщата на всеки един атентатор бъде сривана със земята, а семейството му бъде незабавно екстрадирано от съответната държава заедно с всички баби, лели, стринки и шуренайки, които са се домъкнали с него. Ако са имигранти. Ако са граждани на съответната държава, след като бъде срината къщата им, трябва да бъдат лишени до живот от каквито и да е било социални помощи и придобивки.   Ще стане, когато брадатите проповедници, любители на козички, бъдат наритани обратно в Саудитска Арабия, Афганистан, Катар или откъдето са се домъкнали. Ще стане, когато бъде обявена политика на нулева имиграция и тя бъде спазвана стриктно. Ще стане, когато всеки един пришълец разбере, че е на гости и е длъжен да спазва и уважава всички традиции, закони, норми на държавата, която го е приела.   Искаш ислям, шериат и бурки? Няма проблем - марш в Саудитска Арабия, там има ислям, шериат и бурки в изобилие. Само така ще стане! До тогава избиването на християни в навечерието на светли християнски празници, извършвано от салафити ислямисти, ще продължава да се случва. В сърцето на Европа. На тази болна, самоубиваща се Европа.  ", "date": "2018.12.13", "title": "Ангел Джамбазки: Интеграцията е невъзможна. Необходима е ампутация!"}
{"url": "http://epicenter.bg/article/Iliyana-Yotova-razgovarya-s-predstaviteli-na-Balgaro-kazahstanskata-targovska-kamara/170655/2/0", "text": "С представители на Българо-казахстанската търговска камара разговаря вицепрезидентът Илияна Йотова на „Дондуков“ 2. От името на българския културен център „Злата“ в Астана те предадоха на вицепрезидента желанието на българската общност в Казахстан за по-тесни контакти с българската държава. Това съобщиха от прессекретариата на президента.   „Обръщаме се към Вас за подкрепа за всеобщото желание да бъдем приобщени към съвременния културен диалог между българските общности по света, който се организира с Ваше лично участие“, пише в писмото до вицепрезидента Илияна Йотова.   Българската общност в Казахстан е останала встрани от вниманието на българската държава и дори не фигурира в приетата през 2014 г. Национална стратегия за българите в чужбина.   Българската диаспора в Казахстан има над 120-годишна история, корените й са в Бесарабия. Тя ревностно пази културата и традициите на българите.   Пет са общо българските културни центъра в Казахстан. В Павлодар има съботно-неделно училище с изучаване на български език, но от две години няма учител по български език.   Българската общност в Казахстан е със статут на национално малцинство и се полза с висок авторитет.  ", "date": "2018.12.13", "title": "Илияна Йотова разговаря с представители на Българо-казахстанската търговска камара"}
{"url": "http://epicenter.bg/article/Agentsiyata-po-hranite-izvarshi-1087-izvanredni-proverki-za-Nikulden/170659/2/0", "text": "По повод отминалия празник Никулден  извърши 1087  и рибни продукти в цялата страна.   В периода от 3 до 7 декември контролните органи на Агенцията по храните , за производство и  на едро и дребно, пазари и борси, и заведения за обществено хранене на територията на всички области. В резултат на проверките са  и са   Констатираните нарушения са за  съгласно действащото законодателство, предлагане на , без документи за произход и неправилно етикетирани, неспазване на изискванията за температура при , както и нерегламентирана продажба на риба (без свидетелство за произход) от нерегистрирани по Закона за ветеринарномедицинската дейност превозни средства. По време на проверките са установени несъответствия по сградов фонд и оборудване в търговски обекти, предлагащи риба и липса на коректно и редовно водени записи в дневниците за самоконтрол. Спрени от реализация и насочени за унищожаване са 7 кг охладена риба.   Агенцията извършва и  , които стартираха на 10 декември и По традиция по време и на Коледните и Новогодишни празници контролните органи на Агенцията по храните ще инспектират обекти за търговия и предлагане на храна на територията на цялата страна.   Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки и по сигнали на потребители, които ще могат да подават и онлайн или на горещия телефон на Агенцията - 0700 122 99.   Източник: Дарик  ", "date": "2018.12.13", "title": "Агенцията по храните извърши 1087 извънредни проверки за Никулден"}
{"url": "http://epicenter.bg/article/Ofitsialno-ot-Vatikana--Papa-Frantsisk-shte-bade-v-Balgariya-ot-5-do-7-may-/170661/2/0", "text": "Във връзка с апостолическо пътуване на Негово Светейшество Папа Франциск през 2019 г., Правителствената информационна служба разпространи официалното съобщение на Светия Престол:  „Приемайки поканата на съответните най-висши власти на Републиките и на Католическата църква, Негово Светейшество Папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие.  Програмата на пътуването ще бъде оповестена своевременно“.  Припомняме, че официалната покана към Негово Светейшество бе отправена от премиера Бойко Борисов по време на визитата му във Ватикана през май тази година.  ", "date": "2018.12.13", "title": "Официално от Ватикана: Папа Франциск ще бъде в България от 5 до 7 май "}
{"url": "http://epicenter.bg/article/Avtokontrolyor-stana-politsay-na-godinata---spasil-4-godishno-dete--kolabiralo-s-glatnat-ezik/170662/2/0", "text": ", съобщи Канал 3.   .   Малкият Павел наблюдавал заедно с родителите си действията на командосите, когато си глътнал езика и припаднал. Суматохата и виковете на майката за помощ прекъснаха словото на директора на полицията в Пловдив - старши комисар Атанас Илков, който заедно с гостуващия под тепетата зам.-министър на вътрешните работи Стефан Балабанов и други полицаи веднага затичаха към момченцето.    Тържествената церемония \"Полицай на годината 2018\" се проведе за 25-та поредна година.     На церемонията бяха отличени полицейски служители и колективи от цялата страна, постигнали високи професионални резултати през годината.   Идвайки насам си мислех, че ще трябва да кажа някои крависи слова, но думите, които Христо Друмев каза, ме накараха да преосмисля и ще кажа неща, които на някои няма да харесат. Това заяви военният министър Красимир Каракачанов по време на церемонията по връчване на наградите Полицай на годината, предаде  Novini.bg .   .   По думите му никой не си задава въпроса има ли ресурс за техните автомобили, трудно ли им е, какво става с възпитнието на техните деца.  , каза Красимир Каракачанов.   Той пожела на всички служители на МВР хубави празници. ", "date": "2018.12.13", "title": "Автоконтрольор стана полицай на годината - спасил 4-годишно дете, колабирало с глътнат език"}
{"url": "http://epicenter.bg/article/I-antikoruptsionnata-komisiya-othvarli-pisaneto-na-zakoni-ot-sada/170663/2/0", "text": "Антикорупционната комисия в Народното събрание на свой ред, след правната, прие спешните промени в едноименния закон, след като тълкувателното решение на Лозан Панов спря конфискацията с аргумента, че щом наказателното производство е приключено, спира и изземването на незаконно имущество от държавата.  В началото на заседанието председателят на правната комисия Данаил Кирилов, която вчера прие на първо четене промените в антикорупционния закон, заяви, че тълкувателното решение не само е поставило въпрос действието на закона, но и връща назад към отменения закон. Именно в закона за отнемане на незаконното имущество, действащ през 2012 г., има обвързване на наказателното производство с отнемането на имущество.  Абсолютно недопустимо е прилагането на това тълкувателното решение със задна дата, смята и шефът на КПКОНПИ Пламен Георгиев, който присъства на заседанието. И по двата закона са образувани множество производства, които не са приключили. Имаме данни, че някои производства се прекратяват, държавата ще загуби правото на иск да претендира незаконно придобито имущество в огромен брой случаи и в огромен размер, предупреди Георгиев. По думите му това създава огромна обществена опасност.  Съдът започва да изземва правомощия на парламента, което заплашва устоите на държавата и разделението на властите, обобщи пред депутатите шефът на КПКОНПИ.  \"Води до промяна на смисъла на закона. Води до това, че се променя волята на законодателя\", допълни Георгиев. \"Спешността я налага това, че вече започнаха да прекратяват дела. Решението е задължително за всички, съдът няма право да разсъждава, той е задължен да спазва тълкувателното решение\", каза още ръководителят на антикорупционния орган. И припомни, че първото дело беше прекратено едва два дни след приемането му. Абсолютно недопустимо е и прилагането на това тълкувателното решение със задна дата.  \"Считам, че наложилата се гражданска конфискация се доказа като един от много силните механизми на държавата\", коментира шефът на антикорупционното парламентарна комисия Борис Ячев. Депутатът от ОП обяви, че само техническа пречка е била причината да се подпише като вносител на промените в закона заедно с Данаил Кирилов. Ядосан на съда, пък в емоционален изблик заместникът му Спас Гърневски от ГЕРБ възкликна: \"Или продължаваме борбата, или разпускаме комисия\", реагира депутатът.    ", "date": "2018.12.13", "title": "И антикорупционната комисия отхвърли писането на закони от съда"}
{"url": "http://epicenter.bg/article/Mladen-Marinov--Politsaite-shte-poluchat-po-100-leva-koleden-bonus/170664/2/0", "text": "Всеки един полицай от системата на МВР ще получи по 100 лева коледен бонус, като заделената сума за това е близо 5 милиона лева. Разбира се, бихме искали да дадем повече, но на този етап това са ни възможностите. Тези бонуси са оценка за дейността им през цялата година. Това обяви пред журналисти вътрешният министър Младен Маринов след края на церемонията \"Полицай на годината\" 2018, предаде Novini.bg   ,,Разбирам исканията на полицейските синдикати за бонуси от 390 лева, но – пак подчертавам – възможностите ни са ограничени. Провеждан е диалог с тях, ситуацията им е обяснена, но ако пожелаят да протестират, те са в правото си да го направят. На този етап възможностите са ограничени с перо персонал'', коментира министърът и допълни, че дори наказаните служители през годината ще получат допълнително възнаграждение, \"тъй като не всички са калпазани\".", "date": "2018.12.13", "title": "Младен Маринов: Полицаите ще получат по 100 лева коледен бонус"}
{"url": "http://epicenter.bg/article/Simeon-Nikolov--TsRU-predupredi-za-opasnost-ot-grazhdanski-voyni-v-Evropa-oshte-prez-2008/170665/2/0", "text": "Терористични атентати като този в Страсбург показват, че в Европа има опасност от вълна от граждански конфликти. Това заяви в предаването „12+3“ по програма \"Хоризонт\" на БНР анализаторът Симеон Николов от Центъра за стратегически изследвания.  Според Николов органите за сигурност в ЕС не са изненадани от случаи като поредния атентат във Франция, извършен от рецидивист, израснал в страната.  „По-скоро обществеността и медиите са изненадани, не толкова органите за сигурност. Органите за сигурност на Германия и Австрия предупреждаваха в началото на мигрантската криза, че дават нова самоличност на десетки и стотици хиляди чужди граждани. Те ясно заявиха на политическите ръководства - „Ние не сме в състояние да контролираме какво става и какви ще се последствията“, заяви анализаторът.  Николов изтъкна още защо, според него, службите за сигурност не успяват да предотвратяват терористични атентати, въпреки засилените мерки в тази посока.  „Още миналата година беше констатирано, че от 19 терористични акта в Европа 18 от терористите вече са били познати на органите за сигурност. Те не са взели превантивни мерки. Това се дължи на липсата на достатъчна комуникация между органите за сигурност, между държавите. Другото е, че разузнаванията започнаха да вербуват хора в редиците на терористичните организации. В Германия не арестуваха терорист, който доставял информация на американците. От атентатора в Лондон също се е очаквала информация“, каза Симеон Николов.  Според анализатора сега използваният модел в тероризма на „вълка-единак“ не е тенденция, а преходен период. Николов още смята, че демонстрацията на насилие, каквато представляваха протестите със социални искания на т.нар. „жълти жилетки“, може да провокира склонен към такива действия човек \"да се включи по свой начин\".  Според Симеон Николов теорията, че атентатът е „поръчан“ от властите, за да спре протестите, няма основания.  „Има нещо много по-значимо от конспиративната теория, че този акт е поръчан. Преди 2 месеца или по-рано във Франция бяха арестувани десет души, обвинени в подготовка за убийство на изявени мюсюлмани-екстремисти. Намериха оръжия на няколко места. При подобен случай преди 2 години вътрешният им министър предупреди, че Франция е изправена пред гражданска война. В доклад на ЦРУ от 2008 г. има предупреждение, че в Европа през 2020 година ще настъпи поредица от граждански войни. Тогава все още няма изглед за мигрантската вълна“, изтъкна Николов.   Анализаторът обръща внимание, че срокът - 2020 г., даван от ЦРУ, съвпада със срока на \"Ислямска държава\". Когато при операции в Близкия Изток службите откриват, че \"Ислямска държава\" вече има свое разузнаване, научават и, че ислямистите предвиждат как през 2020 - 2021 г. в Европа ще има халифати, като първият ще бъде в Испания.   \"Най-застрашената страна обаче не е Испания. Сред най-застрашените страни е Швеция, за която се прогнозира, че ще се превърне в ислямска. На второ място по опасност е Белгия. Партията \"Ислям\" във Белгия на следващите избори ще има представители в 14 от общо 19-те района на Брюксел. Партия \"Ислям\" дава прогноза, че до 12 години мнозинството от гражданите на Белгия ще бъдат мюсюлмани, а до 20 години напълно ще поемат властта. Настояват за въвеждане на шериата, това, което чуваме и в Швеция. Това е характерно и за Белгия, за Дания. Около 43% се движи процентът на хората в тези държави, не признаващи светското правораздаване\", посочи Симеон Николов.   Според Симеон Николов, рисков фактор е именно радикализацията, която в много случаи започва още от семейството. От друга страна, „винаги съществува връзка на тероризма с престъпността“, каквото демонстрира и атентата в Страсбург, заяви Симеон Николов.   Изследване в Холандия се констатира, че мюсюлманите стават все по-религиозни. В Белгия около 30% смятат, че е по-добре да се въведе шериатът.    ", "date": "2018.12.13", "title": "Симеон Николов: ЦРУ предупреди за опасност от граждански войни в Европа още през 2008"}
{"url": "http://epicenter.bg/article/Parvan-Simeonov--Othvarlyaneto-na-mashinnoto-glasuvane-e-politicheski-sram/170667/2/0", "text": "Това, което стана с машинното гласуване е политически срам. Аз съм анализатор, но мога да изразя и гражданска позиция. Това каза политологът Първан Симеонов, изпълнителен директор на „Галъп интернешънъл“, по време на дискусия \"Избори-прозрачност и доверие\" организирана от президента, предаде агенция \"Фокус\".   „Срам от политическа гледна точка, невъзможно е това нещо да се замита под килима всяка година, изборен цикъл след изборен цикъл. Ясно е, че това не може да стане сега и веднага, но трябва да има визия. Властта е склона да не си разваля спокойствието“, изтъкна още той.   Според него, за да се ограничат проблемите в избирателния процес, президентството трябва да излъчи такъв сигнал. „Какво правим при тези демографски обстоятелства в страната? Хората в България разбират все по-малко какво значи образованието и какви знания трябва да имат. Имам едно генерално притеснение, всичко, което трябва да правим е да улесняваме процеса“, коментира още Симеон Първанов.", "date": "2018.12.13", "title": "Първан Симеонов: Отхвърлянето на машинното гласуване е политически срам"}
{"url": "http://epicenter.bg/article/Sotsiolog--Balgarite-veche-sa-po-gramotni-da-uchastvat-v-elektronno-prebroyavane-i-glasuvane-/170668/2/0", "text": "Достъпът до интернет в България през 2018 година вече обхваща 72% от домакинствата. Това предполага и нарастване на хората с умения да използват електронното преброяване или електронното гласуване. Това каза в предаването \"Хоризонт до обед\" на БНР социологът Тодор Галев. Електронното гласуване според него е по-лесно от електронното преброяване и затова би имало \"доста голям успех\".  Все още ползването на интернет в България продължава да бъде движено от търсенето на информация за забавления, отбеляза социологът.  \"Със съжаление трябва да отбележим, че все още предлагането на публични услуги е много ниско. Затова няма защо да се учудваме, че едва по-малко от 10%, тоест един на десет души е ползвал някаква публична услуга от публична институция онлайн,\" коментира Галев.  Според националната статистика мъжете продължават да са по-активни в интернет от жените.  \"Това винаги е било така. Във всички страни е така. Просто мъжете имат по-силно предпочитание към наука и технологии като цяло, съответно и ползване на интернет като част от технологичната сфера\", коментира Тодор Галев.  Статистиката на Гугъл-България за 2018 година откроява като най-търсени за годината Истанбулската конвенция, защитата на личните данни, Световното първенство по футбол и... школо.  Тодор Галев свързва търсенето на думата \"школо\" не точно с търсене на образователна институция, а по-скоро с големия брой съществуващи у нас онлайн проекти, които съдържат ключовата дума “школо“ в заглавието си - образователни уебсайтове и сайтове на неправителствени организации. Като резултати излизат и много индивидуални проекти на ученици.  Около Истанбулската конвенция имаше голям публичен дебат, на чувствителна тема - за социалната определеност на пола. Тя бе непозната за българите, с провокативно име, въпреки че чисто юридически името й не е такова, Така Галев тълкува големия интерес към конвенцията, отчитан от световната търсачка.  За съпоставка - в Европа най-търсени през отминаващата година са били думите Брекзит и Русия, припомни социологът.  ", "date": "2018.12.13", "title": "Социолог: Българите вече са по-грамотни да участват в електронно преброяване и гласуване "}
{"url": "http://epicenter.bg/article/Predstoi-mokar-i-snezhen-uikend/170621/2/0", "text": "До обяд ще е слънчево почти над цялата страна. Облачността ще започне да настъпва от запад-югозапад едва след обяд. В късните часове са възможни превалявания от дъжд и слаб сняг в най-южните райони на страната. Температурите през деня ще са между 3 и 8 градуса. По-топло се очертава в южната половина на страната.   В планините слаб сняг се очаква вечерта в Родопите и в Пирин. Вятърът през деня ще е силен с пориви до 50-60 километра в час. Температурите по високите върхове ще са минус 10 – минус 13 градуса. В ниското – около минус 2 - минус 3 градуса. В Европа днес ще е напрегнато около Пиренеите, където ще понесат удара на мощен атлантически циклон. Очакват се бурни ветрове и интензивни валежи. Цялото западно крайбрежие на Испания и Португалия е с предупреждения за опасно време. На изток се развива средиземноморски циклон, който ще засегне и нашата страна в началото на уикенда. От него се очаква предимно дъжд заради затоплянето на атмосферата във височина. В петък ще превали сняг в западната половина на страната. На изток валежите ще са от дъжд, но без значителни количества. В събота ще продължи да вали дъжд на изток. В Северозападна България се очаква сняг, а в неделя ще има по-значителни превалявания в планинските райони на Южна България и на североизток.    ", "date": "2018.12.13", "title": "Предстои мокър и снежен уикенд"}
{"url": "http://epicenter.bg/article/Tatyana-Burudzhieva--Badeshteto-pred-Makron-shte-bade-mnogo-tezhko/170623/2/0", "text": "Франция в момента се намира в тежко положение. Тероризмът в момента се е променил. Вече сме изправени пред едно индивидуално дейстивие, а не както през 60-те и 70-те години на миналия век, когато имаше по-скоро едни групови действия на основата на дадена идеология. Това каза пред камерите на БТВ политологът Татяна Буруджиева. Заедно с нея гост беше и бившият директор на Националната разузнавателна служба Димо Гяуров. Двамата коментираха атаката в Страсбург. \"Терористът от Страсбург е криминален елемент. Най-вероятно той се е радикализирал в затвора\", заяви Гяуров. \"Най-странното е, че с 27 присъди този човек е на свобода и някой се е опитал да го призове онзи ден, а не да го арестува. Този човек е открил стрелба по полицаите, когато те са поискали да проверят документите му. Забележете, че таксиметровият шофьор е оставен жив. Явно този човек не е имал намерение да унищожава и да избива масово. Най-вероятно всичко се е отключило при полицейската проверка и страхът му, че отново може да попадне в затвора\", предположи той. \"Прекалено ми се струва да се твърди, че някой седи зад тази стрелба, за да се отмести фокусът от протестите на \"жълтите жилетки\". Виждаме, че това може да е един най-обикновен криминален акт. Съдбатата и бъдещето пред Еманюел Макрон ще бъдат много тежки. Той изпусна момента. На практика Франция вече си наруши бюджета. Сега ми е интересно дали отново ще видим двойния стандарт в ЕС, защото България беше натискана да държи бюджета си в определени норми, а сега се съмнявам това да се случи с Франция\", каза още Буруджиева.    ", "date": "2018.12.13", "title": "Татяна Буруджиева: Бъдещето пред Макрон ще бъде много тежко"}
{"url": "http://epicenter.bg/article/Vladimir-Chukov-s-podrobnosti-za-profila-na-atentatora-ot-Strasburg/170624/2/0", "text": "Профилът на извършителите на терористичните нападения е един и също. Мен лично ме впечатли криминалното досие на Шериф Шекат, атентаторът от Страсбург. Доходите му са идвали от банкови обири, като той е имал над 25 криминални прояви. Всички останали членове на бандата му са били арестувани. Това разкри арабистът Владимир Чуков в сутрешния блок на БНТ в коментар за атентата на коледния базар в Страсбург.   \"Има специално звено във френските служби, които наблюдават дали криминално проявените имат прояви. Шериф Шекат не е имал джихадистки прояви, но присъства в списъка на хора, склонни към терористичен акт\", каза още той.  \"Страсбург е много ключов град, в който има около 50 джихадисти и още около 2000 предполагаеми такива\", заяви Чуков. \"Поне до този момент общото мнение е, че мотивацията не е била терористична, но нападението е такова. Така не се знае дали нападението е било предварително замислено. Все пак говорим за един професионален обирджия\", допълни арабистът. \"Шериф Шекат е преминал или в Германия, или е потънал в гетата в Страсбург\", завърши Владимир Чуков.    ", "date": "2018.12.13", "title": "Владимир Чуков с подробности за профила на атентатора от Страсбург"}
{"url": "http://epicenter.bg/article/-Georgi-Harizanov-/170625/2/0", "text": "\"Процесът по създаване на телевизионно съдържание е изключително сложен и ангажира много хора – при това във висококвалифициран и специфичен труд, който за съжаление не е добре платен и тенденцията е да става все по-малко добре платен в сравнение с други бизнеси. Хората ще излизат от малките медии, не за да отидат в по-големи, а за да се развиват в други бизнеси. Като пиари в големи компании\",   Това заяви пред Канал 3 политическият анализатор и директор на ТВ Европа Георги Харизанов.   \"Американските социални мрежи дават възможност всеки сам да си направи медия, свой собствен медиен канал, да комуникира с потребители, без да е нужно да минава през медията като медиатор. Медията във все по-малко случаи е медиатор между този, който произвежда някаква новина и между аудиторията”, каза още Харизанов.   По думите му, държавата трябва да се намеси в издръжката на телевизиите, като визира законопроект, според който телевизиите би следвало да получават по-голямо заплащане от кабелните оператори. Именно тази липса на медиатори се явява и като една от причините за наличието на фалшиви новини, а телевизиите са сред малкото медии, които продължават да се ползват с изключително високо доверие според Харизанов. \"Защо обаче е важно частните медии сами да се издържат и защо  е трудно да успяват. И защо трябва да бъдат подкрепяни от държавата. Проблемът е глобален с издръжката на телевизиите. В интерес на феърплея трябва да кажем, че правителството е длъжно да харчи определен процент от еврофондовене за публичност на определените мерки и оперативни програми.   Това е записано в регламента и в бюджета на въпросните програми – от 5 до 7 процента при различните проекти трябва да бъдат изхарчени за публичност – т.е. да се разясни, че такава програма стартира, бенефициентите да бъдат известени, че могат да кандидатстват и впоследствие чрез тази публичност да бъдат представени резултати”, поясни Харизанов и потвърди, че все пак правителството само решава в кои медии ще бъдат рекламирани въпросните програми и проекти, като по този начин възникват и подозренията за „купуване” на медиен комфорт.   „В много от случаите тези подозрения не са и неоснователни, тъй като регламентът е такъв, тъй като парите за електронни медии не попадат под ударите на Закона за обществени поръчки.   В крайна сметка обаче тази информация е публична”, каза експертът. Той поясни защо не могат да се пренебрегнат тези пари.   „Защото издръжката на медиите ще става все по-голям проблем. И тук се връщам на акцента с американските компании – поради изключително сериозния успех на социалните мрежи – да, това е частен проект, но и на „Гугъл”, и на „Фейсбук”, и на „Ютюб” изключително много се помага в САЩ.   Те имайки огромен достъп там, и успявайки да се издържат само от американския пазар, имат свободни финанси, и очевидно са намерили формулата да осъществяват някаква форма на глобална доманиция. Миналата година беше първата, в която парите за реклама в интернет са повече от тези за реклама в телевизиите.   Тази конкуренция ще се задълбочи. Проблемът обаче по отношение на парите за реклама в интернет е, че над 80% отиват в американските платформи.   Т.е. създаден е модел, който да създава форма на доминация. Контрареакцията на това нещо е протекционизъм и неслучайно след многото срещи във връзка с медийно законодателство, по-миналата седмица беше изтеглен законопроект, впоследствие изтеглен, но аз съм убеден, че рано или късно той рано или късно отново ще намери място в дневния ред на парламента – той касае именно това – публичен дебат за форма на протекционизъм, която, без да утежнява сумите на абонатите, да гарантира оцеляването на телевизиите”, заяви Харизанов и поясни, че подобен протекционизъм съществува в Европа и се налага на чужди канали, които оперират в Общността.                 Той се застъпи за идеята, че е нужно и преразпределение на сумите, които се заплащат на телевизиите от страна на кабелните оператори на база пазарен дял.   Това се предвижда и във въпросния проектозакон за телевезионните оператори, който е бил изтеглен за обществено обсъждане. По думите му българските медии трябва да получат тази протекция само и само, за да съществуват, а не дори, за да печелят. „Нужно е за да се разбие този порочен модел. Медиите трябва да се издържат от абонатите си. Защото по ред причини тези пари не достигат до производителите на съдържание”, каза Харизанов и изтъкна, че не е нужна намеса на държавата, а на регулация. Поясни, че телевизиите - производители на съдържание всъщност получават около 20-25 пъти по-малко, отколкото реално трябва. „Държавата в момента се меси на телевизионния пазар чрез БНТ, която трябва да е обществена, но не е. Тя е държавна, защото е на държавна издръжка. Тя би била обществена, ако се издържа от обществото, т.е. от хората, които я гледат.   Преди 20 г. е внесен един текст, който всъщност още е в сила в Закона за радио и телевизия, според който има една такса електромер. Според това хората плащат 2 или 3 лева на електромер.   Това е обществено издържане, но телевизията е на държавна издръжка, а наредбата за прилагането на тази част от закона никога не е била написана, въпреки че това още стои в закона. Това не е приведено в действие, тъй като на българската политическа класа е изгодно Българската национална телевизия да зависи от милостта на подписа на финансовия министър.   Само че тя освен да се издържа от държавата, участва и на рекламния пазар, а освен това е задължителна за разпространение, въпреки че нейният сигнал е безплатен за кабелните оператори”, допълни Георги Харизанов.", "date": "2018.12.13", "title": " Георги Харизанов: Нужен е протекционизъм за българските телевизии"}
{"url": "http://epicenter.bg/article/Fandakova--Ochakvam-predi-kolednite-praznitsi-da-badat-pusnati-tramvaite-po-ul---Graf-Ignatiev-/170626/2/0", "text": "Кметът на София Йорданка Фандъкова коментира в предаването \"Здравей, България\" по Нова телевизия липсата на тонове гранитни павета и проверката, която тече по случая.   Софинвест е общинското дружество, което има задачата да охранява демонтираните павета от улиците, където настилката се подменя с асфалтова, в същото време имаме политика такива да бъдат поставяни на други улици. Проверката приключва идните дни. В момента тя показва, че има 7 хиляди и 200 тона павета на площадката на Софинвест. Моите проверки, ако има констатирани нередности, винаги се предават на прокуратурата, заяви кметът на София в ефира на Нова.   Междувременно прокуратурата също проверява липсата на 8000 тона каменна настилка. По думите на Фандъкова има разминаване в мерните единици на измерването на съхраняваните павета.   Кметът коментира и скандала около големия ремонт на ул. \"Граф Игнатиев\". Трябва да бъде установено каква е причината за променянето няколко пъти на проекта. Убедена съм, че разследването ще установи кой и как е виновен. Подложките , които са монтирани в момента, са на един от водещите производители. Цените на двата вида подложки са доста сходни. Проектът за трамвайните релси е извън европейския проект и е финансиран от общината, посочи Йорданка Фандъкова.   По думите й това е една от най-знаковите улици в София. Мисля, че си спомняме как изглеждаше тя. Ремонтът на “Граф Игнатиев” е далеч повече от бетоновите плочи, които всички виждат като краен резултат. Очаквам преди коледните празници да бъде пуснато движението на трамваите по ул. „Граф Игнатиев”. Документите са предадени в ДНСК, очаквам приемателната комисия да бъде назначена и веднага след това да може да тръгне трамвая, обясни Фандъкова.   Кметът съобщи, че утре главният архитект и проектантът ще представят пред медиите избраното решение за ремонта и временните ограничители, за да може да бъде пуснат трамвая. „Нека да видят хората и това, което ще се монтира от понеделник и това, което временно ще бъде монтирано. Отново ще бъдат положени гранитни елементи около трамвайните релси”, добави Йорданка Фандъкова.  По отношение на мерките, които ще вземе общината за замърсяването на въздуха в София, Фандъкова обясни, че е подготвен и одобрен проект за промяна на инсталациите на 5000 домакинства и ще бъде внесен проект за подмяна на инсталацията на още 15 000 домакинства: „Безвъзмездно хората ще получат нов вид отоплителна инсталация на газ, на ток, на парно или на пелети. Това са четирите вида, които са по –екологични”.", "date": "2018.12.13", "title": "Фандъкова: Очаквам преди коледните празници да бъдат пуснати трамваите по ул. „Граф Игнатиев”"}
{"url": "http://epicenter.bg/article/Vlast--15-ot-ministrite-ot-kabineta--quot-Borisov-3-quot--izpolzvat-kola-i-shofyor-ot-NSO/170627/2/0", "text": "15 от министрите от кабинета \"Борисов 3\" използват кола и шофьор от Национална служба за охрана, съобщи Дарик, като цитира изготвена по тяхно искане справка от службата. В началото на ноември финансовият министър Владислав Горанов нарече НСО \"скъпа таксиметрова компания\" и по този начин аргументира премахването на правото на омбудсмана Мая Манолова да пътува с кола на службата. Въпреки че законът за НСО дава възможност за отказ от това право, към края на ноември повечето от министрите се възползват от скъпоструващия транспорт, показва справката. От нея става ясно още, че държавата осигурява охрана на един от българските депутати, заради заплаха за живота му, както и на още седем лица, свързани с националната ни сигурност. Законът за НСО дава право за използване на специализирани автомобили в мирно време за членовете на правителството, на Конституционния съд, заместник-председателите на Народното събрание, председателите на Върховния административен съд и Върховния касационен съд, омбудсмана и кмета на София.   С поправка в преходните разпоредби на закона за държавния бюджет, 2019 г. това право се отнема от омбудсмана Мая Манолова. Финансовият министър Владислав Горанов обясни каква е целта на поправката, но не и защо обхваща само една институция. \"Когато тя е служба за охрана, тя има своите функции да защитава Конституцията и тези политици, които са застрашени. Но когато говорим за това да вози министри или да вози хора, които на практика нямат нужда от подобна услуга, това си е таксиметрова услуга\", коментира той. \"Предполагаме, че не е нужно омбудсманът да се пази от българските граждани\", обоснова промените Горанов и уточни, че самият той е съгласен и министрите да не ползват коли. \"Имаше един дебат в предното правителство и министрите не ползваха НСО. Те имат право да се откажат\", поясни той. И въпреки че министър Горанов се е отказал от тази услуга, 15 от неговите колеги министри продължават да използват специализирания транспорт.   Справката на НСО показва, че Огнян Герджиков е единственият министър-председател, който не е използвал правото си на такъв автомобил след изтичане на мандата си, както предвижда законът. Доброволно от кола на НСО са се отказали председателят на Върховния административен съд Лозан Панов, още през лятото на миналата година, както и омбудсманът Мая Манолова, от началото на ноември.", "date": "2018.12.13", "title": "Власт! 15 от министрите от кабинета \"Борисов 3\" използват кола и шофьор от НСО"}
{"url": "http://epicenter.bg/article/Prof--Nikolay-Prodanov--Arestite-ne-mogat-da-se-sravnyavat-s-domashniya-uyut/170628/2/0", "text": "Местата за лишаване от свобода не могат да се сравнят с домашния уют, тъй като тази система десетки години е била извън общественото внимание. Едва от няколко години, след пилотно решение на Европейския съд за правата на човека, се влагат средства за подобряване на условията в местата за лишаване от свобода. Това заяви в студиото на сутрешния блок на БНТ зам.-министърът на правосъдието Николай Проданов.     „Основен принцип в системата за изпълнение на наказанията е да няма двоен аршин. След случките от лятото предприехме определени действия и длъжностните лица имат право да преценяват как да процедират при всеки отделен случай”, коментира проф. Проданов.   , която вероятно цели да се окаже влияние върху съда, за да се достигне до по-лека присъда, заяви проф. Проданов. В продължение на един уикенд зам.-министърът на правосъдието проф. Проданов лично изпробвал една от електронните гривни за проследяване на осъдени на по-леки присъди, за да се увери, че могат да се приложи на практика. Той обясни, че двата типа гривни за проследяване се поставят на левия глезен или на китката на осъдените, а целта им да се следи местоположението на осъдените.   Подобни мерки ще се прилагат най-широко спрямо лица, осъдени на пробация, така че да се контролира да не посещават забранени за тях места, обясни проф. Проданов. Средствата за гривните са осигурени по ОП „Добро управление“ и са в размер от малко над 1 млн. лв. Системата разполага с 250 гривни, като тя може да понесе до 2000 бройки.  Проф. Проданов обясни, че основната сума е за системата за мониторинг, а не за самите устройства. Той допълни, че подобни гривни могат да се поставят и на лишените от свобода, които работят на външни обекти, или излежават наказания в общежития от открит тип. ", "date": "2018.12.13", "title": "Проф. Николай Проданов: Арестите не могат да се сравняват с домашния уют"}
{"url": "http://epicenter.bg/article/Mesoto-i-hlyabat-poskapvat-sled-Nova-godina/170630/2/0", "text": "Месните продукти ще поскъпнат след Нова година с около 4-5%, заяви в предаването „Преди всички“ по БНР Атанас Урджанов, председател на Асоциацията на месопреработвателите.       „15% от нашите производствени разходи са електроенергия. Няма как при предстоящото повишаване - от 80 лв. в момента ще стане 105 – 110 лв. след Нова година – няма как да не поскъпнат“, посочва той.   Урджанов подчерта, че и към момента в бранша се стремят да свият разходите. Все пак той се надява да няма фалити на фирми.   „За нас е важно да няма шокови и непредвидени поскъпвания. За нас това са непредвидени разходи. Очаква ни една тежка и непредвидима година, ако продължаваме по същия начин. То не е само тока, очакваме цената на газа, тол такси, винетки и какво ли още не“, продължи Урджанов.   На този етап не е обсъждан протест на месопреработвателите. Чака ни изключително тежка година, пълна с предизвикателства, каза също и Марияна Кукушева - председател на Националния браншови съюз на хлебарите и сладкарите. Производителите казват, че именно те ще усетят най-сериозния удар. 10% от стойността на всяка закуска и всеки хляб е електрическа енергия.   „При всички случаи, даже поглеждайки върху Бюджет 2019, където има заложена около 4% инфлация, става ясно, че стандартът на живот в България от гледна точка на цените ще продължи да гони европейските такива. Въпросът е ние да удържим като бизнес и да се опитваме да покачваме заплащането на работниците. Независимо, че хлебарите се превърнаха в защитена професия, желаещи да работят в бранша трудно се намират“.   Кукушева подчерта, че тази година цената на брашното се е повишила с 35%“ „Цената на енергията ще се отрази и при мелничарите и тези 35% към днешна дата очакваме да бъдат коригирани с посока нагоре от 1 януари.    Тя също се надява да няма фалити на бранша. По думите й едва ли ще има и протести.      ", "date": "2018.12.13", "title": "Месото и хлябът поскъпват след Нова година"}
{"url": "http://epicenter.bg/article/Lyubomir-Kyuchukov--Votat-sreshtu-Mey-e-krachka-kam-Brekzit-bez-sdelka/170631/2/0", "text": "„Най-важното отражение от вота върху Брекзит е, че това на практика е крачка към Брекзит без договор“. Това коментира в предаването „Преди всички“ по БНР Любомир Кючуков – директор на Института по икономика и международни отношения и дългогодишен дипломат и посланик в Лондон. Според него резултатите от гласуването в британския парламент, при което Тереза Мей оцеля като лидер на нейната Консервативна партия, не са изненада: „Те потвърждават мнението, че този парламент, респективно депутатите консерватори в него, не могат да съберат мнозинство нито в подкрепа на договора за Брекзит, нито дори за отстраняването на самата Мей. Вотът изчерпа партийната процедура по отстраняването. Мей е гарантирана срещу подобни партийни искания за следващата година. Има още два възможни, но малко вероятни варианта това да се случи. Първият е тя сама да подаде оставка. Второ – да има вот на недоверие в целия парламент, но с очакван резултат - повторение на вчерашното партийно гласуване“.   Според него Тереза Мей няма реално политическо бъдеще: „Тя беше оставена да изконсумира всички негативи от подготовката за Брекзит. Тя щеше да бъде критикувана, независимо от това дали има договор и ако има – за това какъв е той“. Дипломатът е на мнение, че от гледна точка на отношенията Лондон – Брюксел може да се очаква някакъв жест от страна на Брюксел в подкрепа на договора. Той обаче може да бъде в рамките на политическата декларация, т.е. документ, който няма правно ангажираща стойност и който касае бъдещите отношения, смята Любомир Кючуков. Той е категоричен, че предоговаряне на самия договор няма да има. Вътре във Великобритания Кючуков очаква прегрупиране около Мей сред консерваторите. „Независимо от всичко оттук нататък доминиращото определение за политическите процеси в Обединеното кралство ще бъде думата „криза“ – дългосрочна, всеобхватна и дълбока“, изказа мнение още дипломатът. Той е категоричен, че както и да излезе Великобритания от ЕС, това е тежко и за двете страни.    ", "date": "2018.12.13", "title": "Любомир Кючуков: Вотът срещу Мей е крачка към Брекзит без сделка"}
{"url": "http://epicenter.bg/article/Sled-kato-poharchi-2-mln--lv--obshtina-Varna-zapochva-remont-na-toku-shto-remontirano-uchilishte/170632/2/0", "text": "С лед ремонт на стойност близо 2 млн. лв., който продължи цяла година, класните стаи и тоалетните във варненското училище \"Найден Геров\" са в окаяно състояние. Това става ясно от снимки, публикувани в социалните мрежи от родители на децата, които заради ремонта от края на миналата и след началото на тази учебна година бяха разпръснати в три други училища в града. Заради забавянето от четири месеца след началото на учебната година родителите им са били извикани, \"да помогнат\" при почистването на училището.   \"Такова разочарование не бях изпитвал до сега в скромния си 37 годишен живот. Все си мислех, че всичко се прави за децата, за бъдещето, че няма да има големи кражби и злоупотреби, но това, което видяхме в училището, дни преди децата да бъдат пуснати вътре, просто ме остави без думи\". Това написа в профила си във Фейсбук един от родителите – Янко Митев. Той публикува и скандални снимки от класните стаи и сервизните помещения в току-що ремонтираното училище.   На тях се виждат изпотрошени и мръсни плочки в санитарните помещения, тоалетна чиния, монтирана направо върху старо клекало, разсъхнал се и зле почистен стар паркет.   Ремонтът на училището започна през април тази година, след обявен търг за възлагане на обществена поръчка. Той бе част от проекта \"Модернизация на образователната инфраструктура на територията на град Варна\", а инвестицията в размер на 1 784 366 лв. бе осигурено със 100% безвъзмездна финансова помощ по програма \"Региони в растеж\" на Европейския съюз.   Договорът за изпълнението на дейностите по ремонта на училище \"Найден Геров\", бе сключен с едноличното дружество \"ЖЛМ\", регистрирано в Ямбол. Според техническия проект за ремонта то трябваше да изпълни мерки по архитектурна, конструктивна, електрическа и пожарна безопасност на училището.   Девет месеца след началото на ремонтаобаче става ясно, че средствата от европейското финансиране са усвоени без видимо подобрение на условията в училището.   Според оправданието на Лилия Христова, директор на Дирекция \"Образование и младежки дейности\" в Община Варна ремонтите на тоалетните и класните стаи не били включени в проекта. Не било предвидено и изграждането на физкултурен салон, за който иначе имало проект от години, но децата провеждали занятията си в няколко обединени класни стаи.   \"Ремонтът на санитарните помещения в училище \"Найден Геров\" е предвиден да бъде извършен със средства от Община Варна, е казала днес Христова, цитирана от БНР. За целта вече са отпуснати 30 хил. лв. към училището\".   ", "date": "2018.12.13", "title": "След като похарчи 2 млн. лв., община Варна започва ремонт на току-що ремонтирано училище"}
{"url": "http://epicenter.bg/article/Tasko-Ermenkov--Pravitelstvoto-e-ostavilo-naroda-na-proizvola-na-pazara/170633/2/0", "text": "„Нашето правителство е оставило народа на произвола на пазара, а когато действа произволът на пазара, тогава се получава хаос в обществото“. Това заяви в предаването „Преди всички“ по БНР зам.-председателят на енергийната комисия в парламента Таско Ерменков (БСП).   От левицата поискаха извънредно заседание на енергийната комисия с изслушване на министъра на енергетиката и на председателя на енергийния регулатор. Засега заседанието не е насрочено, но Ерменков очаква това да се случи на 20 декември, за да има време за подготовка. „За пореден път - от края на септември – сега е краят на декември, се пука балонът за това, че пазарът решава всичко в държавата, че пазарът е най-справедливото определяне на цените и че изобщо когато въведем пазарни отношения, всичко ще тече по мед и масло. Предупреждавахме, че въвеждането на борса, без да сме подготвени, без потребителите да бъдат подготвени, обучени, да изкарат някакви курсове за това как работи една борса, няма как да се случат нещата добре, още повече с ограничено предлагане на електроенергия и още повече с почти монополно такова. Като вземем предвид и традициите на българските борси с недотам пазарните си отношения, резултатът го виждаме налице“, коментира депутатът. „Хлебарите и месарите няма да протестират, защото те трябва да произвеждат, но ще протестираме всички ние останалите, които ще ни удари това по джоба и не срещу хлебарите и месарите, а срещу политиката, която води до такива скокове в цените“, коментира Ерменков. За него е недопустимо електроенергията на свободния пазар да бъде по-скъпа от тази на регулирания. По думите му има нещо в борсата, което не функционира нормално, и нещо, което не се контролира, както трябва.   „Свободният пазар става някаква мантра, с която оправдаваме всякакви провали на ценовата политика на правителството. Трябва да се провежда такава ценова политика, ако се налага и намеса в политиката на държавата, за да няма хора, които са под прага на бедността, в това число да не могат да си купят и хляб“, смята Таско Ерменков и добави\" „КЕВР много точно спазва сроковете, в които трябва да се преразглеждат цените, но някак ми се струва, че се неглижира положението със сигналите за нередности“. Депутатът от БСП посочи още, че голяма част от обществото живее в енергийна бедност.    ", "date": "2018.12.13", "title": "Таско Ерменков: Правителството е оставило народа на произвола на пазара!"}
{"url": "http://epicenter.bg/article/Kamarata-na-stroitelite--Yoncheva-da-podkrepi-tvardeniyata-si-za-koruptsiya-s-dokazatelstva--/170670/2/0", "text": "Изявлението на Елена Йончева показва, че за пореден път тя не е разбрала важните послания, отправени ясно и категорично от строителния бранш. Това се посочва в позиция на Камарата на строителите в България (КСБ) във връзка с изявлението на депутата от „БСП за България“ Елена Йончева, направено на брифинг в Народното събрание, в което тя казва, че „реакцията на КСБ показва страх и паника от извършването на проверка“.  \"Изявлението на г-жа Йончева показва, че за пореден път тя не е разбрала важните послания, отправени ясно и категорично от строителния бранш. А именно: да спре използването на бранша за политически цели! Мирната демонстрация няма връзка с искането за експертиза и уверяваме г-жа Йончева, че не сме в паника и не изпитваме страх от проверки\", заявяват от Камарата.  \"Но настояваме те да се извършват при стриктното спазване на съществуващото законодателство. КСБ категорично не приема поредните популистки изказвания на депутата Елена Йончева и настоява тя да подкрепи с доказателства твърденията си за корупция и злоупотреби в строителството, а ако не разполага с такива, публично да го заяви\", пише още в позицията на КСБ.  ", "date": "2018.12.13", "title": "Камарата на строителите: Йончева да подкрепи твърденията си за корупция с доказателства! "}
{"url": "http://epicenter.bg/article/Sotsialnoto-ministerstvo-predvizhda-650-lv--minimalna-zaplata-i-1500-lv--sredna-prez-2021-g-/170673/2/0", "text": "План на социалното министерство предвижда през 2021 г. средната заплата да стане 1500 лв., а минималната - 650 лв.   Документът, наречен \"Стратегически план 2017 – 2021 г.\", е качен на интернет страницата на Министерствто на труда и социалната политика.   В него се анализира пазарът на труда и се посочва, че безработицата намалява. Но в същото време се посочва високият брой безработни в по-слабо развитите региони на страната.   \"Ситуацията на пазара на труда в страната устойчиво се подобрява. По данни от Наблюдението на работната сила за второто тримесечие на 2017 година, коефициентът на икономическа активност за населението на възраст 15 - 64 навършени години е 71.8% и е с 2.4 процентни пункта по-висок в сравнение с второто тримесечие на 2016 година. Коефициентът на заетост за населението на възраст 15 - 64 навършени години е 67.2%, като в сравнение със съответното тримесечие на 2016 г. се увеличава с 3.5 процентни пункта. Коефициентът на безработица е 6.3%, или с 1.7 процентни пункта по-нисък в сравнение със същия период на 2016 година. Икономически неактивните лица на възраст 15 - 64 навършени години са 1 296.7 хил., или 28.2% от населението в същата възрастова група. От тях 115.6 хил., или 8.9%, са обезкуражени лица\", се казва в документа.   Ключов приоритет на националната стратегия за намаляване на бедността и насърчаване на социалното включване „2020“ е осигуряването на възможности за заетост и повишаване на доходите чрез активно включване на пазара на труда.  Предвижда се от 1 юли догодина всички пенсии да се увеличат с 5,7%.  В плана за действие за следващите две години за изпълнение на стратегията са разписани и редица мерки за намаляване на работещите бедни, за заетост на младежи и други уязвими групи, както и за предоставяне за безвъзмездно ползване на учебници и други.  България е сред държавите, в които рискът от бедност за населението е над средното равнище за Европейския съюз. По последни данни за 2017 г. равнището на бедност у нас е малко над 23%.   Сред заплахите пред социалната система в документа е посочено наличието на сравнително голям относителен дял на работещи бедни.  ", "date": "2018.12.13", "title": "Социалното министерство предвижда 650 лв. минимална заплата и 1500 лв. средна през 2021 г."}
{"url": "http://epicenter.bg/article/Petachnata-nosht-shte-ni-zaradva-sas--zvezden-dazhd-/170638/10/99", "text": "В четвъртък вечерта, 14 декември, е максимумът на  . Това е вторият по големина годишен метеорен поток в звездното небе.   Условията тази година са много добри и  на час. Метеорният поток Джеминиди се наблюдава от 4 до 17 декември. Джеминидите са кръстени на , откъдето   Този зодиакален знак вечер е над източния, а сутрин - над западния хоризонт. Метеорният поток състои от отломките на астероида, а може би  , пише Дарик. Обикаляйки около Слънцето, и затова . Джеминидите се характеризират с големия си брой, яркост, жълтеникав цвят и късите следи, които оставят зад себе си. са светлини, които  . Но те нямат нищо общо със звездите. Тяхната причина са космически отломки, често не по-големи от песъчинка, които изгарят в атмосферата на Земята на около 100 километра над главите ни. Поради високите скорости на космическите отломки, въздухът пред тази песъчинка се компресира, нагрява се до блясък, който виждаме като метеор. Скоростите на Джеминидите са средно около 125 000 км/ч. Пикът на Джеминидите е сравнително кратък - по-малко от 24 часа, но тъй като луната залязва преди полунощ, астрономическите условия са благоприятни тази година. Според timeanddate.com броят на метеорите през нощта се увеличава от около 50-60 на час около полунощ на югоизток) до 80-120 на час около 6 часа (на запад). Не е необходимо специално оборудване за наблюдение на метеорите - ясно небе и топло облекло са достатъчни. Както и тъмно място, за да се видят и по-бледите метеори.", "date": "2018.12.13", "title": "Петъчната нощ ще ни зарадва със „звезден дъжд“"}
{"url": "http://epicenter.bg/article/Istanbulskata-konventsiya-i-Svetovnoto-po-futbol-sa-nay-tarseni-v-balgarskiya-Google-prez-2018-ta-/170645/10/99", "text": "Google обяви резултатите от „2018 година на търсене“, класация на най-често търсените термини, която представя уникална перспектива върху важните моменти и тенденции от изминалата година.  . Класацията за най-характерни търсения се оглавява от Световното първенство по футбол, като то води и в класацията за популярни спортни събития. Но на върха на класацията сред общите термини попада и сайт, свързан с образованието, наречен „shkolo”. Сред социалните и икономически теми, които са намерили отражение в търсенето са „GDPR”, “Истанбулска конвенция“, „Турска лира“.  Сватбата в британското кралско семейство е предизвикала голям интерес и сред българите, като церемония попада в топ 5 при събитията, а Меган Маркъл е сред най-търсените личности за годината. Още по-интересно е присъствието в тази класация на Гинка Върбакова и естествено тук попадат множество личности от малкия екран.  Кубрат Пулев в последните години е на върховете на класацията за спортни събития. И през 2018 не прави изключение, като мачът му с Хюи Фюри очаквано е сред водещите спортни събития на родна земя. Олимпийските игри, Уимбълдън, турнирът в Австралия и мачове от вътрешното първенство доминират в класацията за спортни събития.  През 2018 се наблюдава и засилен интерес към онлайн ресурси свързани с образованието. Освен платформата „shkolo” сред най-търсените са и резултатите от матурите, конкурсът „Европейско кенгуру 2018“, „учебници МОН” и различна информация свързана с прием в училищата.  Два български филма “Дъвка за балончета” и “Лили рибката” се включват в топ 5 на най-търсените филми, а сайтът на Министерство на транспорта за решаване на листовки за шофьорски изпити и Комисия за защита на личните данни са сред най-търсените термини, свързани с институциите у нас.    Световно първенство по футбол: Shkolo; Турска лира; Истанбулска конвенция; Авто изпит; Fortnite; Джендър; Bitcoin; Касов бон; GDPR   Световно първенство по футбол Кубрат Пулев - Хюи Фюри; Australian open; Левски - Славия; Олимпийски игри; Джошуа - Поветкин; Лудогорец - Милан; Световно първенство по волейбол; България - Норвегия; Wimbledon   VIP Brother; Фермата; Instaqueen; Като две капки вода; Стани богат; Hell's kitchen Masterchef; Гласът на България; Big Brother Most Wanted; Черешката на тортата; Личности; Весела Нейнски; Албена Вулева; Благой Георгиев; Мира Добрева; Златка Райкова; Меган Маркъл; Жени Калканджиева; Никита Джонсън; Нора Недкова; Гинка Върбакова;   shkolo, прием мон 2018, матури 2018; teachers mon bg; европейско кенгуру 2018; грипна ваканция 2018; uchebnici mon bg; междусрочна ваканция 2018; матура по бел 2018; руо бургас   Евровизия; Черен петък; Оскари; Лунно затъмнение; Сватбата на принц Хари;   50 нюанса освободени; Venom; Лили рибката; Дъвка за балончета; Бохемска рапсодия   Сега и завинаги; Скъпи наследници; Полицаите от края на града; Семейни тайни; Искрите на отмъщението   авто изпит; апи пътна обстановка; нап справки; Комисия за защита на личните данни; Агенция по лекарствата.   Източник: Новини.бг", "date": "2018.12.13", "title": "Истанбулската конвенция и Световното по футбол са най-търсени в българския Google през 2018-та "}
{"url": "http://epicenter.bg/article/Enrike-i-Ana-se-otkazaha-ot-doma-si--bil-tvarde-golyam/170677/10/100", "text": "Испанският певец Енрике Иглесиас и тенисистката Ана Курникова, които наскоро станаха родители на близнаци, продават своята къща в Маями за 4,85 милиона щатски долара, пише в. \"Уолстрийт джърнъл\". Звездната двойка е купила къщата през 2015 г. за 1,8 милиона долара. Но оттогава почти напълно я преустроила. Общата площ на дома е 631,7 кв.м. Има шест спални с бани, открит басейн и отделна сграда за кухня.   Отначало в къщата щели да живеят родителите на Курникова, но после знаменитостите решили да се преместят там с двете си деца. Сега обаче те продават къщата, защото се е оказала твърде голяма за семейството, уточни агенцията за недвижими имоти, която ръководи продажбата.   Курникова и Иглесиас се запознаха през 2001 година, когато снимаха заедно клипа на песента \"Escape\". А през декември 2017 г. им се родиха близнаци - момче и момиче.   Източник: Дир.бг", "date": "2018.12.13", "title": "Енрике и Ана се отказаха от дома си, бил твърде голям"}
{"url": "http://epicenter.bg/article/Prints-Charlz-nagradi-Kiyra-Naytli-s-Ordena-na-Britanskata-imperiya/170697/10/99", "text": "Кийра Найтли бе удостоена с Ордена на Британската империя за заслугите си за драматичните изкуства и благотворителността.   Тя бе наградена лично от принц Чарлз.   33-годишната звезда позира за снимки в компанията на съпруга си Джеймс Райтън и родителите си. Тя бе избрала стилен костюм Chanel в лимоненожълто, съчетан с бледорозов колан.   Бялата ѝ риза контрастираше с черната панделка на врата, а ансамбълът бе завършен с подходяща шапка с периферия. Тя носеше бежови обувки с каишка около глезена.   Наскоро и други известни актьори бяха наградени с престижния орден, сред които Хю Лори, Том Харди и Ема Томпсън. \r\n \r\n \r\n \r\n \r\n", "date": "2018.12.13", "title": "Принц Чарлз награди Кийра Найтли с Ордена на Британската империя"}
{"url": "http://epicenter.bg/article/Charli-Shiyn-ne-e-blizval-alkohol-ot-edna-godina/170700/10/100", "text": " съобщи в профила си в  , че от една година не е близвал алкохол, съобщи Контактмюзик, цитиран от Дарик.   Актьорът, който през ноември 2015 година разкри, че е заразен с ХИВ, публикува снимка на медальон за едногодишна трезвеност, който често се връчва в рамките на възстановителни програми на \" \", за да се отбележи важното събитие.  \r\n \r\n \r\n \r\n увери, че се е фокусирал върху стоенето далеч от предизвикващи пристрастяване вещества.   По-рано тази година той призна, че е    , и поиска да бъде намалена издръжката, която плаща на децата си.   Звездата от сериала \" \" плаща 55 000 долара месечно на бившата си съпруга    за издръжката на 9-годишните близнаци  и  и други 20 000 долара месечно за издръжката на дъщерите си, 14-годишната  и 13-годишната  , които има от бившата си съпруга  .", "date": "2018.12.13", "title": "Чарли Шийн не е близвал алкохол от една година"}
{"url": "http://epicenter.bg/article/Erdogan-uchredi-ofitsialno-Darzhavna-kosmicheska-sluzhba-/170644/7/0", "text": "Президентът на Турция Реджеп Таийп Ердоган учреди официално Космическа служба на Турция, която ще бъде финансирана от държавния бюджет, се казва в указ на държавния глава, публикуван в четвъртък в правителствения Resmi Gazete, предават ТАСС и Агенция \"Фокус\".  В документа се отбелязва, че службата се създава чрез окрупняването и превръщането в автономна структура на Главното управление по работите на авиацията и космоса при Министерството на промишлеността и технологиите.  В целите на органа влиза „разработката и реализацията на национална космическа програма“.  ", "date": "2018.12.13", "title": "Ердоган учреди официално Държавна космическа служба "}
{"url": "http://epicenter.bg/article/V-Skopie--Komentarite-na-Karakachanov-sa-lichni--Kuzman-Shapkarev-pishe-uchebnitsi-na-makedonski/170647/7/51", "text": "Българският вицепремиер и министър на отбраната Красимир Каракачанов и евродепутатът Андрей Ковачев през изминалите дни излязоха с поредица коментари за Македония. Първият заяви, че ще оспори членството на Скопие в Европейския съюз, защото не признава езика на страната, която също така фалшифицирала историята. Според Ковачев македонският език е западнобългарски диалект и иска отношения между Македония и България като тези между Гърция и Кипър, пише македонският „Фокус“.  В тази връзка изданието публикува   който оцени, че тези изявления трябва да се приемат за частни, като лично мнение, дори и някои от хората, които ги изказват, да заемат държавни длъжности, като двамата горепосочени. Освен това той е подчертал, че отношенията между правителствата в Скопие и София, предвид подписания Договор за приятелство, са на едно друго ниво.  „Вероятно ще има и други изявления и те говорят повече за това, че отношенията трябва да бъдат оставени на правителствата, трябва съвместната комисия да продължи да работи по учебниците, а някои неясни неща, дали съществува или не македонски език, трябва да бъдат оставени на науката, на славистиката, а, разбира се, в България има и учени, които имат различно мнение в сравнение с това на Каракачанов и Ковачев“, заяви Поповски.  Той е на мнение, че няма смисъл македонците да спорят и да се нервират от единици, защото в славистиката, както посочва професорът, започвайки от Харвард до Москва, има световни слависти, които са изказали позицията си за съществуването на македонски език в групата на славянските езици, защото той бил по-различен и от българския, и от сръбския езици.  „Ковачев показа по телевизията, видяхме един документ – писмо, от Битоля от 1862 година, което е написано на български език. На Ковачев можем да му покажем много документи, например от Битоля, от посочения период – 1850, 60, 70 година, написани на гръцки и сръбски, на разговорен македонски език с гръцки букви, или на разговорен славянски език“, заяви Поповски.  Той посочи, че става дума за един период, когато Македония не е имала своя държава, нито стандартизиран език, но е имала разговорен език и не трябва да се забравя, че в указания период има учебници, написани на македонски език.  „Тук са, например, учебниците на Партений Зографски, учебниците на македонски език на Кузман Шапкарев, по-късно, в България, например в Пловдив, има издадена драма за Димитър войвода на македонски език, драма в едно действие. През 1871 година, например, Мачуковски прави опит да напише македонска граматика и други подобни, което значи в ситуация, когато близките славянски народи са оставили следи чрез писмата“, подчерта Поповски.  Професорът припомня, че в България има и неодобрителни реакции към изявленията на Каракачанов и Ковачев.  „Полето на науката трябва да бъдат отворени за проучване. Не може науката да зависи от политическата позиция. Между другото този политически договор между Македония и България е за преодоляване на антимакедонския и антибългарския принцип, или позиция, която се изразява в априорно неприятелско разположение и език на омразата между два извънредно близки народа и въпросът за общата история не е само с България“, заяви Поповски.  Той оцени, че от най-ранните времена до днес тези поколения също са знаели как да живеят заедно както в добро, така и в зло и да си помагат, а фактите, които имат историческо значение, трябва да бъдат публикувани и да се дискутира всичко, което имат като аргументи, и други събеседници в същия процес.   ", "date": "2018.12.13", "title": "В Скопие: Коментарите на Каракачанов са лични, Кузман Шапкарев пише учебници на македонски"}
{"url": "http://epicenter.bg/article/Aktyorat-Andi-Sarkis-parodira-Tereza-Mey-zaradi-Brexit--Video-/170654/7/0", "text": "Докато британският премиер Тереза Мей търси изход за Brexit пред лидерите на Евросъюза - сатирата срещу нея в родната й Великобритания набира сила.   Актьорът Анди Съркис, известен като Ам-Гъл от „Властелинът на пръстените”, изигра пародия на раздвоената премиерка. На клипчето актьорът е облечен като Мей и повтаря типичната за героя си известна реплика: „Безценното ми, нашето споразумение, това е нашата сделка\".   Източник: Нова.тв", "date": "2018.12.13", "title": "Актьорът Анди Съркис пародира Тереза Мей заради Brexit (Видео)"}
{"url": "http://epicenter.bg/article/Polski-shofyor-na-kamion-blasna-i-ubi--quot-zhalta-zhiletka-quot--v-Yuzhna-Frantsiya/170656/7/0", "text": "Участник в антиправителствените протести на „жълтите жилетки“ във Франция почина, след като беше блъснат от камион в Южна Франция, съобщиха от прокуратурата.  Инцидентът се случил през нощта на кръговото движение близо до изхода на магистралата в град Авиньон.  \"Шофьорът на камиона е задържан. Жертвата е на 23 години\", заяви заместник-прокурорът на Авиньон Каролин Арман, потвърждавайки информацията на френския телевизионен канал LCI. Според местно радио шофьорът е полски гражданин, който не говори френски, затова се очаква преводач, за да бъде разпитан.  Протестиращите от \"жълтите жилетки\", наричани така поради ярките жилетки, видими отдалече, първо излязоха на улиците на 17 ноември, за да протестират срещу увеличаването на данъците върху горивата.  Протестите са се превърнали в масово движение заради нарастващите разходи за живот и доведоха до няколко уикенда, изпълнени с насилие и вандализъм в Париж и други градове.  Инцидентът от Авиньон е шести трагичен случай с протестиращ, като всичките досега изглеждат резултат от инциденти.  На 17 ноември демонстрантка загина в източния регион на Савой, след като тя беше ударена от кола.  Два дни по-късно мотоциклетист беше ударен от микробус, който се опитвал да избегне протестиращите. Жертвата почина на следващия ден от нараняванията си.  В нощта срещу 2 декември автомобилист загина, след като се сблъска с камион, спрял поради задръстване, причинено от блокиране на пътя от \"жълтите жилетки\" в Арле, южна Франция.  Също на 1 декември една 80-годишна жена беше ранена от граната със сълзотворен газ в Марсилия и умря на следващия ден.    ", "date": "2018.12.13", "title": "Полски шофьор на камион блъсна и уби \"жълта жилетка\" в Южна Франция"}
{"url": "http://epicenter.bg/article/V-SASht--Ruskata--quot-Martva-raka-quot--mozhe-da-se-okazhe-oshte-po-smartonosna-/170657/7/0", "text": "Излизането на САЩ от Договора са ракетите със среден и малък обсег може да провокира Москва да приеме доктрина за изпреварващ ядрен удар. Това пише изданието The National Interest, като отбелязва, че Русия разполага и със системата за ответен ядрен удар \"Мъртвата ръка\", която е станала още по-смъртоносна през последните години.  Изданието напомня за интервю на бившия началник-щаб на руските Ракетни войски Виктор Есин. В интервю за седмичника \"Звезда\" през ноември Есин заяви, че към момента Русия няма ефективен отговор на американските ракети със среден обсег в Европа, но оръжието на \"Деня на Страшния съд\" все още функционира и ще сработи, когато страната остане с малко средства за отбрана след първия удар на агресора. При това, твърди Есин, през последните години \"Ръката на мъртвеца\" е била усъвършенствана.  Напълно автоматизираната система, наречена \"Периметър\", позволява да се нанесе масиран ответен ядрен удар, даже в случай на пълно унищожение на командните пунктове и линията за връзка на Ракетните войски със стратегическо предназначение. В САЩ я наричат \"Мъртвата ръка\" или \"Ръката на мъртвеца\".  Тя е създадена по времето на СССР и е пазена в абсолютна тайна.  \"Но ако днес в Русия открито обсъждат \"Периметър\", значи останалият свят трябва сериозно да се притесни\", пише авторът на американското издание.  Според The National Interest \"Ръката на мъртвеца\" е създадена заради страховете, че САЩ могат първи да нанесат ядрен удар, който да обезглави върхушката на руската власт. Тя гарантира взаимното унищожаване на двете най-големи ядрени сили на планетата, ако американците ударят първи.  През последните седмици президентът Доналд Тръмп нееднократно заявява, че САЩ са готови да излязат от Договора за ракетите със среден и малък обсег заради това, че Русия го нарушавала. Москва категорично отрича и на свой ред обвинява Вашингтон, че не изпълнява споразумението.    ", "date": "2018.12.13", "title": "В САЩ: Руската \"Мъртва ръка\" може да се окаже още по-смъртоносна "}
{"url": "http://epicenter.bg/article/Zasneha-myastoto-na-zhestokata-ZhP-katastrofa-do-Ankara-s-dron--Video-/170658/7/0", "text": "Кадри от мястото на катастрофата до Анкара бяха заснети с дрон. На видеото, разпространено от телевизия RT, се виждат разрушенията, причинени от падането на строителната конструкция върху влак, който пътуваше от турската столица за анадолския град Коня. Местният вестник \"Хюриет\" написа, че в композицията, която катастрофира тази сутрин, са пътували 206 души.  По последна информация   а трима от загиналите са машинисти. Броят на пострадалите хора е 47 души. Турската медия допълни, че гарата, на която стана произшествието, е била ремонтирана неотдавна.   \"Изведнъж влакът спря. От рафтовете паднаха предмети, а вагонът, в който бях, се наклони. Вратите се залостиха и дълго време бяхме в металния капан\", посочи мъж, който отказа да си каже името.  Източник: Новини.бг", "date": "2018.12.13", "title": "Заснеха мястото на жестоката ЖП катастрофа до Анкара с дрон (Видео)"}
{"url": "http://epicenter.bg/article/Melaniya-za-vtori-mandat-na-Tramp--Iskam-stranata-da-e-vse-taka-dobre/170660/7/0", "text": "Първата дама на САЩ Мелания Тръмп даде ексклузивно интервю от борда на самолетоносача \"Джордж Х.У. Буш\". Тя обясни, че прави това, което вярва, че е \"правилно\", въпреки неодобрението, което може да ѝ донесе. \r\n \r\n Пред журналиста Шон Хенити от Fox News   Доналд Тръмп, като каза, че между тях има \"химия\" и твърденията, че имат проблеми, не са верни. За медиите тя каза:   Шон попита Мелания какво е отношението ѝ към втори президентски мандат на Доналд Тръмп, което би я задържало във Вашингтон и би я отдалечило от любимия Ню Йорк за още четири години. Мелания не отговаря директно, а вместо това казва:  , начело с Доналд.    Хенити поиска от първата дама до обясни защо често използва фразата   и какво означава това.  , отговори Мелания.      Първата дама казва на Хенити още, че тя е в течение с текущите новини и представя на президента и своята перспектива за нещата.    След като Хенити отбелязва, че двамата имат \"различни стилове\", тя добавя:   Мелания обсъжда и трудностите, с които се е сблъскала в Белия дом Тя нарича комедианти, журналисти, артисти и писатели \"опортюнисти\", които \"използват името ѝ или семейството ѝ, за да се издигат\".     - пита Хенити  - добавя тя.   Тръмп каза на Хенити още, че е решила да предприеме пътуването до самолетоносача, за да посети семействата на военнослужещите, както и хората, които са на поста си:    Източник: Дир.бг", "date": "2018.12.13", "title": "Мелания за втори мандат на Тръмп: Страната е по-добре от всякога!"}
{"url": "http://epicenter.bg/article/Zaharova--ES-yavno-razchita-na-globalnoto-zatoplyane--ili-shte-se-otoplyava-s-darva--no-i-te-shte-sa-ot-nas/170666/7/97", "text": "Официалният представител на руското Министерство на външните работи Мария Захарова предположи, че европейските депутати, които приеха резолюция срещу тръбопровода „Северен поток 2“, явно разчитат на глобалното затопляне, или имат намерение да минат на дърва, предават ТАСС и Агенция \"Фокус\".  „В някои страни закриват АЕЦ, а призовават и за отказ от руския газ? На дърва ли ще минават? Но и за тях се знае, откъде трябва да бъдат взети“, отбеляза иронично тя в четвъртък по време на брифинг.  „Обявявайки се против енергийното сътрудничество, неговата диверсификация, придаването на действително съвременен характер на сътрудничеството – това е просто безумие за Европа, която се нуждае от енергоносители“, продължи Захарова. „Ако евродепутатите разчитат на глобалното затопляне – това е добра перспективна история, въпросът е само в сроковете“.  По думите на дипломата, Русия „не за първи път се сблъсква с блокиране на мирни, изгодни и перспективни енергийни проекти от страна на европейските политици“.  „Тези хора, много от които се представят за изразители на мнението на хората, просто са под контрола на определени лобистки групи, а понякога и непосредствено на специални служби“, отбеляза Захарова.  „Чии интереси изразяват тези хора? Ако те казват, че защитават интересите на обикновените хора, то това е лъжа“, подчерта тя. „Обикновения човек се нуждае от отопление, от това отопление да бъде предоставено на оптимални цени“. Представителят на руското МВнР увери, че Русия, като добросъвестен доставчик, е готова и в бъдеще да предоставя качествен продукт на справедливи цени.  На 12 декември Съюзът прие резолюция по доклада „За реализацията на Договора за асоциация ЕС-Украйна“, в който осъди строителството на газопровода „Северен поток 2“, тъй като става въпрос за политически проект, представляващ заплаха за европейската сигурност и за усилията за диверсификация на източниците за снабдяване с енергия“. Европейският парламент настоява за анулиране на проекта, се казва още в текста на въпросната резолюция.  ", "date": "2018.12.13", "title": "Захарова: ЕС явно разчита на глобалното затопляне, или ще се отоплява с дърва, но и те ще са от нас"}
{"url": "http://epicenter.bg/article/US-izdanie--Putin-prehvarli--quot-igrata-quot--v-predniya-dvor-na-Amerika-/170675/7/0", "text": "С последните си действия руският лидер Владимир Путин показа на САЩ, че е напълно в състояние да прехвърли глобалната стратегическа \"игра\" в предния двор на Америка. Според CNN изпращането на стратегическите бомбардировачи Ту-160 във Венецуела е предизвикало забележимо напрежение сред американските експерти и медиии.  Кореспондентът на CNN Брайън Тод описа прелитането на руските \"Бели лебеди\" във Венецуела като \"тревожен сигнал\" за властите в САЩ, коментира руската преса.  \"Путин явно се опитва да предупреди Вашингтон, че може \"да прехвърли играта в нашия двор\" и че Русия притежава значителен боен потенциал\", цитира CNN думите на бившия помощник на министъра на отбраната на САЩ Дерек Шолет.  Според мнението на американския експерт Владимир Путин и президентът на Венецуела Николас Мадуро вероятно са замислили план против САЩ, доколкото сътрудничеството им се осъществява около бреговете на Америка.  Бившият служител на военното разузнаване на САЩ Тони Шафър също смята, че руският президент \"е дал ясно да се разбере\", че е решен \"да възстанови влиянието на Русия до нивата на СССР\".  Руската преса отбелязва също, че американските експерти не казват и дума за това, че американски ескадрили са дислоцирани навсякъде около руските граници. Техни бомбардировачи, способни да носят ядрени заряди, например не един път са участвали в учения и са прелитали близо до границите на Русия в Прибалтика.   ", "date": "2018.12.13", "title": "US издание: Путин прехвърли \"играта\" в предния двор на Америка "}
{"url": "http://epicenter.bg/article/Erdogan-za-zhp-katastrofata-kray-Ankara--Shte-se-provede-razsledvane-vav-vsichki-aspekti/170681/7/0", "text": "Турският президент Реджеп Тайип Ердоган заяви днес, че е започнало съдебно и административно разследване във връзка с влаковата катастрофа, станала тази сутрин в окръг Анкара, предаде турският телевизионен канал НТВ.  Той каза, че до момента са задържани трима души във връзка с катастрофата. Тази катастрофа ще бъде разследвана във всички аспекти, отговорните ще бъдат разкрити и ще бъде направено необходимото, заяви Ердоган.  Президентът заяви, че девет души са загинали, а 47 са били ранени, след като скоростен влак се сблъска с локомотив, извършващ инспекция на релсовия път.  Задържани са трима служители на държавната железопътна агенция, заподозрени в небрежност във връзка с катастрофата, съобщава БТА, цитирайки Анадолската агенция.    ", "date": "2018.12.13", "title": "Ердоган за жп катастрофата край Анкара: Ще се проведе разследване във всички аспекти"}
{"url": "http://epicenter.bg/article/SASht-prizovavat-Ungariya-da-ne-blokira-satrudnichestvoto-na-Ukrayna-s-NATO-/170698/7/0", "text": "САЩ призоваха Унгария да подобри отношенията със съседна Украйна и да не се опитва да блокира сътрудничеството на Киев с НАТО, заявявайки, че \"ако Украйна се провали, Унгария ще бъде на фронтовата линия на руската агресия\", предаде Ройтерс, като се позова на американското посолство в Будапеща.  Унгария обвинява Украйна, че погазва образователните права на етническото унгарско малцинство, и заплашва като ответна мярка да блокира усилията на Киев за сближаване с НАТО и ЕС, посочва Ройтерс.  Посланикът на САЩ в Будапеща Дейвид Корнстийн е заявил пред парламентарна комисия, че Унгария може да направи повече за \"приоритетна подкрепа на съюзите\" в момент, когато, по думите му, \"Русия представлява подновена заплаха за Украйна и Европа\".  \"Сега повече от всякога Русия подлага Запада на тест\", твърди Корнстийн в изявление, разпространено от посолството. \"Силното ни усeщане е, че като съюзници в алианса най-добрият начин да насърчаваме реформите в Украйна е, като разговаряме с нея, а не като блокираме ангажимента й с НАТО\", заявява той.  По думите на Корнстийн Унгария, която е силно зависима от руския нефт, газ и ядрена експертиза, си играе с огъня, като ухажва президента Владимир Путин.  \"Трябва да не изпускаме от поглед голямата картина\", казва Корнстийн. \"Путин не се интересува от националния суверенитет. Неговото виждане е неоимперско. Ако Украйна се провали, Унгария ще бъде на фронтовата линия на руската агресия\", продължава американският дипломат.  Държавният секретар в унгарското външно министерство Левенте Модяр е заявил пред парламентарната комисия, че различията между САЩ и Унгария не са стратегически и че се надява, че диалогът ще спомогне за коригирането им, според държавната информационна агенция MTI.  Унгарският премиер Виктор Орбан подкрепи западните санкции срещу Русия заради анексирането на Кримския полуостров и подкрепата за проруските сепаратисти в Източна Украйна, но същевременно критикува тези мерки.    ", "date": "2018.12.13", "title": "САЩ призовават Унгария да не блокира сътрудничеството на Украйна с НАТО "}
{"url": "http://epicenter.bg/article/Streletsat-ot-Strasburg--Otmashtavah-za-ubitite-si-bratya/170701/7/0", "text": "Аз отмъщавах за своите убити в Сирия братя, това е казал Шериф Шекат – мъжът, който откри огън по коледния базар в Страсбург, предаде ТАСС.  Шофьорът на таксиметровия автомобил, с който 29-годишният жител на източния френски град избяга от мястото на престъплението, е дал показания.   \"По думите на свидетеля Шекат му е казал, че е отмъщавал за своите убити братя в Сирия\", каза прокурорът Реми Хайнц. Обвинителят, цитирайки показанията на очевидеца, допълни, че убиецът е пропътувал разстоянието от центъра на Страсбург до района \"Нойдорф\", а водачът е бил принуден от заподозрения да кара бързо.  \"Шекат все още не е намерен\", посочи още Хайнц. Той припомни, че френската полиция задържа бащата на Шекат и двама негови братя и още един човек. \"Никой от четиримата не е дал показания\", каза още Хайнц.  Шефкат отри огън в центъра на Страсбург на 11 декември. При стрелбата загинаха трима души, а 13 пострадаха. Разследване на трагедията започна и италианска прокуратура. Една от жертвите е журналист, който е гражданин на апенинската държава. Федералното германско обвинение в Берлин също предприе подобни действия. Шестима от ранените са граждани на Федералната република.", "date": "2018.12.13", "title": "Стрелецът от Страсбург: Отмъщавах за убитите си братя"}
{"url": "http://epicenter.bg/article/US-miliarder--Vizhdam-razgnevena-talpa-s-vili--I-idva-za-nas--plutokratite-/170650/11/33", "text": "Най-вероятно не ме познавате, но точно като вас, аз съм представител на онези 0,01 процента горди и несъжаляващи за нищо капиталисти. Аз създадох, участвах в създаването на и инвестирах в повече от 30 компании в различни индустрии - от съвсем малки - като нощни клубове, до огромни - от рода на Amazon.com - там бях първият инвеститор, който не беше член на семействата на основателите.  След това създадох aQuantive, компания за интернет реклама, която по-късно продадох на \"Майкрософт\" за 6,4 милиарда долара. Кеш.  Заедно с няколко приятели притежавам банка.  Казвам ви това, за да ви покажа как в много отношения не съм по-различен от когото и да било от вас, мои скъпи милиардери.  Като вас имам добро разбиране и перспектива за това какво е бизнес и капитализъм. Като вас бях награден повече от щедро за успеха си с живот, който 99,99% от американците не могат дори да си представят. Къщи по целия свят, личен самолет и т.н., и т.н. Знаете за какво говоря.  През 1992 г. все още продавах възглавниците, които произвеждахме семейно, на големите вериги магазини, а интернет беше бавно и непознато нещо.  Но спокойно мога да кажа, че дори тогава много от моите клиенти, големите вериги магазини, вече бяха обречени. Осъзнах, че в момента, в който интернет стане достатъчно бърз и сигурен, хората ще започнат да пазаруват онлайн. Довиждане, книжарници, магазини за дрехи, магазини за техника.  Това, че осъзнах какво ще се случи малко по-бързо от другите, беше основната част от успеха ми.  Късметът ми дойде от това, че имах двама приятели, и двамата невероятно талантливи, които също видяха потенциала на мрежата. Сигурно никога не сте чували името на единия от тях - Джеф Таубер, или на другия - Джеф Безос. Толкова бях развълнуван от бъдещите възможности, които мрежата предлагаше, че казах на двамата, че съм готов да инвестирам във всяка идея.  Така се случи, че вторият Джеф - Безос, ми се обади първи с предложение. И така, аз му помогнах да започне мъничкия си бизнес за онлайн продажба на книги.  Другият Джеф започна онлайн магазин, наречен Cybershop. За съжаление доверието в онлайн трансакциите не беше голямо и беше прекалено рано за подобна идея - хората не искаха да купуват стоки, които не могат да видя и пипнат „на живо” (за разлика от книгите, чието качество не се променя - гениалното прозрение на Безос).  Cybershop не се справи и мина в групата на „поредния дотком”. Amazon беше относително по-успешен. Сега си имам много голяма яхта.  Но нека говорим откровено. Не съм най-умният, нито най-работливият. Бях посредствен ученик и нямам никакви технически познания, нито съм добър с компютрите. Това, което ми помага, мисля, е желанието да поемам рискове и добрият усет за бъдещето.  Да виждаш предстоящите събития е основно изискване за добрия предприемач.  И какво виждам в нашето бъдеще?  Докато хората като мен и вас си живеят живот, който надминава мечтите на който и да било плутократ в човешката история, остатъкът от страната - 99,99 процента, изостава.  Разделението между имащите и нямащите се задълбочава, и то с огромна скорост. През 1980 най-богатият 1% е контролирал около 8% от приходите на САЩ. Най-бедните 50% си делели около 18%. Днес най-богатият 1% има около 20% дял, а най-бедните 50% си делят едва 12%.  Но проблемът не е в неравенството. Известно неравенство е задължително за всяка добре функционираща капиталистическа икономика.  Проблемът е, че в нашия случай неравенството е по-високо от всякога и се влошава от ден на ден.  Страната ни се движи от капитализъм към феодализъм. Освен ако драматично не променим политиката си, средната класа ще изчезне напълно и ще се превърнем във Франция от ХVІІІ век. Преди революцията.  Събудете се, хора. Това няма да продължи дълго. Ако не направим нещо, за да поправим гигантското неравенство в икономиката, разгневената тълпа ще дойде пред вратите ни. И ще си носи вилите.  Нито едно общество не може да поддържа подобно постоянно нарастващо неравенство.  Всъщност в цялата човешка история няма нито един пример, в който е имало подобно акумулиране на богатства, без вилите да излязат. Покажете ми общество с големи социални различия и аз ще ви покажа полицейска държава. Или пък бунт. Няма примери за обратното.  Много от нас си мислят, че сме специални, защото “това е Америка”. Мислим си, че сме имунизирани срещу силите, които започнаха арабската пролет, руската и френската революции. Знам, че вие, драги, от тези 0,01 процента, напълно отричате аргументите ми, много от вас дори са ми казвали в очите, че не съм с всичкия си.  И, да, знам, че сте убедени, че неравенството е измислица, понеже веднъж сте видели бедно дете с iPhone.  Ето какво искам да ви кажа: живеете в измислен свят. Това, в което всички искате да вярвате, е, че когато нещата стигнат критична точка и преминат от „кофти за масите” в „опасно и социално дестабилизиращо”, ние някак си ще сме разбрали предварително.  Всеки студент по история ще ви каже, че номерът не става така.  Един ден някой се самозапалва, после хиляди хора са на улицата и преди да разберете какво става, цялата страна гори.  И ние няма да имаме време да стигнем до летището, да скочим на частните си самолети и да отлетим за Нова Зеландия.  Винаги е ставало така.  И ако неравенството продължи, ще стане точно така. Ние няма да можем да предвидим кога и ще бъде ужасно за всички. Но особено ужасно за нас.  Най-ироничното в тази ситуация е това колко напълно ненужна и самооборваща се е тя.  Ако направим нещо, ако променим политиката си така, както, да кажем, Рузвелт направи през Голямата депресия, така че да помогнем на тези 99% и да спрем революционерите и откачалките, онези, които първи ще заразмахват вилите, това ще е най-добрият изход за нас, богаташите.    Тук трябва да следваме модела на Хенри Форд, който бързо осъзнава, че всички служители във фабриката му в Мичиган са не само евтина работна ръка, която може да експлоатира - те са и огромна група консуматори. Форд осъзнал, че ако повиши надниците им до космическата за онова време сума от 5 долара на ден, те щели да могат да си позволят да си купят кола. От него.  Трябва да опитаме да направим нещо. Идиотските политики в момента намаляват хората, които могат да си позволят да купуват стоките ми. Или вашите стоки. Когато осъзнах това, реших да напусна удобния си малък супербогат свят и да започна да се занимавам с политика. Не директно, кандидатствайки за офис или ставайки един от редицата милиардери, които подкрепят някой кандидат.  Вместо това реших да се опитам да променя мисленето с нови идеи - подкрепяйки това, което аз и съавторът ми Ерик Лиу наричаме „средна икономика”. Това е дълго отлаганата промяна във възгледите за икономиката, които са приемани за почти свещени в партийните редици и които причиниха постепенния й упадък и прецакаха американската средна класа.  „Средната икономика” отрича концепцията, че икономиката е ефикасна механична система и предлага много по-акуратния възглед за комплексна екосистема, изградена от хора, които зависят един от друг. Точно затова в основата на капитализма трябва да лежи идеята, че ако служителите имат пари, бизнесите имат повече клиенти. Това прави консуматорите от средната класа, а не богатите бизнесмени като нас истинските създатели на работни места.  На 19 юни 2013 \"Блумбърг\" публикува моята статия „Защитата на един капиталист за минимална надница от 15 долара”. Форбс отговори с „Ник по пътя към лудостта”. Въпреки това едва няколко седмици след публикацията моят приятел Дейвид Ролф, организатор на синдиката на работниците в сферата на услугите, започна стачка сред служителите във веригите за бързо хранене, изисквайки минимална надница от 15 долара на час. И едва 350 дни след публикуването на статията ми кметът на Сиатъл Ед Мъри подписа наредба за същото нещо, превръщайки го в закон.  Случи се, защото ние напомнихме на масите, че те се изворът на растежа и просперитета, не ние, богатите. Напомнихме им, че когато служителите имат повече пари, бизнесите имат повече клиенти и имат нужда от повече служители. Напомнихме им, че ако служителите, които живеят с надница, която е една идея над границата на бедността, данъкоплатците не би трябвало да доплащат разликата.  И когато свършихме с напомнянето, 74% от гласоподавателите в Сиатъл се съгласиха, че 15 долара на час минимална заплата е страхотна идея.  Основният довод срещу повишаването на минималната надница, който се предлага от републиканците, техните спонсори, а и от доста от демократите, е, че повишаването на минималната заплата ще причини намаляване на работните места.  Този довод е показателен за настоящия възглед към икономиката. Ако сте учили „Основи на икономиката” в университета, знаете, че ако надниците се увеличат, служителите трябва да се съкратят. Законът за търсенето и предлагането и такива ми ти работи…  Тогава обаче защо имаме Джон Бойер и други републиканци в Конгреса, които твърдят, че ако поставите по-висока цена на труда, ще получавате по-малко от него? Сериозно?  По време на последните три десетилетия компенсациите за президентите на компаниите нарастваха 127 пъти по-бързо, отколкото тези за работниците. От 1950 съотношението между заплатите на президентите и служителите се е повишило с 1000 процента, и не, пръстът ми не се подхлъзна на нулата.  Президентите получаваха 30 пъти по нормалната заплата, сега взимат около 500 пъти повече. И все пак нито една компания, за която аз съм чул, не е елиминирала висшия си мениджмънт или ги е аутсорснала в Китай, или е намерила начин да бъде заместен от компютър.  Вместо това сега имаме повече от всякога изпълнителни президенти и висш мениджмънт. Същото важи за финансовите служители и технологичните специалисти. Те ни струват все повече и повече и ги наемаме все повече и повече.    Откакто е имало капитализъм, капиталистите казват същото при всеки опит за повишаване на надниците. 75 години оплаквания от големия бизнес - от момента, в който минималната надница е приета като закон, когато жените изискват равно заплащане, когато законите срещу детския труд влизат в сила. Всеки път капиталистите казват същото нещо по същия начин: \"Ще се разорим. Ще трябва да затворим. Ще трябва да уволним всички\".  Не се е случило досега.  Всъщност изследванията показват, че когато служителите са по-добре платени, бизнесът като цяло е по-добър.  Повечето от вас сигурно мислят, че 15 долара минимална заплата в Сиатъл е безумие, което поставя икономиката ни в риск. Но в Сиатъл дори настоящата ни надница от 9,32 долара е с 30% по-висока от федералното изискване.    Е, оплакващи се икономисти, вижте какво казват цифрите: на национално ниво има два града с най-висок растеж на заетостта от малки бизнеси - Сан Франциско и Сиатъл. Познайте сега кои градове имат най-висока надница? Сан Франциско и Сиатъл. Най-бързо развиващият се град в Щатите? Сиатъл. 15 долара не е рискова политика. Просто е добавка към стратегията, която вече дава възможността на нашия град да бие вашия град по точки.  И ако се замислите, е напълно логично. Ако служител изкарва 7,25 на час, каква част от надницата на този човек ще се върне в касите на местните малки бизнеси? Почти никаква, ето каква.  Този човек ще си плати наема, ще напазарува от най-евтината верига магазини и ако има късмет, ще си купи карта за градския транспорт. Но няма да иде на ресторант. Няма да си купи нови дрехи. Няма да купи цветя на 8 март.    Разбира се. Има много фактори, които участват в определянето на заетостта. Но моля ви, моля ви, спрете да настоявате, че ако плащаме повече на работниците на надница, безработицата ще стигне невиждани нива и ще съсипе икономиката. Това е пълна глупост.  Най-лошата част от сегашната икономика не е вярването, че ако богатите забогатеят още повече, това е добро за икономиката. Най-лошото е вярването, че ако бедните забогатеят, това е лошо за икономиката.  Знам, че всички вие смятате, че задължаването на бизнеса да плаща на служителите повече е нечестно или прекалена намеса.  Повечето от вас вярват, че трябва да следваме добрите примери на фирми, които плащат на служителите си толкова, че да не умрат. Или да позволим на пазара да определи цената.  Но! Когато тези, които налагат лошите примери, като \"Макдоналдс\", плащат на служителите си абсолютния минимум, това, което казват, е, че биха плащали на служителите си дори по-малко, ако беше легално. В големи групи хората не правят правилното нещо. Затова икономиката ни може да бъде ефективна само ако се води от закони.  \"Уол-Март\" е най-големият работодател в страната с 1,4 милиона служители в САЩ и повече от 25 милиарда печалба преди данъци. Спокойно може да си позволи да плаща на милиона минимално платени служители допълнителни 10 хил. на година, да ги измъкне от пълна бедност и да им позволи да пазаруват в \"Уол-Март\".  Това не само ще спести на данъкоплатците допълните разходи по лечение, социални помощи и финансова подкрепа, но \"Уол-Март\" ще изкарва по още 15 милиарда преди данъци.  \"Уол-Март\" няма (и не бива) да предлага на служителите си повече от конкуренцията си. Но за да имаме функционираща икономика, всички фирми трябва да са задължени, а не помолени да плащат надници, с които може да се живее, а не оцелява.  Ние, богатите, сме погрешно убедени от образованието си и обществото, а след това сме убедили и себе си, че ние сме основният фактор за създаване на работни места. Но истината е, че    Аз лично изкарвам около 1000 пъти повече от средния американец, но не купувам 1000 пъти повече неща. В последните няколко години семейството ми е купило няколко коли, не 3000. Купувам си по няколко ризи и панталона на година, както повечето американци. Купих си два чифта чудесни вълнени паналона, които моят партньор Майк нарича „мениджърските панталони”. Предполагам, че бих могъл да купя 1000, но защо да го правя? Вместо това си спестявам парите, с което обаче не правя много за икономиката.  Затова забравете за идеята, че Америка е велика заради хора като мен, вас и Стив Джобс.  Знаете истината, дори и да не искате да я признаете - ако се бяхме родили в Сомалия или Конго, ние всички щяхме да сме босоноги, седнали на прашния път и продаващи плодове от кошница. Не че Сомалия или Конго нямат добри предприемачи. Просто най-добрите им предприемачи са принудени да продават плодове от кошница до прашния път, защото това е всичко, което клиентите им могат да си позволят.    Една, която ще се хареса и на левите, и на десните?  Първо, бих помолил приятелите ми от Републиканската партия да се замислят реалистично за намаляването на размера на правителството. И да, да, да, прави сте - федералното правителство е прекалено голямо. Но няма начин да намалите служителите му, не и в момента. Рейгън и Буш имаха по 8 години да го направят и се провалиха с гръм и трясък.  Републиканците и демократите в парламента няма да намалят правителството само с позитивни мисли.  Единственият начин действително да се намали екипът на правителствените организации е да се върнем обратно в основните икономическите принципи - трябва да намалим нуждата от правителство.  Ако хората получаваха по 15 долара на час и повече, нямаше да имат нужда от купони за храна. Нямаше да имат нужда от помощ с наемите си. Нямаше да имат нужда от мен и вас, за да си плащат медицинските грижи.  Ако консуматорската средна класа се завърне, няма да имаме нужда от голям социален апарат. В същото време приходите от заплащане и данъци ще се увеличат, намалявайки дефицита.  С други думи, това е икономически подход, който може да обедини дясно и ляво. Може би това е причината за неизбежното разбуждане на дясното. Дори републиканци като Мит Ромни и Рик Санторум наскоро подкрепиха увеличаването на минималната надница, влизайки в конфликт с другите от партията си.    Там мисленето е закостеняло, аргументите - консервативни. И от двете страни.  Но според мен това е напълно приемливо. Повечето социални движения са започнали с победи на общинско и щатско ниво. Битката за 8-часовия работен ден, която приключи в столицата през 1938, започна на места като Илинойс и Масачузетс в късните 1800.  Движението за социално осигуряване започна в Калифорния през 1930.  Дори „Обамакеър” щеше да е невъзможна без примера на Мит Ромни в Масачузетс.  За съжаление много малко демократи и никой от републиканците разбират това. Президентът, макар че е с добри намерения, също не го схваща. В тазгодишната си реч той спомена за нуждата от по-висока надница, но не каза, че по-малко неравенство и възраждане на средната класа ще спомогнат за по-бързо растеж на икономиката. Вместо това аргументите, които чуваме от повечето демократи, са все същите стари оплаквания за социалната неправда.    Републиканците казват \"растеж\". Демократите казват \"справедливост\". И губят всеки път.  Но само защото двете партии във Вашингтон не са го разбрали още, не значи, че ние, богатите, можем просто да продължим както досега.  Тонът на разговора вече се променя, дори милиардерите да не го чуват.  Знам какво си мислите. „Окупирай Уолстрийт” и всички останали „капитализмът-е-зло” протести изчезнаха без следа. Но това не е вярно.  Разбира се, трудно е да накараш хората да спят в парка в името на социалната справедливост. Но протестите, които имахме в началото на финансовата криза през 2008, наистина положиха началото на промяната в дебата - от дългове и задължения към социално неравенство.    Скъпи 1-процентковци, много от нашите сънародници започват да вярват, че капитализмът е проблем.  Аз не съм съгласен, сигурен съм, че и вие.  Капитализмът, когато е добре управляван, е най-великата социална структура за създаване на благоденствие в човешкото общество.  Но безконтролният капитализъм има склонност към централизация и последващ колапс.  Може да бъде контролиран така, че да носи облаги на малкото в краткосрочен план или на многото в дългосрочен. Работата на демократите е да го побутнат към второто.    Балансирането на силата на работниците и милиардерите чрез повишаването на минималната надница не е лошо за капитализма. То е безценен инструмент, който умните капиталисти могат да използват, за да построят капитализма стабилен и траен. И никой няма повече ползва от това, колкото квадрилионерите като нас.  Най-старият и най-важният конфликт в човешките общества е битката между концентрацията на власт и богатство. Хората на върха като нас винаги са казвали на тези на дъното, че съответните позиции са правилни и добри за всички.    Що за глупост е това? Наистина ли съм по-добър човек? Наистина ли имам право да определям морала и икономиката? А вие?  Моето семейство, Ханауер, е започнало в Германия, продавайки пера и възглавници. Когато Хитлер ги изгонил, те се озовали в Сиатъл, в притежание на друга компания за възглавници. Три поколения по-късно, аз спечелих от това. После извадих огромен късмет, че в ерата на интернет имах приятел на име Безос.  Дори и най-добрите от нас обаче при лошо стечение на обстоятелствата могат да се окажат босоноги, на прашния път, с кошница плодове пред тях. Никога не трябва да забравяме тази мисъл или това, че Съединените американски щати и тяхната средна класа ни направиха това, което сме, а не обратното.  Или пък можем да си поседнем на палубите на яхтите си, да не правим нищо.   ", "date": "2018.12.13", "title": "US милиардер: Виждам разгневена тълпа с вили. И идва за нас... плутократите "}
{"url": "http://epicenter.bg/article/Prof--Iskra-Baeva--Zashto-byaha-izbiti-detsata-ot-Yastrebino/170653/11/0", "text": "  Трудно се пише за избиването на 18 цивилни от Ястребино, шест от които са деца между 7 и 13 години. Но тъй като то отдавна не е припомняно, ще разкажа накратко за него, преди да се опитам да обясня защо и как се стига до подобни убийства от българската армия. През декември войска и полиция (около 5500 души) правят блокада на Омурташкия район, за да бъде унищожен Омурташкият партизански отряд.   На 19 декември 1943 г. е блокирано с. Ястребино, откъдето в отряда са отишли 60 души. Прави го втора картечна рота под командването на подпоручик Константин Йорданов от 19-и Шуменски пехотен полк с командир полк. Иван Атанасов. Арестувани са цели семейства на партизани и нелегални антифашисти. Към обед на следващия ден – 20 декември, 18 души от шест семейства са изведени извън селото и разстреляни.       Как е възможно армията да избива цивилни и деца, момичета и момчета, най-малкото от които дори не е имало снимка и е било босо? Колкото и да е трудно, обяснението може да се потърси в ожесточението, настъпило в тогавашна България.   Ще припомня, че от 1 март 1941 г. страната ни става съюзник на Третия райх на Адолф Хитлер с подписа на премиера Богдан Филов под Тристранния пакт. Вярно е, че България не се включва във военните действия на вермахта, но го заменя в Македония и Тракия, за да могат германските армии да потеглят за Източния фронт.     Същевременно, след като на 22 юни 1941 г. нацистка Германия напада Съветския съюз, българските комунисти започват въоръжена борба. В началото тя е ограничена, но след победите на Червената армия при Сталинград и особено при Курск през лятото на 1943 г. партизанското движение се разраства и става проблем за властите.   Затова на 10 април 1943 г. с окръжно № 3928 на МВР е наредено да се предприеме пълномащабна борба с партизаните, като се използват и военни части.   А на 27 и 28 април 1943 г. Постановление на Министерския съвет възлага унищожаването на партизанското движение и на армията.   За значението на тази задача за тогавашните власти говори дневниковият запис от 17 декември 1943 г. на вече регента Богдан Филов:  .     Политика, която трябва да бъде наречена държавен тероризъм.   Убийствата на цивилни и деца продължават и през следващите месеци.   За съжаление, списъкът на убитите малолетни и непълнолетни българчета е много по-дълъг: 13-годишните Никола Георгиев Накев от Перущица и Митко Палаузов от Габрово; 14-годишната Иванка Тодорова Пашкулова от с. Старо Железаре, Пловдивско;  15-годишните Стоян Рачев Раев от с. Черешово, Детелина Мирчева Минчева от с. Черногорово, Пазарджишко, и Иван Атанасов Филев от с. Ситово, Пловдивско; 16-годишните Кръстан Стоилов Кръстев, Мария Петкова Ненчева от с. Пъдарско, Пловдивско, Гинчо Славов Гинчев от с. Мало Чочовен, Сливенско, Иван Атанасов Бандаков, убит в местността Милеви скали, Костадин Иванов Запрянов от с. Бодрово, Хасковско, Марин Трифонов Попов от с. Правище, Пловдивско, Иван Стефанов Василев от с. Присойна, Омурташко, Цветана Живкова Велева от Перник, Иван Динчов Кривиралчев от Копривщица, Тодорка Истратиева от с. Расник, Брезнишко; 17-годишните Стефко Иванов Крайчев от Сливен, Никола Делчев Делевски и Стоян Николов Мусенов от с. Старо Железаре, Мехмед Юсеинов Юсменов от с. Горско Сливово, Ловешко, Трайко Тодоров Траев от с. Каблешково, Бургаско, Боян Станков Христов от с. Лешниковци, Трънско, Васил Тодоров Христов от с. Падала, Давид Арон Давидов от Пловдив, Костадин Георгиев Лазаров от с. Бараково, Кюстендилско, Максим Петров Мишев от Пещера, Спас Христосков Стоичков от Костенец, Тинка Христова Ковачева от Пловдив, Иван Димитров Глушков и Кирил Димитров Тананеев от Самоводене, Любен Петров Ганчев от Батак, Иван Николов Рачев от Разлог, Ангел Спасов Недков от с. Подгумер, Софийско, Димчо Георгиев Караминдов от Карнобат, Иван Нанев Атанасов от с. Върбен, Пловдивско, Цветко Александров Караджов от с. Мирково, Софийско, Костадин Такев Тодоров от с. Войнеговци, Софийско, Мария Георгиева Бакалова от Пловдив, Кунчо Цоков Фитлеков от с. Красново, Пловдивско, Петър Станчев Божинов от Габрово, Стефан Цвятков Станев от с. Крушево, Севлиевско, Тодор Петров Велчев от Перущица, Димитър Янков Василев от с. Кривина, Софийско, Тодорка Йорданова Моралийска от с. Долна Диканя. Да, повечето от тях са били партизани или ятаци, но не са съдени, а просто убити. И да, повечето от убийците им са осъдени от Народния съд, но нима без вина?      ", "date": "2018.12.13", "title": "Проф. Искра Баева: Защо бяха избити децата от Ястребино"}
{"url": "http://epicenter.bg/article/Dimitar-Dimitrov--Mashinnoto-glasuvane-shte-bade-poredniyat-izvor-na-organizatsionni-nedorazumeniya-/170669/11/34", "text": "    - Един очевидно важен пример са резултатите от изборите преди пет години за Европейски парламент, когато всъщност се появи феноменът „15/15“, с който беше избран господин Неков от листата на Социалистическата партия. Той всъщност беше със заден номер, но тъй като номерът на партията беше 15, автоматично се получи ефектът на повторението, с който преференциите се изсипаха за номер 15 в подреждането на кандидатската листа, и това беше господин Неков. Има разбира се много други ясни илюстрации, включително в различни листи. Трябва да направя едно уточнение – че дори когато се въвеждаше преференцията, проблемът е обсъждан, но тогава преценката е била, че ако се използват квадратчета с малко по-голям шрифт като номера на партиите, номерацията, която се получава след теглене на жребий, подрежда партиите от едно. В същото време да има партии за получаване на номера или листи, и подреждането на кандидатите в кръгчета. Идеята тогава и преценката е била такава, че когато имате квадратче и кръгче, с което е ограден номерът на кандидата, избирателите ще бъдат в състояние да направят разграничение между едното и другото. Това за съжаление в реалния свят не се е получило и сега се поставя въпросът да има само една номерация, която биха ползвали кандидатите, и да няма номерация на партиите. Идеята е подреждането да бъде такова, каквото са изтеглили с жребия, но това да не бъде отразявано като номер. Другото предложение е да се използват различни дължини на кодовете, тоест да има двуцифрена номерация за партиите, за листите, и трицифрена примерно за кандидати. Започват първи, втори, трети, пети и т.н. подреждането в листата за партиите, и примерно 101, 102, 103, 104 и т.н. за кандидатите. И двете предложения имат някакъв практически смисъл. Моето лично мнение е, че е по-добре да има една единствена номерация. Избирателите, които няма как да се ориентират в наименованието на партията и би им било по-лесно да работят с номера, този аргумент да не бъде отчитан, тъй като веднага изниква въпросът за какво се правят изборите и кого да улеснят – тези, които могат или които не могат да четат. Би трябвало да има един стандарт, всички трябва да имат достатъчно базово образование, позволяващо им да почетат наименованието на партията или коалицията.    - Повтарям, че ако избирателят е в социална некомпетентност, която не му позволява да прочете наименованието на партията или коалицията, това е проблем на самия избирател. Не може да бъде проблем общ за всички. Разбира се, това в различна степен засяга различни партии. ДПС е най-яростният противник на премахването на номерата пред партиите, което навежда на мисълта, че избирателите на ДПС са най-малко социално компетентни, в смисъл способни да четат и да разпознаят в листата своята партия. Каквото и решение да се приеме, то ще бъде в правилна посока към премахване на ефекта от това, че механично се гласува, като се използват номера.    - Аз съм от тези скептични анализатори, които имат ясно мнение. Смятам, че ако избирателят може да избира да гласува или с хартия, или с машина, да се въвежда машинно гласуване общо във всяка секция няма особен смисъл, тъй като идеята за въвеждането на машини е да се премахне възможността от всякакви маймунджулъци и фокуси, които правят или се подозира, че правят членовете на секционните комисии. Докато избирателят има пред себе си само опция за машинно гласуване, означава, че фокусите, които се случват в секционната комисия, ще се случват само между тези, които гласуват с хартия. Там нищо няма да се промени. И ако имате сто избиратели и нещо се е случвало, ами то ще се случва и сега между примерно половината. Половината от избирателите ползват хартия. Говори се за 20, 30, 50 милиона, колкото ще струва един такъв проект. Освен това той трябва да се обслужва, трябва да има технически лица оператори. Това нововъведение ще бъде извор на поредните организационни недоразумения, които нищо няма да променят.    - Да. Пресният пример е Холандия. Холандия е използвала 12-13 години машини за гласуване. Там има друг проблем. По друг начин е организирано трансферирането на резултатите от секциите към централната база данни. Те се отказаха и в момента броят на ръка. Става въпрос за сравнително големи секции, за бюлетини, които имат по 16-17 страници, върху които са отбелязани преференции за примерно листа от сто избиратели. Това се прави само на ръка, защото това е единственият начин да има доверие в целия процес. В момента, в който въведете машина и позволите в някакъв сегмент от целия процес да има външна намеса, няма как да имате доверие. Често се казва, че броенето на ръка забавя процеса. Това са психологически манипулации. Преброяването и целият изборен процес не е състезание на сто метра на Олимпийски игри. Важното е не за колко време ще се извърши, а така да се извърши, че всички да имат доверие в оповестените резултати.    - Със сигурност. Да не говорим, че има много стъпки към въвеждането на машините. Някой трябва да ги произведе, някой трябва да ги сертифицира. Наличието на машина сравнително лесно може да бъде блокирано, все пак това е техническо средство. При това, за да се блокира една машина, не е необходимо да си технически грамотен, достатъчно е да направиш така, че да няма захранване, което пък е в средните възможности на много избиратели. След което такива примери ще бъдат изкарани като водещи заглавия и така недоверието горе-долу ще бъде на същото равнище, на което е и в момента. Аз ще ви дам един много краен пример. Президентът Тръмп е известен, че от време се изказва в някои социални мрежи, в който обвинява демократите, че искат да има либерална политика за имигрантите, за да дойдат имигранти, да им се дадат избирателни права и да се злоупотреби с тях. Тоест демократите са мошеници. В това няма никаква истина. Факт е обаче, че оценката на президента вече е такава, че демократите са мошеници. Това е смисълът на този тип дебати.    - Трудно може да се намери логика зад решение, което е внесено в 12 без 5. След това, от вчера знаем, че така, както е разчетено, това предложение не било това, което господин Марешки мисли. Камерите ще се включват накрая при преброяването, има много технически параметри, които не е съвсем ясно как ще функционират, но важното е, че господин Марешки се е записал като участник в дебата. Факт е, че господин Марешки, това не е много публично обсъждан факт, е написал цял закон с нов начин на правене на изборите и начинът, по който той предлага да се правят избори, е да приличат на конкурс за красота - да имат предварителен кръг, финален кръг и така да се определят победителите. Вкарваме се в абсолютно безсмислени разговори, които нищо друго не обслужват, освен че повтарят името на вносителя и неговата активна позиция.    - Предполагам, че ще се реши проблемът с повтарящите се номера, ефектът 15/15 или поне ще има предпоставки той да не се появява. Машинното гласуване е „Соломоновско решение“, тъй като част от партиите много настояват за него, те са превърнали машинното гласуване в нещо като основен елемент от програмата им. Това настояване също очаквам да бъде удовлетворено, от което ще има положителен ефект. Той разбира се ще бъде финансово положителен за този, който ще произвежда машините, който ще ги поддържа, за експертните групи, които ще работят върху проектирането и т.н. Изобщо като цяло няма да има никакъв ефект.    - Като цяло в избирателния процес доверието би се върнало отчасти, ако бъде решен проблемът с тези 250 или 300 хиляди имена, които се появяват в списъците. Тоест, ако се изработи регистър на избирателите, в който фигурират изборните адреси на всички, които имат българско гражданство. Това е изискване на Конституцията и такава е нагласата на конституционалистите. След това стъпка по стъпка да се решава въпросът с това как да се осигури на всички избиратели в такъв един регистър, получаването на достъп до процеса, тъй като очевидно е, че част от тях няма как да гласуват, тъй като се намират на специално място, където няма секции.  Ако има голям проблем, той е свързан с избирателните списъци. С това, че след изборите се упражнява контрол върху многократното гласуване, това се прави от администрация, която не може да направи независима оценка, просто защото рискува работните си места. Този проблем би трябвало някак си да бъде решен или поне частично да се направи стъпка към решаването му. А дали ще има машини или няма да има машини във всяка секция, вълнува само тези, които трябва да кажат нещо на избирателите и не намират нищо друго какво да кажат.   ", "date": "2018.12.13", "title": "Димитър Димитров: Машинното гласуване ще бъде поредният извор на организационни недоразумения "}
{"url": "http://epicenter.bg/article/Ivo-Milev--S-politikata-si-Lyudmila-Zhivkova-nadhvarlya-vremeto--v-koeto-zhivee/170687/11/61", "text": "Нова биографична книга за Людмила Живкова е от няколко дни на книжния пазар. Автор е историкът и юрисконсулт Иво Милев, а издател е СЕНС.   Книгата „Животът и смъртта на Людмила Живкова”, е резултат на многогодишен труд на автора Иво Милев. От 2009 г. той работи по проект за игрален филм на продуцентските компании СИА и Камера.   След работа с над 50 000 страници архивен материал, в по-голямата си част неизползван досега, книгата представлява ултимативния биографичен разказ за Людмила. В центъра на този разказ е личната драма и трагедия на една жена, умряла с чувството, че е предадена, изоставена и излъгана, дори от собствения си баща, а смъртта й и до днес продължава да буди загадки.   „Като историк бих казал, че личността на тази жена като деец и политик надхвърля времето, в което живее. Тя е нещо коренно различно, което може да предложи социалистическият лагер по това време. С начина си на живот, с държанието си с идеите, Живкова е различна, а това, между другото, дразни тогавашния интелектуалец“, коментира Иво Милев.   При проучването той също отделя внимание върху увлеченията й към източната философия. „В крайна сметка, мисията на новото източно време е да бъдат съчетани със западните влияния. Тя е дълбоко убедена, че двете култури крият една обща история. За нея, България е като фокус на тези влияния. Над всичко обаче в политиката е националното. Живкова продължава идеите от 30-40-те години за национално възраждане, които са крайно необходими през 70 и 80, отбелязва авторът.   Според Милев, през 40 и 50-те години България изживява пълна денационализация с налагането на интернационалния социализъм по съветски модел. „Това води до рухване на националната ни идентичност. Компенсация на това нещо е цялото дело на Людмила Живкова през седемдесетте. Реално, политиката й може да се възприема като свързване на тези прекъснати нишки с цялата култура и тенденции от времето на 30-40-те години. Това е много по-важно в нейната политика, отколкото от източните и увлечение, за които е критикувана. Людмила Живкова надхвърли времето си и с друга идея, че можем да бъдем на сцената на световната култура само през лично и национално нашето. Не можем да правим култура, ако сме обречени постоянно на чуждо влияние, убеден е Иво Милев.   Дъщерята на бившия Първи е колкото и позната, толкова и непозната. Авторът Иво Милев е създал един обективен и много важен за нас портрет, коментира директорът на Националния център за книгата към НДК Светлозар Желев.    „Всеки човек, който посегне към тази книга ще изгради свой собствен образ. За мен сред страниците са попаднали абсолютно всички важни неща в живота на Людмила Живкова, които са я формирали, така че всеки читател ще може да си обясни нейният образ по брилянтен начин“, смята Желев.   „Животът и смъртта на Людмила Живкова“ е навременна книга, дистанцирана и ангажирана в еднаква мяра. Иво Милев е подходил с хирургическата точност на хронист. Събрал е детайлите в едно плътно цяло. Оформил е образ, който може да се възприема с хладен разум.   Документалната сага не е предназначена да защитава или отрича времето, хората, решенията им. Това е описание, страничен поглед върху всичко възможно, което ги е оформило. Полезността на този труд е безспорна. Но по-важно е, че читателят инстинктивно изгражда доверие към неприсъстващия разказвач“, пише редакторът Силвия Недкова. Източник: БГНЕС", "date": "2018.12.13", "title": "Иво Милев: С политиката си Людмила Живкова надхвърля времето, в което живее"}
{"url": "http://epicenter.bg/article/Sledvashtata-voyna-na-NATO-i-Rusiya-za-sferi-na-vliyanie-shte-bade-v-nay-razdelenata-darzhava-na-Balkanite/170702/11/33", "text": "Отбранителният съюз на Запада ухажва Босна и Херцеговина, но лидерите в Сараево са разколебани по въпроса дали да приемат поканата за членство в НАТО. Министърът на външните работи на Руската федерация Сергей Лавров заяви по-рано, че Алиансът и Европейският съюз „засилват усилията си за поглъщане на региона“, поставяйки държавите на Балканите пред „фалшивия избор\" между Русия и Запада, пише Миша Савич в материал за американската агенция Bloomberg. Агенция „Фокус“ привежда превод на статията с уточнението, че публикуваните на страницата материали не отразяват позициите на редакцията.  През настоящата година НАТО вече надделя над Русия в борбата за влияние в южната част на Европа, в миналото комунистическа. Сега Алиансът е на път към следващата конфронтация в региона, който е бил арена на най-кървавите битки в европейската история след Втората световна война.  Приемайки Черна гора като член на организацията, Алиансът се насочва към Босна и Херцеговина - където през 1995 г. проведе първата си военна операция. Въпреки че намесата на НАТО помогна да се спрат кръвопролитията между бошняци, сърби и хървати, бруталният конфликт, който се разгърна тук след рухването на бивша Югославия, е отнел най-малко 100 000 живота. Оттогава регионът постоянно живее в сянката на страха от нови междуетнически напрежения.  Миналата седмица тенденциите се засилиха: министрите на външните работи на НАТО отново стартираха плана за действие за членство, който беше замразен за цяло десетилетие. И ако бошняците и хърватите подкрепиха сближаването с НАТО, то сърбите, водени от Милорад Додик, приеха идеята враждебно.  „Никога няма да подкрепя присъединяването към военен съюз, независимо дали е НАТО или някой друг\", категоричен бе Додик, който представлява босненските сърби в тристранното председателство на Босна и Херцеговина.  Лидерът на мюсюлманската общност Шефик Джаферович заяви, че членството в НАТО остава „една от основните цели на външната политика\" и за трите народа на Босна и Херцеговина. Лидерът на хърватите Желко Кошич също определи членството в НАТО като един от приоритетите, като отбеляза, че един от бившите членове на президиума на Сърбия - Небойша Радманович, през 2009 г. подкрепи плана за действие за подготовката на членството.  „Тогава Република Сръбска наистина разгледа въпроса за присъединяването към НАТО, смятахме, че имаме какво да обсъдим с алианса. Днес обаче геополитическата ситуация се е променила\", обясни Додик, съюзник на руския президент Владимир Путин.  НАТО разчита на притока на нови членове от Балканите - регион, където съюзът е обречен да се бори за влияние с Русия. Москва категорично осъжда разширяването на западния блок в някогашната си сфера на влияние. Бившите югославски републики Словения, Хърватия и Черна гора вече се присъединиха към Алианса, а Македония получи официална покана през юли.  Дейтънското мирно споразумение доведе до създаването на две квазидържави в Босна и Херцеговина: Република Сръбска и т.нар. Федерация Босна и Херцеговина, състояща се от бошняци и хървати. Системата се характеризира със слабо федерално правителство, което споделят и трите общности. Тя затруднява вземането на решения, забавя икономическия растеж и възпрепятства постигането на политическа хармония: партиите постоянно спорят за различни въпроси: от това как да се разпределят бюджетни средства до това кои знамена да се използват по време на официални събития.  И така, миналата седмица Додик напусна среща в знак на протест срещу факта, че знамето на Република Сръбска не е вдигнато на равна нога с това на Босна и Херцеговина. Неговото демонстративно отхвърляне на сближаването с НАТО има исторически корени. По време на войната в Босна, НАТО реагира на босненско-сръбската атака срещу мюсюлманския анклав Сребреница, при която бяха убити осем хиляди мъже и момчета, с бомбардировки.  НАТО нанесе удари и на съседна Сърбия по време на конфликта в Косово през 1999 г. Сега официален Белград обаче поддържа тесни връзки с Република Сръбска.  „Нямаме право да забравяме за хилядите бомби и смъртни случаи в Сърбия и Република Сръбска. Членството в НАТО ще бъде унижение за всички сърби без изключение\", предупреди Додик още в началото на годината.  По-рано САЩ наложиха санкции срещу Додик, който редовно призова за оттегляне на сръбската общност, за подкопаване на мирните споразумения. Додик също така обеща да се противопостави на промените в държавната система, приети под натиска на международни представители.  Ключовите глобални играчи също не са съгласни. По-рано този месец руският външен министър Сергей Лавров заяви, че НАТО и Европейският съюз „засилват усилията си за поглъщане на региона\", поставяйки държавите пред „фалшивия избор\" между Русия и Запада.  Генералният секретар на НАТО Йенс Столтенберг заяви, че Алиансът би искал да постигне съгласие относно допълнителните мерки, необходими за евентуалното членство на страните от региона.  „Дали да приеме или да не приеме предложението, решава Босна и Херцеговина\", подчерта Столтенберг от Брюксел. „Ние направихме нашия ход“.   ", "date": "2018.12.13", "title": "Следващата война на НАТО и Русия за сфери на влияние ще бъде в най-разделената държава на Балканите"}
{"url": "http://epicenter.bg/article/Prof--Hristina-Vucheva--Vremeto-na-polititsite-za-lazhi-i-prazni-prikazki-izticha-/170678/11/0", "text": "  - Определени групи и отделни експерти правят прогнози за задаваща се висока инфлация, откакто започна обсъждането на Бюджет 2019. В периода от септември до декември тези твърдения не бяха доказани.  Сега се появиха обаче два нови фактора, на които трябва да се обърне внимание. За увеличението на цената на водата се говори отдавна. Това обаче не може да окаже решаващо въздействие върху инфлационните изменения. Ако не се сбъднат лошите пророчества за цените на електрическата енергия, изменения на ценовите равнища на основни потребителски стоки не трябва да има. Веднага трябва да подчертая обаче, че не бива да пренебрегваме  друг известен  фактор, който може да повлияе върху цените – създаване на очаквания за тяхното повишаване или така наречените сбъдващи се пророчества. Ако започнете да разпространявате упорито някакво твърдение, накрая то се сбъдва.  - Да, възможно е, защото има благоприятна среда, подхранвана от погрешния и непоследователен начин, по който у нас се приложи европейското изискване за либерализация на енергийния пазар. Процесът трябваше да започне през 2013-2014 г., но страната ни се забави, като не извърши навреме изискващите се законови и други нормативни изменения. Подходът също беше противоречив и забъркан и това дава плодове и до днес, като създадената със закъснение енергийна борса работи по неясен и неполезен начин.  Държавното управление в лицето на законодателите от самото начало на въвеждането на т.н. зелени енергии приеха цени в интерес единствено на тези, които „сложиха перките” и стъклените панели, за да правят чиста енергия.  Законодателите и техните експерти помислиха и за производителите на топлоенергия, като им разрешиха да се възползват от високи цени за продаваната на НЕК електрическа енергия. Превърнаха НЕК в място за отчитане на загуби - задължиха ги да купуват от ВЕИ-та по високи цени и да продават на дружествата за разпределение на енергията по ниски цени. Въпреки че от миналата година се правят опити да се промени всичко това чрез създадения фонд за сигурност, след последните законови изменения отново всичко е за сметка на НЕК. Това удобно се забравя и всички днешни проблеми се обясняват с лошата работа на НЕК и БЕХ и на енергийната борса.   През 2015 г. работодателите за първи път изпищяха и реагираха организирано, като вдигнаха шум за неблагоприятното отражение на повишените  цени на елекрическата енергия за индустрията. Тогава се учреди фондът за сигурност на електроенергийната система и се измислиха някакви мерки, за които не може да се твърди, че са най-добрите. Много скоро работодателите отново поискаха промени, с които да се задължат всички производители на електроенергия да продават на борсата, за да има тя достатъчно участници, които не позволяват да се манипулира пазара. Тази мярка беше обещана, но се задейства другото лоби - на т.н. възстановяеми източници. Те поискаха тяхното участие на борсата да става чрез НЕК. Те да си получават високите цени от НЕК, а тя да се разправя с цените на борсата, евентуалните доплащания и другите сложности по разчитането. В крайна сметка се сдобихме с пълната деформация на това, което се нарича свободен пазар и конкуренция. През последните дни тази „история” със значителен ръст на цените на свободния пазар се развихри отново, макар и за няколко дни, но достатъчни, за да раздухат истерията с очакваната инфлация.  - Когато трябва да се създаде паника се започва оттам – говори се за увеличаване на цената на тока, на хляба, вдига се страхотна шумотевица. Ако има умни управляващи, досега те трябваше да се изправят и да говорят ясно и смислено дали това може да стане или не може. Времето на празните приказки и на лъжите изтича!  Наложително е някой, които не е свързан със заинтересованите групи - ВЕИ-та, тецове, продавачи на ток, експерти по енергетика - да прегледа закона по енергетика и установените сбъркани финансови разчети и връзки, да предложи изменения и ясна сметка какво да се направи. При този анализ трябва да се осмислят и обещаваните нови харчове за АЕЦ „Белене“ и за нови газови трасета, за да има яснота по финансовото състояние на НЕК и БЕХ.  Достатъчно е да погледнем към Франция. Ние не сме Париж, но ставащото там е глобална тенденция. Всички трябва да се съобразяват с факта, че чрез социалните мрежи и чрез всички останали технически средства на модерното време, връзката между хората е на друго ниво и те няма да търпят някой да прехвърля на тях - чрез цените на най-необходимите за съществуването стоки - непрекъснатото отклоняване на обществени ресурси за обогатяването на тези, които за удобство наричаме олигарси. Приканвам управляващите да се изправят и да спрат неприятните за обществото събития, които биха могли да настанат, ако не започнат да управляват професионално и в интерес на хората.  Инфлацията за 2019 година трябва да остане в рамките на предвиденото в тригодишната бюджетна прогноза (2019-2021). Добре е да се знае, че при едно непремерено нарастване на инфлационните изменения потърпевши са тези, чийто доходи са от трудови договори, от пенсии и от помощи. Поради намаляване на тяхната платежеспособност в такава ситуация настъпват и неблагоприятни изменения за малкия и дребен бизнес. Приходите на бюджета обикновено нарастват при инфлация, докато това не става при разходите. Това също е известна истина, която трябва да се познава.  Доказано е също така, че инфлационните промени увеличават броя на бедните, а така също и неравенството.   - Личните качества на тези, които ни управляват, и личното излъчване играят огромна роля. Но ако управляващите не се чувстват сигурни, трябва да намерят личности, експерти, които да вдъхнат доверие. Можем да назовем шефовете на икономическия съвет на всички американски президенти, а тук не можем да кажем нито едно име.  Ние не знаем кой съветва нашето правителство по темите, за които с вас разговаряме. Не може всеки да знае всичко. Илюзия е, че сме сложили за министри някакви вундеркинди.  Ако чрез говоренето се създава страх у хората за задаваща се инфлация, трябва да се намерят експерти, които да спрат това. Разбира се, преди това трябва да се предложат конкретни изменения, които по законов път да ограничат възможностите за отклонение на ресурси и за необосновано нарастване на цените. Странното и лошото е, че управляващите не забелязват това, което ние с вас коментираме.  - Посоченото е вярно само в най-общ план. Не става дума за някаква намеса от рода да се декретират цени или да се нарежда кой какво да прави в собственото си предприятие. Става дума за промени в закони, свързани със сектори, в които регулацията е задължителна – например, енергетика, горива, защита на трудови и социални права. Не трябва да се забравя, че пазарът и конкуренцията са нещо, доказало своята значимост. Но също така е доказано, че върху пазара може да се влияе по най-различни начини - някои от които са добри, а други - не. Както вече споменахме, понякога пазарът действа и въз основа на някакви очаквания и за това има хиляди примери! А очакванията се пораждат от  убежденията. Това е теза, доказана от философите още в началото на 20 век. Доказана е и от куп съвременни американски социолози.  Погледнете как действат пазарите на горивата, как действат борсите. Днес Тръмп казал нещо и доходността на ценните книжа веднага се променя.  - Макрон направи грешката, за която ние с вас говорим. Грешката, от която се опитвам да предпазя управляващите в България.  Въпреки цялата си интелигентност, познания и амбиции, Макрон допусна събитията да го изпреварят и реагира с огромно закъснение.  Още през ноември се разбра, че увеличаването на акцизите на горивата е глупово действие. Управляващите трябваше да имат достатъчно информация за това, че има маси от хора, които обедняват и които са зависими от тези цени. Че те живеят на по 100 километра от работните си места и за тях е жизнено важно на каква цена ще купуват горивата. Че са на ръба, както впрочем и у нас от три милиона работещи поне два милиона са на ръба. Що за управление е това, което не знае тези факти?! И което се опитва да налага действия в една толкова чувствителна сфера. Ужасно съм разочарована, защото вярвах, че образовани хора, въпреки липсата си на опит, могат да направят нещо. Очевидно обаче, освен книжните познания е необходимо и нещо друго.  Събитията във Франция определено са резултат от грешка на правителството и на самия Макрон.  - Обедняване на хората във всички страни има от десетки години. Във Франция отдавна знаят за социалните неравенства. Но за тях започна да се говори засилено от няколко години, след като Тома Пикети публикува книгата си „Капиталът. XXI век“. Оттогава погледът на хората е фокусиран върху социалните проблеми и неравенството. Бързото забогатяване на едни и бързото обедняване на други е акцентът в този респектиращ труд на Пикети. Благодарение на завихрилата се политическа и научна дискусия за неравенството, хората научиха, че ставащото не е съвсем редно.  Ето ви ярък пример за влиянието на убежденията върху реалността. Във Франция вместо да предвидят всичко това, Макрон започна като намали данъците на тези, които го направиха президент и дадоха парите. Може би очакваха, че всичко ще върви гладко, но не върви. Много е прав писателят Георги Господинов в своето есе „Невидимите кризи“, в което  казва, че икономистите трябва да четат много книги и тогава всичко ще бъде различно.  - Това, което предлага френският президент, ще доведе до увеличение на дефицита и дълга. Това не е проблем за страна като Франция, но всичко си има цена. Ще се увеличи цената, на която ще получават пари от пазарите, ще трябва да се намаляват разходи, да се реформират някои сектори, да се отнемат някои социални придобивки. Това ще породи ново напрежение и несигурност. Веднага ще се появят познатите от дълговата криза през 2010 година продавачи на застраховки на риска при облигационните книжа. Това ще пренавива още повече цените и разходите на държавата.  Кризата на дълга в Гърция не дойде пряко от това, че през 2008-а имаше финансова криза в САЩ. Тя стана от интереса на тези, които трупат милиарди от търговията с облигации и други свързани с тях инструменти. Възползваха се от раздуханата история и вдигнаха цените на дълга им ужасно много. Осем години гърците се бориха с това, но други направиха милиарди от тази дандания.  - У нас това настроение го има и ние го виждаме през последните седмици. Случилите се тук протести бяха на същия принцип. Коментираше се, че нашите протесиращи не били бедни хора.  Може да не са бедни като в Африка, но са хора, на които им е писнало да си броят стотинките в края на месеца. Много от тях  живеят с по 700 лева максимум и то с по две деца. Никой не иска да забележи тази трагедия, а това е трагедия. Никой не иска да направи нещо. Какво пречеше с бюджетаза 2019, вместо да се приказва за някакви милиарди и за ангажименти към НАТО, да се дадат парите за раждаемостта, за децата, за детските надбавки. Трябваше да се покаже на тези хора, че ще се даде нещо за тяхното съществуване! Вместо това се изляха приказки, които нямат нищо общо с реалността.   Не се изпълниха и обещанията за преизчисляване на всички пенсии съобразно средния осигурителен доход за някоя от последните години, поради което повече от един милион пенсионери получават по-малко, отколкото е определената линия на бедност.   Дали дългото стоене на власт зашеметява или има нещо друго, но трябва да си крайно несъобразителен или ограничен, за да не ти дойде наум, че при наличието на съвременната комуникация недоволството на хората ще избухва често при най-малкия повод.  - От години върви дискусия в големи западни страни, а също и на събиранията в Давос, относно смисъла на показателя брутен вътрешен продук и неговия растеж. Съществува убеждението, че растежът на БВП не води обезателно до ръст на доходите, нито пък е показател за качеството на живота. Една от причините е, че БВП измерва това, което е произведено, включително всички услуги и дейности (включва чрез оценка и сивата икономика и дори черната като наркотици и проституция), но той не показва дали това е останало в страната или е заминало в друти страни. Нито показва как е разпределено. Европейската, а и нашата статистика, използва и показателя брутна добавена стойност, но и от него не може да разберете каква е частта на печалбите и доходите от капитал, каква е частта на данъците и каква на заплатите.   - Хубавото и полезното на прилагания у нас механизъм на парична емисия, наричан валутен борд, е това, че чрез него не може да се раздухва инфлацията, даже напротив - той я ограничава. На тази особност се дължи и нашата стабилност през изминалите години. И точно заради това аз винаги съм настоявала да запазим това предимство, като използваме закрилата на ERM 2 за валутния борд до влизането в еврозоната. Едва в средата на 2018-а, почти десет години след като сме членове на ЕС, правителството на г-н Борисов отправи писмено искане за присъединяването ни към така наречената чакалня на еврозоната. Ние с вас сме говорили няколко пъти за всичко това. Имаме някакво обещание за средата на 2019 г., че ще сме част от нея. Нашият интерес е това да се осъществи.  Дори и да настъпят неблагоприятни изменения по отношение на индекса на инфлация, това няма отношение към ERM 2, но е още по-значимо за запазване на положителното влияние на валутния борд, ако не успеем да се справим с проблемите, които коментирахме до сега.   - Ще запазим това предимство, ако запазим валутния борд до приемането ни в еврозоната и ако до края на 2019-а сме част от европейския валутен механизъм с нашия досегашен фиксиран курс на лева към еврото. Да се надяваме, че ставащото през последните дни във Франция и в някои други страни ще премине и Европейският съюз ще намери верния път за своето по-нататъшно укрепване - това е главното условие за нашето нормално развитие и стабилност .  ", "date": "2018.12.13", "title": "Проф. Христина Вучева: Времето на политиците за лъжи и празни приказки изтича!"}
{"url": "http://epicenter.bg/article/Prof--Svetlana-Sharenkova--Vreme-e-Evropa-da-se-sabudi--/170706/11/0", "text": "Няколко месеца преди безславния край на мандатите си Европейският парламент и Европейската комисия взеха поредни абсурдни решения.   Комисията поиска щателна проверка на все още очакваното българското участие в проекта „Турски поток”, а парламентът гласува резолюция за спиране на проекта „Северен поток”.   Разбира се, решенията на ЕП са препоръчителни, тоест тук става дума предимно за пропаганден ход, като окончателните решения ще се взимат, надяваме се, в прагматичен порядък, в Брюксел и Берлин.   А прагматизмът в енергийните отношения е задължителен, защото става дума не за чиновнически прищевки, а за логиката на неумолимите природни и икономически закони – газопроводите зависят от географията, от цената на газа, от взаимната изгода и сигурността на доставките.   Колкото и САЩ да опитват да пробутат на ЕС своя шистов газ, между Европа и Америка има цял океан, който го оскъпява до невъзможност, докато Русия е надежден доставчик на евтин ресурс, при това на достъпно разстояние.   А, ако целта е да се гарантира Украйна като трасе, нека си спомним, че именно майдановският режим в Киев е източник на несигурност, провокации, краен национализъм, омраза и изнудване.   И въпреки логиката и разума 433-ма евродепутати гласуваха да спре „Северен поток”.   Абсурд! Първо, прокарването на газопровод е суверенен въпрос на националните държави, през които той ще преминава –ЕП постъпи все едно жителите на София да гласуват дали в Копенхаген да има нови тролейбуси, или не! Помним как през 2013 г. трима US сенатори подложиха на натиск суверенното правителство на България да прекрати успешния и мащабен проект „Южен поток”.   Пак ли ще се повтаря този абсурд!? И второ –с тези решения евродепутатите обричат немалка част от Европа (включително и собствения си електорат) на жесток зимен студ, защото провалът на „Северен поток 2” и „Турски поток” означава именно това.   И още нещо – явно някои сили във Вашингтон и Брюксел са много ангажирани да провалят крехките филизи на разведряване и диалог: вчера измислят отровени с „Новичок” шпиони, днес – военноморски инцидент, а утре – злостни еврорезолюции.   Важното е напрежението да расте, мирът да не се случва…А какво са там някакви си народи в тяхната игра!? Слепи ли са, или са глухи? Не виждат ли все по-мощния поход на „жълтите жилетки” в цяла Европа, които се вдигат срещу нарастващите неравенства, бедността и несправедливостите?   Нека си спомним как сайтът Ди Си Лийкс извади на показ, че 266-има евродепутати са в списъка за влияние на милиардера Сорос, който си партнира с водещи еврокомисари. Като прибавим американски агенти на влияние и лобисти на техни корпорации – ето ги 433-мата. За какъв демократичен вот, за каква парламентарна съвест да говорим сред брюкселския елит!?   Но времето му свършва. Затова и толкова бързат провалените елити, но народите се събуждат. Дано в следващия ЕП да влязат нови, чисти от зависимости хора. И независимо дали им лепим етикети „крайнолеви”, „крайнодесни” и „популисти”, да работят за мир и сътрудничество, за нови правила и социална държава. В това е надеждата! ", "date": "2018.12.13", "title": "Проф. Светлана Шаренкова: Време е Европа да се събуди! "}
{"url": "http://epicenter.bg/article/Vitsepremierat-Mariyana-Nikolova--Zemedelskiyat-sektor-vliyae-pryako-varhu-razvitieto-na-ikonomikata/170682/4/0", "text": "Заместник-министър председателят по икономическата и демографската политика, Марияна Николова, получи почетна грамота от Аграрен университет - Пловдив за принос в развитие на политики в областта на аграрното образование и земеделския сектор в България. Призът и беше връчен от проф. д-р Христина Янчева, ректор на висшето учебно заведение. Вицепремиерът беше почетен гост на тържествената церемония по повод дипломирането на студентите, завършили образователната и квалификационна степен “бакалавър” и “магистър” от Випуск 2018-та. В словото си вицепремиерът подчерта, че Аграрния университет със своята над 70-годишна история, е важен фактор за създаване на кадри за съвременния земеделски бизнес и постигане на европейските изисквания в българското селско стопанство. “Тук се намират важни решения за практиката в сферата на безопасните храни, фуражите, биогоривата и за редица други проблеми в земеделския сектор, който има пряко влияние върху развитието на нашата икономика и утвърждаването на българската продукция като конкурентна”, заяви заместник министър председателят. Тя пожела на абсолвентите да имат високо самочувствие и отлична реализация с дипломата, която вземат днес.", "date": "2018.12.13", "title": "Вицепремиерът Марияна Николова: Земеделският сектор влияе пряко върху развитието на икономиката"}
{"url": "http://epicenter.bg/article/Erdogan--Turtsiya-zapochva-stroitelstvoto-na-nazemna-chast-ot-gazoprovoda--quot-Turski-potok-quot--/170691/4/0", "text": "Турция започва строителството на наземна част от газопровода \"Турски поток\" на територията на държавата. Това заяви днес турският президент Реджеп Тайип Ердоган, цитиран от ТАСС и БТА.  Ердоган представя днес плана за действие за предстоящия нов 100-дневен период от работата на новото правителство след преминаването към президентска система на управление.  Започваме строителството на наземната част на \"Турски поток\" на наша територия, каза турският президент, цитиран от Анадолската агенция. Според него съоръжението трябва да е готово до края на 2019 г.  Проектът \"Турски поток\" включва изграждането на газопровод по дъното на Черно море до европейската част на Турция и по-нататък до границата с Гърция. Първата тръба ще бъде предназначена за доставка на турския пазар, а вторият - за доставка на газ за страните от Южна и Югоизточна Европа.  На 30 ноември стана ясно, че \"Газпром\" ще участва в третата обвързваща фаза на пазарния тест, който „Булгарстрансгаз“ ще обяви в началото на декември, свързан с реализацията на проекта за разширение на газопреносната инфраструктура в България. Според българските власти това означава, че руснаците залагат на варианта втората тръба да премине през българска територия до Сърбия и оттам за Унгария и Централна Европа.  Министърът на енергетиката Теменужка Петкова съобщи, че „Булгартрансгаз“ ще инвестира в изграждането на 484 км инфраструктура до българо-сръбската граница за реализацията на проекта.  На 7 декември, обаче, руският президент Владимир Путин обяви, че Русия е готова да разгледа възможността за включване на гръцки компании към проектите за доставка на руски газ към Европа по южния маршрут. Путин направи изявлението си на пресконференция след преговорите си с гръцкия премиер Алексис Ципрас в Кремъл. При това Путин не изключи възможността за включване на Южна Европа към \"Турски поток\" през Гърция.  ", "date": "2018.12.13", "title": "Ердоган: Турция започва строителството на наземна част от газопровода \"Турски поток\" "}
{"url": "http://epicenter.bg/article/Balgariya-pod-monitoring-zaradi-zastrahovkata--Zelena-karta-/170705/4/0", "text": "България е поставена под специален мониторинг заради проблеми със застраховката „Зелена карта”, съобщава БВТ. Причината - неизплащане на щети, причинени от български автомобили в Европа.  Заради допълнителни финансови изисквания е възможно да се стигне до ново поскъпване на „Гражданската отговорност”.  Европейският орган е изпратил писмо у нас с искане българските застрахователи, предлагащи „Гражданска отговорност” и съответно „Зелена карта”, да сключат презастрахователен договор с международна компания.  Цената на такъв тип презастраховка може да достигне десетки милиони евро, коментираха от бранша. Заради това е възможно този разход да оскъпи „Гражданската отговорност”.  Засега безпрецедентният мониторинг няма да повлияе на шофьорите, които излизат зад граница.  Междувременно председателят на бюрото „Зелена карта” – Орлин Пенев, подаде оставка. Официалният мотив е „здравословни причини”.  ", "date": "2018.12.13", "title": "България под мониторинг заради застраховката „Зелена карта”"}
{"url": "http://epicenter.bg/article/Prokuraturata-obvini-shestima-ot-API-za-intsidenta-v-tunel--Echemishka--pri-koyto-zagina-zhena/170639/3/0", "text": "Окръжна прокуратура – София привлече като обвиняеми 6 длъжностни лица от Агенция „Пътна инфраструктура“ (АПИ) за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, при инцидента на 5 февруари 2017 г. в тунел „Ечемишка“ – престъпление по чл. 343, ал.1, б.“в“ във вр. с чл. 342, ал.2 във вр. с ал.1 от НК. Това съобщиха от Прокуратурата на Република България.  Длъжностните лица, чиято наказателна отговорност е ангажирана, са:          На 5 февруари 2017 г. около 12.00 часа, в лявата транспортна тръба на тунел „Ечемишка“, намиращ се в района на 40-ти и 41–ви километър на автомагистрала „Хемус“, е навлязъл лек автомобил м. „Ауди“, управляван от св. Н. Николов, а на предна дясна седалка се е возела Е. Михайлова – сестра на водача на автомобила. Установено е, че автомобилът се е движил със скорост около 50 км/час, която е максимално допустима. В този период от време в тази транспортна тръба е организирано временно двупосочно движение, тъй като дясната транспортна тръба на тунел „Ечемишка“ е била в ремонт.  Когато автомобилът м. „Ауди“ се е намирал на разстояние около 395 – 396 м. от началото на тунела в посока гр. Ботевград – гр. София, настъпва разрушаване на дясната надлъжна метална конструкция, върху която са окачени осветителните тела в тунела. То стартира с разрушаване на връзката между две съседни надлъжни греди. Надлъжната „П“-образна греда, разположена непосредствено зад разрушената връзка, заедно с монтираните върху нея осветителни тела падат върху пътната настилка. Последвало е частично разрушаване на двете съседно разположени връзки, при което две „П“- образни греди, заедно с монтираните върху тях осветителни тела, увлечени от първата греда, също са паднали. Една от гредите е попаднала върху покрива на автомобила. Поради напречно транслационно преместване, в посока обратна на посоката на движение на автомобила, гредата е пробила дясната част на панорамното стъкло, проникнала е в автомобила и се е забила в тялото на Е. Михайлова.  Водачът на МПС не е имал каквато и да е възможност да избегне произшествието – установено е, че опасната зона на автомобила в конкретния случай е била в размер на 36-37 м., а когато разрушаването е започнало, той се е намирал на 13 м. от мястото на удара с падналата греда. От този удар пострадалата е получила съчетана тежка гръдна и коремна травма, с тежки увреждания на черния дроб, несъвместими с живота и остра кръвозагуба, довели до травматичен шок. Смъртта е настъпила в кратък времеви интервал след инцидента и предвид тежестта на уврежданията е била неизбежна.   В хода на разследването на Окръжна прокуратура – София е установено, че стоманената конструкция за окачване на осветителните тела е монтирана през 1984 г. и е пусната в експлоатация в началото на 1985 г. В периода от пускането в експлоатация, до инцидента на 05.02.2017 г. са били извършвани редица огледи – през 1999 г., през 2004 г., през 2008 г., през 2012 г., през 2015 г. и през 2016 г. При всички огледи, експертите са давали препоръки за подновяване на антикорозионната защита, но това нито веднъж не е било изпълнено. Техническата експертиза е посочила, че от 1996 г. стоманената конструкция на съоръжението е повредена и следва да се поднови, тъй като е подложена на активна корозия в изключително неблагоприятна среда /постоянна влага, вредни газове, прах и др./. От направения оглед на стоманената конструкция е установено, че корозията на елементите е неравномерна с характерните признаци на язвена /петниста/ корозия, т.е. проникване на голяма дълбочина в тесни зони, над 50%.  При извършеното изследване е установено, че след 2010 г. стоманената конструкция на съоръжението е станала потенциално опасна за експлоатация, а от 2015 г. конструкцията се е намирала в аварийно състояние.  Според заключението на вещите лица основната причина за станалата авария на надлъжните стоманени греди, носещи осветителните тела, е липсата на нормална експлоатационна поддръжка на конструкцията и оставянето й без антикорозионна защита повече от 20 години.  По делото са събрани данни за предхождащи произшествието пропадания на осветителни тела на пътното платно, както и за провиснали и паднали метални профили от носещата конструкция. През 2004 г. и през септември 2009 г. са извършени технически прегледи на тунел „Ечемишка“, при които е констатирано лошото състояние на осветителната система, висока степен на корозия на носещата конструкция, чести повреди вследствие на къси съединения, пропадания на осветителни тела и опасност от пътно транспортни произшествия. От 2004 г. до настоящия момент от „Автомагистрали“ ЕАД (дружеството, осъществяващо поддръжка на тунела по договор) до АПИ са изпратени множество писма, доклади, констативни протоколи и др. документи за тежкото състояние на осветителната уредба и носещата конструкция. По докладите и сигналите ръководството на АПИ не е предприело съответни действия.  На 7 август 2015 г. АПИ е сключила договор с „Ферокс Къмпани“ ЕООД, на което е възложила извършването на оценка на текущото състояние на осветителните уредби на тунел „Ечемишка“ и др. тунели. В изпълнение на този договор „Ферокс къмпани“ ЕООД, на 4 януари 2016 г. изпраща доклад до АПИ, в който е посочено, че „осветителните тела падат върху платното, че конструкцията е със сериозна пробивна корозия на много места и самоволно падат парчета върху пътното платно и движещите се автомобили, че положението в „Ечемишка“ е най-зле, като там инсталацията може да се определи като \"ОПАСНА!\". В този доклад е отправена препоръка за подмяна на конструкцията и осветителните тела в тунела.  С решение от 20.01.2016 г. Управителният съвет на АПИ е приел доклада за извършения одит на функционалното и енергетично обследване на осветителните системи на тунелите, изготвен от „Ферокс Къмпани“ЕООД. Не са предприети каквито и да е действия за ремонт на осветителната система на тунела.   Така Д. Атанасов, Лазар Лазаров и И. Захариева, като членове на УС на АПИ са нарушили правилата за експлоатация на пътното съоръжение и не са изпълнили нормативно установените си задължения и тези произтичащи от характера на работата за:        Г. Златев, като директор на дирекция „Поддържане на пътната инфраструктура“ – АПИ, Н. Сачанска, като началник отдел „Основен ремонт“ в дирекция „Поддържане на пътната инфраструктура“ - АПИ и Г. Фучеджиев, като старши експерт в отдел „Основен ремонт“ на дирекция „Поддържане на пътната инфраструктура“ в АПИ не са изпълнили задълженията си по изготвяне на становища и заключения относно фактическото състояние на тунела при установената промяна в експлоатацията му, по одобряване на задания, ръководство и контрол на дейността, свързана с ремонта и поддържането на пътното съоръжение - тунел, разработване на планове, бюджети и програми за ремонт и поддържане - при установената промяна в условията за експлоатация в тунела - предприемане своевременни мерки за извършване на профилактични ремонтни дейности, предотвратяващи или ограничаващи интензивността на корозията по металната конструкция в лявата тръба на тунела или отстраняване на крайно опасната силно корозирала, деформирана стоманена конструкция, на която е окачена осветителната уредба, по предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок и по гарантиране на нормалната експлоатация и осигуряване безопасността на автомобилния трафик в тунела.  По делото са събрани множество доказателства, вкл. заключение на експертиза относно състоянието и корозията на метала на носещата конструкция на осветителната уредба на тунела, изготвено от Института по металознание – БАН. Основните изводи относно причините за разрушаването на металната конструкция, настъпилото произшествие, извършените проверки на тунела и действията на АПИ са в резултат от заключението на комплексна експертиза, изготвена от седем вещи лица със съответна специалност.  ", "date": "2018.12.13", "title": "Прокуратурата обвини шестима от АПИ за инцидента в тунел „Ечемишка“, при който загина жена"}
{"url": "http://epicenter.bg/article/Banevi-v-sada--Vsichko-prilicha-na-selska-vecherinka--snimki-video-/170643/3/0", "text": "Служители на “Съдебна охрана” изгониха от заседателната зала в Апелативния специализиран наказателен съд журналистите, дошли да снимат бизнесмена Николай Банев и съпругата му Евгения.   Пред камерите Банев все пак обаче успя да каже, че случващото се прилича на селска вечеринка. Той попита как в международна банка, която е на борсата в Лондон, може някой да вкара 600 милиона евро - изпрани пари.   “Това пълен смях”, заключи той.   А на въпроса защо се е стигнало до тук, Банев прати журналистите да потърсят отговор от властта.   Към делото се приобщава нов том стана ясно минути след началото на заседанието. Заседанието ще продължи в 13 часа, защото Баневи поискаха да се запознаят с нови 230 листа, предаде Novini.bg.    ", "date": "2018.12.13", "title": "Баневи в съда: Всичко прилича на селска вечеринка! (СНИМКИ, ВИДЕО)"}
{"url": "http://epicenter.bg/article/Maykata-na-Evgeniya-Baneva--Az-chovek-li-rodih--ili-satana-/170671/3/0", "text": "Пред българския народ Баневи са най-големите престъпници. Вярвайте, на моменти се питам: Аз човек ли родих, или сатана?”. Това каза майката на Евгения Банева – Мария Генчева, която се появи днес в Апелативния съд, предаде Канал 3.   Аз не казвам, че те са невинни. Някой да чу такова нещо? Но има съд, който съд ще се произнесе”, уточни Мария Генчева. По думите ѝ върху Евгения и Николай Баневи се упражнява репресия и вероятно са най-репресираното семейство.   Генчева коментира и обвиненията срещу Евгения и Николай Баневи: „Така както се говори, че „Полимери” калкулирано можеше да даде толкова и толкова милиона, искам да ви попитам има ли нормален човек, който да ликвидира бизнес, носещ му такива дивиденти? Народът го е казал – кокошката, която снася златно яйце, не се коли! Заводът въобще не е бил това, което господин Борисов казва и това ще се докаже, че е така”.", "date": "2018.12.13", "title": "Майката на Евгения Банева: Аз човек ли родих, или сатана? (Видео)"}
{"url": "http://epicenter.bg/article/Rumyana-Arnaudova--Tunel--quot-Echemishka-quot--ostaven-na-proizvola-32-godini---bil-opasen-oshte-ot-2010-g/170688/3/0", "text": "От момента на въвеждане в експлоатация на тунела „Ечемишка“ от 1985 г. до деня на инцидента, при който през 2017 г. загина жена, тунелът не е бил ремонтиран. Това разказа днес говорителят на главния прокурор Румяна Арнаудова, предаде Канал 3.  За 32 години експлоатация не е правен никакъв ремонт. Съоръжението е било измито един единствен път и боядисано през тези години. Въпреки множество констатации през годините тунелът не е поддържан.  „От 2005 година до 2017 г. само Автомагистрали са уведомявали АПИ 11 пъти с подробни писмени доклади за пътните съоръжения и основно в частта осветителната уредба, която е съществувала там и не е била подменяна“, посочи още говорителят на главния прокурор.  \"В момента, в който служители са установявали, че има нарушаване на осветителната уредба, те са подвързвали осветителните тела с тел и кабел, защото е било невъзможно да се заварят. Състоянието е било тревожно, падали са греди върху пътното платно и са създавали предпоставки за пътнотранспортни произшествия“, разказа Арнаудова  Причина за настъпване на пътнотранспортното произшествие представлява силната корозия, която е повече от 50%, което е сигнална много червена лампа. Тя обясни, че още през 2010 година конструкцията е станала опасна, и това е било достояние на АПИ.  “Предлагани са много често конкретни действия за обезопасяване. За съжаление бездействието е продължило твърде дълго време“, изтъкна още говорителят на главния прокурор.  В хода на проверките е установено, че в участъка на тунел „Ечемишка“ през 2015 година е имало две пътнотранспортни произшествия, които са били само с материални щети. През 2016 г. е имало също инцидент. Ръководството на АПИ са получавали не само сигнали, но обширни обследвания и документи, въпреки това длъжностните лица не са предприели никакви действия“, каза тя.  Арнаудова допълни, че инкриминираните периоди са от 20 януари 2016 г., когато АПИ приема най-смразяващия доклад, че състоянието на тунела е изключително опасно. По думите ѝ въпреки множеството сигнали към Агенцията за състоянието на участъка, не се е стигнало до никакви действия от страна на ръководството. Тя обясни, че само две седмици след инцидента, осветлението в участъка е било подменено.  По думите ѝ водачът на автомобила, който всъщност е брат на жертвата, не е привлечен като обвиняем, защото не е нарушил Закона за движение по пътищата.  Днес Окръжна прокуратура – София обвини шест длъжностни лица от АПИ в престъпление по транспорта за инцидента в тунел „Ечемишка“, при който загина жена. Сред обвинените са двама вече бивши председатели на УС на АПИ – Лазар Лазаров и Дончо Атанасов.  ", "date": "2018.12.13", "title": "Румяна Арнаудова: Тунел \"Ечемишка\" оставен на произвола 32 години - бил опасен още от 2010 г"}
{"url": "http://epicenter.bg/article/Devet-godini-za-napusheniya-ukrainets--prichinil-smartta-na-mazh-i-bremenna-zhena-na-AM--quot-Trakiya-quot-/170689/3/0", "text": "Окръжен съд-Пловдив наложи наказание от девет години лишаване от свобода при първоначален общ режим на украинския шофьор Станислав Пислар, съобщи Дарик. Той бе признат за виновен в това, че на 28 май т.г. на автомагистрала „Тракия“ край Пловдив, при управляване на товарен автомобил влекач с полуремарке, е нарушил правилата за движение и по непредпазливост е причинил смъртта на младата двойка Ивайло и Северина (на 34 и 32 години). Деянието е извършено след употреба на марихуана.   Със същата присъда Окръжният съд лиши подсъдимия от право да управлява моторно превозно средство за срок от десет години. Според обвинителния акт, на 28 май 2018 г. той управлявал товарния автомобил.   Движел се по автомагистрала „Тракия“ с около 79 км/ч, след като употребил канабис. На същата дата по магистралата се извършвали ремонтни дейности, които били означени със съответната сигнализация. Сложените табели указвали максимална скорост от 90 км/ч и преминаване на движението в лявата лента.   Преди участъка в дясната лента било паркирано ремарке с поставен на него мигаща светлинна сигнализация и пътни знаци, указващи ремонта и задължително преминаване отляво. Подсъдимият не наблюдавал внимателно пътната обстановка пред себе си и поради разсейване не възприел поставените табели.   Това било причината и да не насочи своевременно товарния автомобил в лявата лента. Въпреки предупрежденията, той не намалил скоростта на движение и ударил ремаркето със светлинната сигнализация.   В момента на удара водачът рязко завил наляво, изгубил контрол върху автомобила, който блъснал и разрушил предпазната мантинела. В този момент с предната си част автомобилът, управляван от подсъдимия, ударил лек автомобил „Ауди А 8“, в който пътували пострадалите, движещ се със скорост от 123 км/ч. От силния удар \"Аудито\" получило силни деформации. Шофьорът и приятелката му, която била бременна в осмия месец, загинали на място.   След прочитане на присъдата съдът потвърди и взетата мярка за неотклонение на подсъдимия украинец „Задържане под стража“. Присъдата подлежи на протест и обжалване в 15-дневен срок пред Апелативен съд-Пловдив. ", "date": "2018.12.13", "title": "Девет години за напушения украинец, причинил смъртта на мъж и бременна жена на АМ \"Тракия\""}
{"url": "http://epicenter.bg/article/Okonchatelno--Banevi-ostavat-v-aresta/170692/3/0", "text": "Николай и Еввгения остават окончателно в ареста. Това реши Апелативният специализиран наказателен съд. По делото беше внесен нов, 123-ти том срещу тях. Заради това началото на делото срещу тях беше отложено. Не е ясно какви са новите доказателства. Тепърва с тях ще се запознават и семейството бизнесмени, предаде Нова телевизия.   Въпреки разрешението на Баневи да бъдат снимани и желанието им да говорят с медиите, на „Съдебна охрана” беше разпоредено да извадят камерите от залата.", "date": "2018.12.13", "title": "Окончателно: Баневи остават в ареста"}
{"url": "http://epicenter.bg/article/Shefat-na-kazanlashniya-KAT-Todor-Nikolov-e-izchenal--MVR-go-izdirva/170699/3/0", "text": "Началникът на КАТ - Казанлък Тодор Николов е обявен за издирване, предаде БГНЕС.   Николов е в неизвестност от сряда, 12 декември.   Последно е разговаряно с него минути след 16 часа. От тогава се губят следите му.   Тодор Николов има три телефона, но и трите са изключени. Няма го и личният му автомобил.   Вчера е бил задържан един служител на КАТ-Казанлък от Вътрешна сигурност към МВР.   Директорът на Областната дирекция на полицията в Стара Загора старши комисар Георги Хаджиев потвърди за БГНЕС информацията, че Тодор Николов е изчезнал и е обявен за издирване.   Сформиран е щаб. Вложен е максимален ресурс на органите на реда за издирване на Николов, заяви старши комисар Хаджиев и уточни, че последният контакт с колегата му е установен в 16.10 часа в сряда. Автомобилът му „Мерцедес” също се издирва.  ", "date": "2018.12.13", "title": "Шефът на казанлъшния КАТ Тодор Николов е изчезнал, МВР го издирва"}
{"url": "http://epicenter.bg/article/Karakachanov--Dlazhni-sme-da-hranim-Balgarskata-armiya--Prikazki-za-koruptsiya-ne-priemam-/170685/2/0", "text": "Не ме интересуват борбите между отделни фирми кой ще спечели поръчката за хранене на военнослужещите, а армията да бъде нахранена. Това каза вицепремиерът и министър на отбраната Красимир Каракачанов по време на изслушването си в Комисията по отбрана за храненето на военнослужещите, предаде агенция „Фокус“.   „Проблемът не е в Министерство на отбраната, а в това, че буквално до април месец 2018 г., той е трябвало да бъде решаван заради едно или друго обжалване в съда“, коментира още Каракачанов.   „Аргументите, които бяха изложени се подкрепят от цялото ръководство на Министерство на отбраната – и цивилно, и военно. Най-голямата грешка като констатация в храненето на Българската армия е когато се стигна след 2007 г. до кетъринги и до подобни форми“, каза още министърът.   Приказки за корупция за храненето на военнослужеите не приемам – няма и оплаквания от страна на военнослужещите, за разлика от предишни години, каза вицепремиерът.   „Моето задължение е не да се интересувам от това коя фирма ще спечели, кой кого ще обжалва, а от публичните интереси. Ние сме длъжни да храним Българската армия. Приказки за корупция не приемам“, каза още Каракачанов.   „Всичко останало са едни спекулации от страна на политически субекти или заинтересовани страни“, допълни министърът. Според него в тази ситуация най-добре е тази обществена поръчка да бъде прекратена.   Редно е с промени в Закона за отбраната и въоръжените сили да се даде възможност да се реагира в ситуации, когато няма договор за храненето, каза още Каракачанов.   По отношение на конкурентното начало, Каракачанов заяви: „Конкурентното начало не сме го прекратили ние. Казусът виси от 2015 г. „2016 и 2017 г. ние не сме направили нищо друго освен да продължим тази практика, защото специалистите в МО са преценили, че това е единствения начин, по който можем да изхранваме българското войнство. Това е наше основно задължение. Конкурентното начало, ако се прекрати конкурсът, по никакъв начин няма да пострада“.   По думите му до 8 август 2018 г. казусът е бил извън Министерство на отбраната. „Не приемам внушения, че ние едва ли не искаме да премахнем конкурентното начало“, допълни още Каракачанов.    Зад Каракачанов застанаха депутатите от неговата политическа формация, както и ГЕРБ, БСП и ДПС. На заседанието дойде половината парламентарна група на Воля, за да атакуват министъра, предаде Канал 3.   Пламен Христов от партията на Марешки дори уличи БСП и ДПС, че бранят военния министър. И получи остър отпор от представителите на опозицията, които го упрекнаха, че в тази парламентарна комисия се говори за националния интерес, а не за груповия и партийния.   \"Нека не превръщаме днешното заседание в разпит на министъра\", апелира зам.-председателят на НС Емил Христов. Славчо Велков от левицата и Джейхан Ибрямов пък апелираха този, който има данни за нещо нередно, да ги даде в прокуратурата, и да не занимава депутатите   В комисията пристигна и генералитетът, за да защити начина на изхранване в момента в армията, начело с шефа на отбраната ген. Боцев.  ", "date": "2018.12.13", "title": "Каракачанов: Длъжни сме да храним Българската армия! Приказки за корупция не приемам!"}
{"url": "http://epicenter.bg/article/Operiraha-lidera-Korneliya-Ninova/170686/2/0", "text": "Лидерът на БСП Корнелия Нинова е оперирана по спешност в \"Пирогов\" заради абсцес. Абсцесът е отворен и дрениран.  Епицентър.бг научи, че в момента Нинова е в реанимация, контактна е и предстои да бъде изписана. Лидерът на БСП не е пожелала да остане в болницата.   По-късно от пресцентъра на \"Позитано\" 20 потвърдиха новината.  ", "date": "2018.12.13", "title": "Оперираха Корнелия Нинова"}
{"url": "http://epicenter.bg/article/Vanshno--Kam-momenta-nyama-danni-za-postradali-balgari-pri-vlakovata-katastrofa-v-Turtsiya-/170690/2/0", "text": "По данни на българското посолство в Анкара към момента няма данни за пострадали български граждани при железопътната катастрофа тази сутрин, при която високоскоростният влак „Анкара – Коня“ с 206 пътници се е сблъскал със скорост около 80 км/ч с железопътна машина, извършвала контролни дейности на жп релсите в района на гара Маршандъз в Анкара. Това съобщиха за Агенция „Фокус“ от пресцентъра на министерството на външните работи.  От министерството уточниха, че от страна на посолството е осъществена връзка с полицията и близките болници, в които са настанени пострадалите.  Към момента екипите на бърза помощ, службата за бедствия и аварии, противопожарна безопасност и полиция обработват мястото на катастрофата.  Официално е съобщено, че има 7 починали и 43-ма ранени, трима от които в тежко състояние.  ", "date": "2018.12.13", "title": "Външно: Към момента няма данни за пострадали българи при влаковата катастрофа в Турция "}
{"url": "http://epicenter.bg/article/Vezhdi-Rashidov-se-sreshtna-s-delegatsiya-na-Sauditska-Arabiya/170694/2/0", "text": "Председателят на Комисията по културата и медиите Вежди Рашидов, който е и председател на групата за приятелство със Саудитска Арабия в Народното събрание, се срещна днес в парламента с гостуващата у нас делегация на Фондация „Крал Абдулазис“. Това съобщиха от пресцентъра на Народното събрание.   На срещата присъстваха и народните представители Адлен Шевкед и Александър Симов, които са членове на групата за приятелство със Саудитска Арабия. Членовете на делегацията д-р Сюлейман Салим Шахри, Юсеф Мансур Абу Хеймид и Мансур Алхауити запознаха Вежди Рашидов с дейността на фондацията, начело на която е кралят на Саудитска Арабия. Организацията има повече от 400 научни издания за културно наследство, подкрепя големи проекти в света и иска да си сътрудничи с България. Вежди Рашидов увери гостите, че съществува добър потенциал за културен обмен между двете страни и изтъкна, че България има уникално културно наследство, достойно да бъде показано в най-престижните световни зали. Гостите приеха със задоволство идеята на Рашидов да се работи за организиране на изложба с ценни ръкописи от Националната библиотека „Св. Св. Кирил и Методий“ в Саудитска Арабия, както и да се обсъдят конкретни възможности за проекти в областта на различните изкуства.  ", "date": "2018.12.13", "title": "Вежди Рашидов се срещна с делегация на Саудитска Арабия"}
{"url": "http://epicenter.bg/article/Tsvetan-Tsvetanov-vze-uchastie-v-109-ata-sreshta-na-Upravitelniya-savet-na-Evropol-vav-Viena/170695/2/0", "text": "Председателят на Комисията по вътрешна сигурност и обществен ред Цветан Цветанов участва в 109-ата среща на Управителния съвет на Европол в качеството си на представител на Съвместната група за парламентарен контрол над дейността на Агенцията. Това съобщиха от пресцентъра на Народното събрание. На срещата бяха обсъдени плановете за стратегическите приоритети и за засилването на работата на организацията в дългосрочен план като център за обмяна не само на оперативна информация, но и на добри практики между правоохранителните служби на европейско ниво.   Цветан Цветанов подчерта, че стратегическото разгръщане на работата на Европол е в полза на всяка една държава-членка и допринася за сигурността на всеки европейски гражданин. Същевременно, за да се извършва тази работа ефективно и в изпълнение на високите оперативни стандарти и цели, е необходимо тя да бъде подплатена с необходимия за това бюджет и политическа подкрепа както от изпълнителната власт, така и от парламентаристите на национално и европейско ниво.  Председателят на Управителния съвет на Европол Прит Паркна благодари на Цветан Цветанов за експертния му принос по време на дебатите от дневния ред и подчерта, че неговата позиция е от решаващо значение за генериране на добавена стойност на политическо ниво за работата на Европол, както и за изграждането на повече доверие, легитимност и отчетност на Агенцията.    ", "date": "2018.12.13", "title": "Цветан Цветанов взе участие в 109-ата среща на Управителния съвет на Европол във Виена"}
{"url": "http://epicenter.bg/article/Polzvaneto-na-spetsialen-rezhim-na-dvizhenie-ot-NSO-shte-bade-izklyuchenie-/170696/2/0", "text": "Ползването на специален режим от автомобилите на НСО ще бъде изключение, а не практика. Това съобщи началникът на службата генерал-майор Данчо Дяков, цитиран от БНР.  Той коментира и последните случаи на нарушения от страна на служители на службата: \"Приключват проверките. Хора, които са нарушили (правилата, бел. ред.), ще бъдат наказани, но в никакъв случай не искаме да се преекспонират случаите и да се вкарва в клин за взаимодействието, както вече споменах – на ръководно ниво и на терен между нашите служители. Има мои разпореждания за това, че ползването на специален режим ще бъде не практика, а изключение. Така че – вземат се мерки\".  Той заяви, че служители на НСО допускат грешки, но те са взети под внимание и в момента приключват проверките по тези случаи, като хората, които са извършили нарушения, ще бъдат наказани, предаде БТА.  Ген. Дяков отбеляза още, че през изтеклите осем месеца в НСО е била извършена оптимизация и три процента от личния състав си е тръгнал \"с чест и достойнство\".  По думите му, има планове следващите три години тази оптимизация да продължи, както и да се повиши професионализмът на служителите в структурата.   Началникът на НСО присъства на церемонията \"Полицай на годината 2018\" и връчи награда от името на службата на комисар Любомир Костадинов, зам.-началник на отдел \"Пътна полиция\" при СДВР.  ", "date": "2018.12.13", "title": "Ползването на специален режим на движение от НСО ще бъде изключение "}
{"url": "http://epicenter.bg/article/Boyko-Borisov-blagodaril-na-Frans-Timermans-za-dobriya-monitoringov-doklad/170703/2/0", "text": "Премиерът Бойко Борисов проведе двустранна среща със заместник-председателя на Европейската комисия Франс Тимерманс в Брюксел, където участва в редовното заседание на Европейския съвет.   „Благодарих му за добрия доклад по Механизма за сътрудничество и проверка“, каза министър-председателят пред журналисти преди началото на Съвета. Той заяви, че е запознал заместник-председателя на Европейската комисия с резултатите в борбата с контрабандата, като изброи постигнатото със залавянето на контрабандни цигари, оръжия, както и арестите за тях. Той посочи, че с оглед на актуалната обстановка в Европа за България най-оптимално би било влизането в Шенген по въздух, тъй като голяма част от държавите в Шенгенското пространство са възстановили граничния си контрол по сухопътните граници, а отварянето на границата по море няма да даде ефект за България заради това, че Черно море няма излаз към други държави от ЕС освен Румъния.  „Ще пледирам само за уникалност в отношенията с английските служби, защото за мен те са от най-добрите в света и са ни нужни в битката с контрабандата и тероризма“, коментира министър-председателят Бойко Борисов по повод оттеглянето на Великобритания от ЕС. Той припомни, че в края на миналия месец лидерите на страните-членки одобриха споразумението за излизането на Обединеното кралство от Съюза. „Концентрирахме вниманието на цяла Европа, дойдохме, взехме решение, подписахме, съгласихме се, тази тема трябва да приключи“, каза още премиерът Борисов.  ", "date": "2018.12.13", "title": "Бойко Борисов благодарил на Франс Тимерманс за добрия мониторингов доклад"}
{"url": "http://epicenter.bg/article/Zdravnata-komisiya-v-NS-othvarli-preobrazuvaneto-na-Pravitelstvena-bolnitsa-v-detska-/170704/2/0", "text": "Със 11 гласа „за“ и 11 „въздържали се“ Здравна комисия отхвърли промените в Закона за лечебните заведения, свързани с преобразуването на болница „Лозенец“, предаде репортер на Агенция „Фокус“.  Окончателното решение за приемане или отхвърляне на законопроекта ще бъде взето от пленарна зала.  Законопроектът е внесен на 22 ноември 2018 г. от Министерски съвет. Идеята на промените е свързана с преобразуването на болница „Лозенец“ в болница за многопрофилно лечение на деца.  Текстовете на закона предвиждат отмяна на разпоредбата, според която болница „Лозенец“ е лечебно заведение към Министерския съвет и второстепенен разпоредител с бюджет по бюджета на Министерския съвет. Това е единственото лечебно заведение, на което статутът е определен на законово ниво.  Не очаквах промените в Закона за лечебните заведения да бъдат отхвърлени от Здравна комисия, каза министърът на здравеопазването Кирил Ананиев пред журналисти след заседанието. Попитан дали е очаквал внесеният от него закон да бъде отхвърлен, министърът отговори: „Не, разбира се“. На въпрос дали очаква подкрепа в пленарна зала, Ананиев заяви: „Естествено“.  По време на заседанието Кирил Ананиев бе категоричен, че Медицинският факултет /МФ/ към СУ \"Св.Климент Охридски\" няма да бъде закрит. Болница \"Лозенец\" е клинична база за обучение на студентите от МФ, предаде БТА.  Клиничната база \"Лозенец\" се запазва, преподавателите във факултета ще запазят академичните си длъжности, дипломите на студентите ще са валидни, а акредитацията на болницата ще се запази до изтичане на срока й, отново подчерта министър Ананиев.  Предстои да се направи анализ на трудовите правоотношения на персонала в болница \"Лозенец\", който наброява над 900 човека, ще се извърши инвентаризация на материалните и нематериалните активи, опис на наличните дълготрайни материални активи, включително и апаратура, както и анализ на разходите за преструктуриране на болницата, одит на болницата, добави още министър Ананиев. По думите му предстои и изработването на анализ на потребността от изграждане на допълнителен корпус в двора на болницата, като средствата за него ще бъдат осигурени от държавния бюджет. Ще се осигурят колкото са необходими средства, за да се окомплектова болницата и да се осигурява комплексно лечение на децата, добави още министър Ананиев.  Ректорът на висшето училище проф. Анастас Герджиков каза, че все още изключително сериозни въпроси нямат отговор. Той изрази тревогата си как ще функционира факултетът, ако загуби база \"Лозенец\" или част от академичния си състав. Ректорът подчерта, че никой не е против създаването на национална детска болница и допълни, че има начин да се открие такава болница \"без да се унищожи \"Лозенец\". По думите му няма никакъв практически начин да се запази академичния състав на МФ, който се състои изцяло от преподаватели от болница \"Лозенец\".  Решението на МС не подлежи на коментар, ние също искаме да има детска болница, но каква ще е съдбата на колегите, градили колектива, който съществува толкова години, попита директорът на болница \"Лозенец\" проф. Любомир Спасов. По думите му лекарите от болницата не може механично да бъдат прехвърлени по други болници, а е необходима цялостна концепция за бъдещите промени. Проф. Спасов апелира решението на МС да се отложи до създаването на цялостна визия по въпроса.  ", "date": "2018.12.13", "title": "Здравната комисия в НС отхвърли преобразуването на Правителствена болница в детска "}
{"url": "http://epicenter.bg/article/Inzh--Miroslav-Maznev--Ako-ima--stroitelna-mafiya--to-kak-20-g--vsichki-rabotyat-s-neya-/170707/2/0", "text": "В България проблеми със строителството има, но те са свързани с предварителните проучвания и заданията, по които работят фирмите и да се търси „мафия” в сектора отблъсква младите специалисти от него.   Това коментира в предаването \"Лице в лице\" по БНТ изпълнителният директор на Камарата на строителите в България инж. Мирослав Мазнев ден, след като няколко фирми изкараха стотици единици тежка техника в София в знак на протест срещу политическото говорене.  „Нарекоха ни „Мафия” – „Строителната мафия”, а тази строителна мафия е в България от 20 г. една и съща, тя работи с всички. Ние, ако сме престъпници, всички ли през тези 20 години са част от мафията?”, запита Мазнев.  „Ние имаме страхотни гаранции, които даваме за един дълъг период, това са европейски норми. В България има една магистрала, която е завършена само с една година гаранционен срок – АМ „Люлин”. Да питаме – мафия ли е било, какво е било?”, коментира строителят.  Той посочи, че цените у нас са в пъти по-ниски от тези в близки до България държави и така просто не е възможно да се постигнат спряганите медийно отчисления към възложителите в размер на 40-50%. „Липсва професионална аналитичност върху нещата. (…) Не се вижда балтонът как ни стои, а че копчето е зашито накриво”, заяви Мазнев.  По думите му проблеми често има в заданията и това е причината, например, за сегашното състояние на АМ „Тракия”. Той намекна и че експертизите на пътя край Своге, от който падна автобус и загинаха 20 души, също вероятно ще покаже, че трасето няма вина за инцидента.  Според него България е уникален случай в бившия социалистически лагер, защото строителният сектор е останал в ръцете на местните фирми, а не на чужди. В същото време, той отбеляза, че фирмите не са в най-добра кондиция след два големи спада – около кризата през 2009 г. и при намаляването на инфраструктурните проекти след 2015 г.  ", "date": "2018.12.13", "title": "Инж. Мирослав Мазнев: Ако има „строителна мафия”, то как 20 г. всички работят с нея?"}
{"url": "http://epicenter.bg/article/Dimitar-Ganev--Tezhkite-mesetsi-za-vlastta-shte-doydat-v-nachaloto-na-2019-g-/170708/2/0", "text": "По-тежките месеци за властта ще дойдат в началото на следващата година. Това коментира в предаването \"Плюс-Минус\" по Нова телевизия социологът от \"Тренд\" Димитър Ганев.  По думите му обаче това е характерно за началото на годината, когато социалното напрежение се вдига, хората са изхарчили пари за празниците, а имат да покриват битови сметки.  В момента \"Тренд\" дава малка преднина на управляващите пред опозицията. Подкрепата за ГЕРБ е 22,02%, а за БСП – 20,07%.  Изследванията през септември, октомври и ноември показаха лек спад към основната управляваща партия. През този месец данните се запазват на почти идентични нива, така че разликите са по-малки от процент. Говорим за разлика в статистическата грешка, уточни Ганев.  Същевременно ДПС запазва стабилно третата позиция и те са на два процентни пункта пред Обединените патриоти, сочи още изследването на \"Тренд\".  Те се движиха съвсем наравно в последната година, но миналия месец около скандалите с Каракачанов и Симеонов имаха спад в обществената подкрепа, който се запазва и през този месец с четири процентни и няколко десетки пункта, коментира социологът.  За изборите за европейски парламент тези съотношения няма да изглеждат по същия начин, както за парламент, защото тук активността я мерим над 60%, а на европейските избори знаем, че има традиционно по-ниска избирателна активност и тези данни няма да бъдат съвсем коректни, ако ги екстраполираме към европейския вот, заяви Ганев.  37% от анкетираните смятат, че 2018 г. е била успешна, а 43%, че е била лоша, сочи още изследването. През 2017-та година 47% казват, че годината е била добра срещу 36%. Оптимистични очаквания за 2019 г. имат 52% от анкетираните, а песимистични – 33%.  Парламентът е институцията с най-нисък положителен рейтинг, а правителството се държи малко под 30%. При президента има 55% положителна оценка за работата, а спадът му е 4%, сочи още изследването.", "date": "2018.12.13", "title": "Димитър Ганев: Тежките месеци за властта ще дойдат в началото на 2019 г."}
