{"url": "http://epicenter.bg/article/Aleksandar-Ivanov--Vidya-se--che-BSP-obichat-da-harchat-chuzhdi-pari-/187438/2/48", "text": "БСП имат собствена телевизия, собствени медии, може би и собствени социолози, изхарчили са си парите. Получили са субсидия от 9 млн. лв, но са ги похарчили. ГЕРБ са си управлявали добре парите, по-уравновесено, не като тях. Видя се, че БСП обичат да харчат чужди пари. Това каза в предаването \"Офанзива\" с Любо Огнянов по Канал 3 Александър Иванов, депутат от ГЕРБ.  \"Политическите партии по време на избори и преди това показват дейност и политически идеи и се бият с това, а не със средства в касата. Укорът на БСП и тяхното съвещание, от където стана ясно, че нямат пари в касата, мога да кажа, че вината си е чисто тяхна. Получавали са си партийните субсидии, толкова много години\", допълни Иванов.  \"В закона за държавния бюджет, който променихме сега, предприехме и една промяна, в закона за политическите партии, за да не се ограничи съществуването на партиите. Решихме офисите, местата, където се срещат партиите с хората, вече да се осигуряват безплатно\", каза още депутатът на ГЕРБ.  ", "date": "2019.07.06", "title": "Александър Иванов: Видя се, че БСП обичат да харчат чужди пари (ВИДЕО)"}
{"url": "http://epicenter.bg/article/Aleksandar-Andreev--TsIK-ne-mozhe-da-skrie-problemite-na-mashinnoto-glasuvane-ot-obshtestvoto--VIDEO-/187393/2/0", "text": "Комисията не може да скрие проблемите на машинното гласуване от обществото, те трябва да намерят своята уредба. Това каза говорителят на Централната избирателна комисия (ЦИК) Александър Андреев в предаването „Събуди се“ по Нова телевизия.  „Ако има проблем с машинното гласуване на местните избори, това ще забави на първо време СИК, при отчитането и преминаването изцяло на хартиено гласуване, защото в случаите, когато машината не работи, трябва да се премине на гласуване с хартиени бюлетини“, обясни той.  „На второ място, това ще забави процеса на отчитане на резултатите от самите секции. При едно сумиране на данните от машинното гласуване и хартиените бюлетини се получават грешки“, допълни той.  „Това не само ще забави процеса, но и ще се наложи повторно въвеждане или броени разписките“, изтъкна говорителят на ЦИК.  „Не може да скрием и да не поставим пред обществото и органите – законодателна и изпълнителна власт въпросите и проблемите, които намираме при машинното гласуване, така че те да могат да намерят своята уредба по един или друг начин, за да може обществото да бъде сигурно в изборите“, допълни Александър Андреев.  В голям брой от секциите имаше неправилно отчетени преференции вследствие на машинното гласуване, каза още говорителят на Централната избирателна комисия.  „Дали ще бъде елиминирано машинното гласуване или не, е въпрос на законодателя, който трябва да го реши с промяна на Изборния кодекс. Това, което ЦИК счете за длъжна да направи, е в своя анализ да посочи грешките и проблемите, които са възникнали в предходните избори за членове на Европейския парламент“, поясни Андреев.  Той коментира също така, че е имало и технически проблем с машините в последните избори: „Машините, които не са функционирали, са в 26 секции, с тях имаше технически проблем, било то да стартират в началото на изборния ден или в самия ход на гласуването са се появили такива“.  \"В един голям брой от секциите неправилно са отчетени преференциите, които са от машинното гласуване. Имаше грешки, които следваше да бъдат отстранени при повторното въвеждане и според анализа на ЦИК, в едни местни избори това би могло да забави процеса и да доведе до обжалване на изборните резултати“, посочи той.  Говорителят на ЦИК орган заяви, че Комисията е направила предложение за законодателни промени, свързани с облекчаване на протокола и взимането на необходими решение във връзка с машинното гласуване.  „Да се определи орган, който да сертифицира и одитира – държавен орган, това ще даде възможност да бъде уредено начинът на купуване, наемане и съхранява“, добави Андреев.  Според него ЦИК трудно би могла да бъде този орган, защото няма необходимия капацитет от помещения и администрация.  „Ние сме предложили и смятаме, че този въпрос би следвало да бъде уреден и представен на администрацията на Министерски съвет, който да поеме тази функция“, отбеляза Андрее   ", "date": "2019.07.06", "title": "Александър Андреев: ЦИК не може да скрие проблемите на машинното гласуване от обществото (ВИДЕО)"}
{"url": "http://epicenter.bg/article/Ninova-signalizira-mezhdunarodni-institutsii-i-poslanitsi-za-namalyavaneto-na-partiynite-subsidii-/187394/2/48", "text": "Председателят на БСП Корнелия Нинова изпрати писмо до Европейската комисия, ОССЕ, ПАСЕ, Групата на Прогресивния алианс на социалистите и демократите в ЕП, ПЕС и посланиците на държавите от ЕС и САЩ в България във връзка с приетите промени в Закона за държавния бюджет, свързани с радикална промяна във финансирането на политическите партии. Това съобщиха от пресцентъра на БСП.  В писмото се обяснява, че приетата промяна предвижда намаляването на държавната субсидия за партиите и коалициите, като един получен действителен глас от тях се приравнява на 1 лев, вместо на досегашните 11 лева.  „Тези промени засягат базови принципи на функционирането на политическите партии, прозрачното им финансиране и необвързването им с корпоративни и лобистки интереси. Измененията се правят внезапно, без подготовка и обсъждане, три месеца преди местните избори, което лишава опозицията от ресурс за равнопоставено участие в изборния процес“, пише още в писмото.  Според Нинова приетото предложение от управляващата партия за субсидия от 1 лев на глас е далеч от адекватното му решение, като най-добро доказателство за това са думите на министър-председателя Бойко Борисов, казани при внасянето на законопроекта в Народното събрание: „Ще стане накрая като … в много страни милиардерите и олигарсите да са и премиери - няма да мине много време и партиите ще станат собственост на бизнесмените.“  Лидерът на левицата подчертава, че намаляването на партийните субсидии и допускането на финансиране от юридически лица фундаментално променя условията на функциониране на демократичната политическа система в България.  „Политиката се превръща във функция на частни интереси, за които няма гаранции, че ще представляват обществения интерес. В крайна сметка политическите партии ще бъдат задължени да изпълняват услуги на своите донори“, пише в писмото.  От БСП припомнят, че са потърсили диалог по темата с парламентарно представените партии, но до такъв не се е стигнало. Според левицата решението за драстичното намаляването на субсидиите в страна от Европейския съюз противоречи на европейските демократични практики, които гарантират политическия плурализъм.  „Считаме за свой дълг да уведомим европейските институции за тези антидемократични действия с надеждата за отговор и позиция по този въпрос“, се казва в писмото.  ", "date": "2019.07.06", "title": "БСП сигнализира международни институции и посланици за намаляването на партийните субсидии "}
{"url": "http://epicenter.bg/article/Daniela-Daritkova--Ne-smyatam--che-subsidiyata-e-osnovnoto--koeto-darzhi-partiite-zhivi--VIDEO-/187396/2/48", "text": "Не смятам, че субсидията е основното, което държи партиите живи. Това каза председателят на ПГ на ГЕРБ д-р Даниела Дариткова в предаването „Тази събота“ по бТВ.  „Категорично не смятам, че субсидията е основното, което държи политическите партии живи и съм убедена, че големите политически партии би следвало да се справят с всяко предизвикателство, още повече, че подобна субсидия не е новост в нашия политически живот“, посочи тя, цитирана от \"Фокус\".  „Аз смятам, че политическите партии би следвало да чуват гласа на обществото, защото ние се позоваваме на този глас - на референдума 2.5 млн. български граждани прецениха, че политическите партии би следвало да се справят и да предлагат политики с тази субсидия“, коментира още Дариткова.  Попитана защо се предприемат тези мерки, след като референдумът е бил преди три години, тя отговори: „Ние го чухме още 2017 г., когато направихме предложения за мажоритарен избор и за субсидия от 1 лев, само че тогава бяха отхвърлени“.  Председателят на ПГ на ГЕРБ смята, че общественото настроение трябва да се следи.  „Ниската избирателна активност на последните избори беше един такъв знак за нас“, допълни тя. Дариткова поясни, че дебатът за субсидията е важен, но той не се е провел по същество – всички политически партии са спорили за размера на субсидията. „Ние смятаме, че дебатът може да продължи. Така или иначе сега субсидията се регламентира в Закона за държавния бюджет. Трябва сериозно да се прегледа и Законът за политическите партии“, заяви Даниела Дариткова.   На въпрос дали им липсва Цветан Цветанов, Дариткова отговори: „Темата за нас е приключила, защото той не е член на ПГ на ГЕРБ. В парламента се опитваме да се справяме с всички предизвикателства“.  Тя обясни, че последно е разговаряла с Цветанов преди няколко седмици.  На въпрос дали с промените в субсидията не се наказва финансово опозицията, тя каза: „В никакъв случай. БСП е голяма партия. Те имат значителен брой гласове на последните избори. Ако разумно си правят сметките, могат да финансират своята дейност със субсидията, която получава“.  Според нея БСП разполага със значителен финансов ресурс.  „Членският внос на ГЕРБ е 2 лв. В промените в Устава на партията, които предвиждаме, той в бъдеще да се определя от изпълнителна комисия. Трябва да се състоят разговори за размера на членския внос за ПП ГЕРБ, защото при субсидия 1 лв, ние ще имаме нужда от приходите на членски внос“, добави тя.  Дариткова изтъкна, че не смята, че финансиране от страна на бизнеса, би довело до зависимост на партиите.   Тя коментира лаконично проекта за демонополизация на Националната здравноосигурителна каса, който официално ще бъде представен на 15 юли от здравния министър Кирил Ананиев.  „Демонополизация, като ангажимент на това коалиционно управление, е записано в приоритетите на управлението. Смятам, че след като чуем това, което е изготвено като финално предложение на министерството, в резултат на почти половин година работа на работни групи, в които участват всички заинтересовани, ще може наистина да се мисли за реализация. Това ще стане след като на 15 юли видим презентацията на министъра на здравеопазването“, каза председателкта на парламентарната група на ГЕРБ.  ", "date": "2019.07.06", "title": "Даниела Дариткова: Не смятам, че субсидията е основното, което държи партиите живи (ВИДЕО)"}
{"url": "http://epicenter.bg/article/Kalfin--Borisov-s-nishto-ne-e-pomognal-na-Stanishev--ne-znam-zashto-mu-blagodari/187397/2/0", "text": "Имаше прозорец, в който беше възможен варианта България да вземе поста на върховен представител на ЕС по външната политика и сигурността, но тя беше пропиляна.  Това коментира пред бТВ бившият вицепремиер Ивайло Калфин. Именно затова   хора се появяват на важни постове, защото са послушни пред него.   После опита да е с Вишеградската четворка срещу Тимеманс, след това  , коментира Калфин.   Имаше гласове срещу него и те станаха публични в европейските медии, добави той.  Според него размяната на любезности между Борисов и Станишев и острата реакция на БСП не е нищо повече от „буря в чаша вода“.    повтори два пъти Калфин и подчерта, че не вижда за какво Станишев благодари на Борисов. \"Може би имат някакви други причини\", допусна той.", "date": "2019.07.06", "title": "Калфин: Борисов с нищо не е помогнал на Станишев, не знам защо му благодари"}
{"url": "http://epicenter.bg/article/D-r-Kaloyan-Metodiev--Krizata-v-Evropa-mozhe-da-dovede-do-preigravane-na-macha-/187400/2/48", "text": "Кризата в Европа, свързана с доминация на определени групи и скрити договорки, може да доведе до преиграване на мача. Това каза в интервю за седмичното обзорно предаване „Метроном“ на Радио „Фокус“ политологът д-р Калоян Методиев.  „В Европа, както видяхме през тази седмица, говорят за тежка криза, за доминация на определени големи държави над всички останали. Това не е новина, винаги този съюз се е управлявал и ще се управлява от големите държави, които дават и парите, имат и ресурсите. Илюзия е да си мислим, че всички ще бъдем равни в този съюз. Въпросът е от по-малките членове кой какво може да договори за себе си в това раздаване“, обясни Калоян Методиев.  Според него кризата на европейско ниво е свързана с разпадането на консенсуса по отношение на договорките.  „Наказателните акции в Европа бяха двустранни. Имаше акции и между големите групи, които си мериха силите, те обаче бяха наказани по отношение на водещите си кандидати. Кризата може да се превърне в преиграване на мача при това съотношение на силите в Европа и при този избор, който предизвика недоволство заради непрозрачност, доминация на определени групи и скрити договорки. Не е ясно кога може да се разпадне формулата в ЕП, защото стана на базата на сложни баланси и договорки“, коментира Калоян Методиев.  Той подчерта, че безспорно тестът в Европа ще е гласуването за кандидатурата на Урсула фон дер Лайен за следващия председател на ЕК.  \"Тогава ще се види колко е голямо и силно мнозинството“, добави политологът.  Той припомни, че при разпределението на постовете България не получи нищо.  „България този път остана буквално изритана от всички постове и договорки, поне засега. Може да се договори нещо ново, но и двете ни водещи имена в Европа – и Бойко Борисов, и Сергей Станишев, загубиха много позиции тези дни“, добави Калоян Методиев.   Намаляването на партийните субсидии е белег за криза на демократични принципи и на морал в оформилата се нова управляваща коалиция, коментира още Калоян Методиев.  Той подчерта, че освен кризата в Европа, свързана с разпадането на консенсуса по отношение на договорките за разпределението на основните постове в ЕП, криза има и в България по отношение на консенсуса, че трябва да има баланс между управляващи и опозиция, както и демократични норми.  „Очевидно в България се търси наказание за опозицията, която да бъде смачкана преди местните избори, докато в Европа се търси реванш срещу полското, италианското и унгарското правителство, но те стояха като група и успяха да наложат някои свои позиции. В България управляващите пренавиха популистката пружина и в един момент тя ще се върне към тях. Който тръгне да прави подобна политика на брутално притискане и долен уличен популизъм, винаги свършва зле“, коментира политологът.  По думите му така оформилото се мнозинство не почива на никакви принципи.  „Много се разкаля идейният, идеологическият терен. Те няма да успеят да задържат положителния ефект много дълго и масата ще бъде отвратена. Няма да могат да унищожат опозицията по този начин, напротив, правят я по-силна, вкараха я в ролята на жертва“, обясни Калоян Методиев. Според него по темата предстои тежък политически дебат.  “Видя се, че така оформилата се група няма достатъчно експертиза - публични говорители и мотиви, за да обоснове този ход с партийната субсидия, освен аргументите на преродения Волен Сидеров, който се изявява като говорител на това субсидийно намаляване“, каза още той.  По отношение на поведението на премиера Бойко Борисов Калоян Методиев посочи, че той е успял да наложи волята си за партийните субсидии.  „Той е човекът, който носи абсолютната отговорност за намаляването на партийните субсидии и трябва да понесе тази отговорност докрай. За първи път той толкова ярко в последните години изведе напред своя „аз“. В европейски контекст нещата не стояха много добре за Борисов. Той изпадна в паника след разпада на консенсуса с водещите кандидати. Не знаеше какво ще се случи, за да може да приложи концепцията за началниците, което е негово водещо външнополитическо кредо. При тази ситуация няма яснота кой точно ще е началникът, за да може да структурира новите си отношения. В този смисъл той беше в паника и не знам до каква степен това ще се отрази на политическото му бъдеще в контекста на новата европейска комисия и новите европейски водещи лица от октомври нататък“, каза още Калоян Методиев.  ", "date": "2019.07.06", "title": "Д-р Калоян Методиев: Кризата в Европа може да доведе до преиграване на мача "}
{"url": "http://epicenter.bg/article/9-godishno-momichentse-ot-Varna-e-nay-krasivoto-dete-na-planetata--VIDEO-/187402/2/0", "text": "9-годишно момиче от Варна е най-красивото дете на планетата. Бриана Петрова спечели титлата в конкурса GRAND PRIX „Мини Мис и Мини Мистър Планета”. Когато не дефилира по подиума, малката българка се занимава с пеене и танци. А скоро ще се включи и във филмова продукция.  „Първият ми конкурс беше когато бях на 4 години – беше по пиано. След това започнах да се занимавам и с латиноамерикански танци – на 6 години и от 7 годишна започнах да пея – поп и джаз. И тогава вече започнах – някъде около започването ми – на 9 години, се записах на конкурси за красота”, споделя пред NOVA момиченцето.  Въпреки, че е на 9, Брияна знае: за успехът са най-важни усилията.  „Прави вчепатление, че е един комплексен талант и това много ѝ помага. Това я отличава”, обяснява вокалният ѝ педагог Мила Маврова.  „Никой не ме кара на сила да го правя – на мен ми харесва. Имам за всичко време – за игра, за училище, за ангажименти – всичко си го разделям. В свободното си време рисувам, играя сред природата, чета си книжки. Пипи Дългото чорапче ми е любимата книга, защото ми е забавна и има случки в нея. ”, разказва още Бриана.  В подготовката за конкурсите участват всички – така например тоалетите са подбрани след семеен съвет. „Учителите са ключът към всичко, което правя, и те най-много ми помага и мама, всички ми помагат супер много да се старая и да съм дициплинирана”, споделя още младата варненка.  „Тя има висок глас, бързо се учи, бързо помни песните, пее и танцува и умее да се държи на сцена. Комбинираме това и песните, които учи са съобразени с това. Ние опитваме различни стилове. Например песента \"Dance with me\"   тя я пее и танцува с партньор. Тоя тип песни са много подходящи, на които може да покажеш танцовите умения. Тя има и усет към класическото пеене, така че може в тая посока да кривнем”, коментира вокалният ѝ педагог.  „Поздравяват ме първо, после ме разпитват за конкурси неща, как е минало, дали ми е харесало. Какво съм правила там, от колко държави се е състоял конкурса, понеже разбраха, че е имало много държави”, споделя най-красивото дете на планетата.  Сега пред нея е бъдещото участие във филм. Бриана разкри, че става въпрост за българо-американска продукция с привкус на мистерия. Така публиката съвсем скоро ще може да види най-красивото дете на плаенатата не само на сцена, но и в киното.  ", "date": "2019.07.06", "title": "9-годишно момиченце от Варна е най-красивото дете на планетата (ВИДЕО)"}
{"url": "http://epicenter.bg/article/Georgi-Harizanov--Kongresat-na-GERB-nyama-da-predizvika-burya-v-partiyata-/187403/2/48", "text": "Не се очаква буря в ГЕРБ след конгреса, най-важното нещо ще бъде гласуването на оставката на Цветан Цветанов от всички партийни постове. Това каза за обзорното предаване „Метроном“ на Радио „Фокус“ политическият анализатор Георги Харизанов във връзка с утрешния конгрес на партията.  Обновлението на партията и смяната на областните координатори не е еднократен акт, а процес, обясни той. От страна на лидера на ГЕРБ Бойко Борисов се очаква нова доза самокритика и изостряне на вниманието към поведение и упражняване на политиката по места.  „За пореден път ще стане ясно, че ПП ГЕРБ няма конкуренция на политическия терен в България в момента. От една страна това е добра новина за партийния актив, които на поредни избори свърши много работа. От друга страна обаче това е изключително задължаващо и носи огромни отговорности, защото когато партията се солидаризира с цялата държава, тя автоматично става виновна и за всеки един проблем. Който не може да посрещне тези стандарти, ще престане да бъде част от политиката. Процесът с излизането на Цветан Цветанов от ГЕРБ ще се ускори, защото не е тайна, че той имаше своите фаворити“, обясни Харизанов.   Според него в ГЕРБ не предстои чистка. По думите му лидерът на партията Бойко Борисов е наясно, че чистката в навечерието на местните избори не е най-добрата стратегия.  Политическият анализатор обясни обаче, че ще има промени в партията, защото стилът се задава от фигурите в редиците ѝ и тяхното поведение.   Намаляването на партийната субсидия няма да реши проблемите в бюджета и публичните разходи, коментира Харизанов.  „Спестените пари ще са много след десетичната запетая на фона на целия бюджет и на средствата, които държавата преразпределя, но след като хората го искат, нека го направим. Според мен се разтиква една добре работеща политическа система. Мисля, че скоро тези текстове ще претърпят корекция, защото възможностите за злоупотреби, създаване и разменяне на компромати и избухване на серия от скандали покрай безлимитното финансиране от страна на фирми, са страшно много“, обясни той.  Харизанов каза още, че намаляването на партийните субсидии е изпълнение на обещание, като припомни, че голяма част от обществото одобри партийната субсидия да бъде 1 лев за действителен глас на референдум.   Дълбоко некоректно е приписването на феодализация на цяла България от страна на ГЕРБ, каза още Георги Харизанов.  „Става дума за 135 общински кмета от 265 общини. Другите 130 не са феодални или са такива, но понеже не са от управляващата партия, това не е проблем. Например, странно е да се казва, че ГЕРБ управлява феодално Благоевград. Атанас Камбитов е кандидат, избран от партията. Той е областен координатор на ГЕРБ. В такъв случай ГЕРБ управлява Благоевград, защото така са гласували хората. Всеки казва, че има много кусури в системата, но ще цитирам един велик политик, според когото има много кусури, но нищо по-добро не е измислено“, коментира той.  Излишен е укорът, че някоя партия, имайки кмет в дадена община, задава политиката в нея, добави Харизанов.   ", "date": "2019.07.06", "title": "Георги Харизанов: Конгресът на ГЕРБ няма да предизвика буря в партията "}
{"url": "http://epicenter.bg/article/Spetsprokuraturata-iska-postoyanen-arest-za-zadarzhanite-ot-nelegalnata-fabrika-za-tsigari-/187404/3/0", "text": "Специализираната прокуратура ще поиска постоянен арест за задържаните в четвъртък 12 души от разбитата нелегална фабрика за цигари в пловдивското село Труд. Очаква се да им бъдат повдигнати обвинения за участие в престъпна група за незаконно разпространяване на акцизни стоки, съобщи БНТ. Издирват се още четирима души, свързани с нелегалната фабрика край Пловдив.  Все още не е ясно кой е организаторът на групата. Фабриката работи от началото на годината и е произвеждала по 2000 цигари в минута, които са били опасни за здравето фалшификати на известни марки на пазара. Дневното производство варирало между 185 и 200 мастербокса цигари. Антимафиотите тръгват по следите на нелегалната фабрика няколко месеца след началото на годината. Готовата продукция, намерена от разследващите, е за над 6 млн. лв.  От брифинга на Специализираната прокуратура на 5.7.2019г. стана ясно, че работниците са живеели в нелегалната фабрика като са им били осигурени всички необходими условия за живот. Контактите им с външни лица е били ограничени за да не будят подозрения. Член на престъпната групировка е осигурявал провизии за работещите. За да не се засича голямо потребление на електроенергия склада се е захранвал от генератор.  ", "date": "2019.07.06", "title": "Спецпрокуратурата иска постоянен арест за задържаните от нелегалната фабрика за цигари "}
{"url": "http://epicenter.bg/article/MRRB--1728-bloka-veche-sa-obnoveni-po-Natsionalnata-programa-za-energiyna-efektivnost-/187405/4/0", "text": "1728 блока са вече обновени по Националната програма за енергийна ефективност на многофамилни жилищни сгради до 28 юни 2019 г. Общо 2022 са сградите, за които са сключени договори за целево финансиране с Българската банка за развитие, съобщават от пресцентъра на МРРБ.  В процес на изпълнение на строително-монтажни работи са 121 сгради, а 46 са на етап обследване. За 104 жилищни блока текат процедури за избор на изпълнители на обновителни дейности, а за други 7 – на техническо и енергийно обследване. По 16 сгради няма започнати дейности.  С въведени мерки за енергийна ефективност са всички сгради със сключени договори по програмата в Бургас, Благоевград, Пазарджик, Перник. В Бургас те са 205, в Благоевград – 143, а в Пазарджик и Перник – по 41.  Сред другите общини, в които също се изпълняват мерки по програмата, с най-много реновирани жилищни сгради са Хасково (87), Стара Загора (74), София (67) и Пловдив (57).  В Хасково общо 110 блока ще бъдат реновирани и с въведени мерки за енергийна ефективност. По една от сградите се работи в момента, за 12 са обявени обществени поръчки за избор на изпълнители, а останалите 10 са на етап обследване.  В Стара Загора се работи по последната сграда, одобрена за участие в програмата.  Блоковете в столицата, за които са сключени договори за целево финансиране с ББР, са 166. По 38 от тях се изпълняват строителни работи, а за 35 са обявени обществени поръчки за избор на изпълнители.  В процес на реновиране са 8 многофамилни жилищни сгради в Пловдив. Процедури за избор на изпълнители на строителството текат за още 5. За други две се прави обследване. Блоковете, които са със сключени договори за целево финансиране в общината, са общо 73.  ", "date": "2019.07.06", "title": "МРРБ: 1728 блока вече са обновени по Националната програма за енергийна ефективност "}
{"url": "http://epicenter.bg/article/Valeriya-Veleva--Borisov-kato-Zhivkov---ima-li-zaplaha-ot-Vtoriya-/187410/11/0", "text": "\"  Петър Младенов – беше лековат, нямаше качества за лидер, Чудомир Александров – пишеше доноси срещу жена си, Георги Атанасов – имаше организационни качества, но не ставаше...\" Такава оценка дава Тодор Живков на най-близките си сподвижници, когато се е е оглеждал за своя наследник. И, претегляйки качествата им, до последно не посочва никого. А всичките те в различни периоди се радваха на благоразположението му и влизаха в ролята на Втория. Само да усетеше в някого аспирации за мястото му в историята, Живков взимаше веднага крути мерки – пращаше ги посланици, създаваше им институти, които да ръководят... разчистваше терена около себе си така, че никой да не го засенчи.  Многократно се сещах за тези примери след като Борисов рязко и безкомпромисно изненадващо се раздели с Цветанов. Не му предложи нищо – нито посланически пост, нито компенсаторна работа. И оттогава в партийните среди върви мълвата –  Българската политическа история е доказала, че силата ти е, когато си в отбора и че напуснеш ли го – ставаш Никой. Тази максима трижди повече важи за В началото вероятно Его-то му го заблуди, опитвайки се да оспори лидерството на Борисов с обяснението, че   После обаче, също така изненадващо, дойде вторият публичен шамар от Борисов в стил:  . И Цветанов повече не гъкна. Дори и за непросветените би трябвало да е станало категорично ясно, че    Конгресът на ГЕРБ в неделя трябва да официализира този факт.  Някои очакват интрига. Няма да има.  Самият Цветанов признава, че е усещал от половин година промяна в доверието към него. И „Апартаментгейт” е бил само върхът на сладоледа. Дали това е станало по внушение на нови „приближени до Борисов”, дали самият Борисов дълго е обмислял решението за раздялата с най-близкия си съратник и просто е чакал удобния момент – историята все още не разкрива тези тайни.  - за феодализацията на структурите, за самозабравата, за обграждане с послушковци, са проговорили, е повече от ясно. И това се съдържа в репликата му:  .  Всъщност под носа му Цветанов бе изградил своята империя вътре в ГЕРБ, чрез корупцията в структурите се разпределяше огромен финансов ресурс и пълно подчинение на бизнеси и администрация.   Натоварвайки го с абсолютното си доверие, той беше дал на Цветанов неограничена власт – в партията, в парламента, в секретните структури и службите, дори и в медиите – власт, чрез която водеше войни в държавата на гърба на ГЕРБ и на самия Борисов.  да демонстрира задокенски връзки, да шантажира с тях, да разходжа жена си по Закуски, за които няма никаква заслуга, да раздава правосъдие, да налага собствени норми на външна и вътрешна политика и на морал.  с признанието си: „ ”, след което да полети със собствения си асансьор към благополучието на властник, над когото няма съд.  А после не само да си помисли, но и да тръгне на поход с цел да \"открадне\" партията от Борисов.  В същото време в съзнанието на масовия българин отдавна е легнала оценката,  , че притиска опоненти, и че изправиш ли се срещу него – си свършен.  Сравнението с Виденов, който съсипа държавата и с Местан, който искаше да продаде партията си на чужди интереси, вероятно звучи пресилено, но това е знак за това колко голям е разломът на върха в ГЕРБ.    Сега Борисов иска да си върне партията.  И ще се изправи пред проблема на Живков.  Кого да сложи за новия Втори.  И също като Живков ще разбере, че около него няма такъв с качества на Втори.  Конгресът ще направи промени в устава на ГЕРБ цел приближаване към демократичните механизми на функциониране.  Борисов ще остави Йорданка Фандъкова и Димитър Николов като свои партийни заместници. Но това е проформа. Те и досега не са показали тежест като партийни водачи. Без Борисов – слънцето за тях залязва.  Ще даде повече правомощщия на Изпълнителната комисия, която до този момент не е произвела нито един политически акт, документ или послание, извън волята на Борисов.  Ще се създаде орган за жалби и препоръки – да има къде хората да си изливат болката.  Ще се раздели вероятно с кметове, които не показват добри резултати. Ще пренареди структури, които не работят по правилата.  И в това също няма да има драми. Никой няма да се противипостави на волята му.  Това е дълъг процес, който изисква много енергия и силни хора, с поглед в бъдещето. Властта износва до степен да загубиш ориентир, кога тя вече ти пречи и кога политаш към пропастта. И ще му стигнат ли силите да бъде Първия в Партията, в Парламента, в Правителството - в цялата държава?   \"  каза ми Живков в интервю през юли 1997. Оценката му беше много закъсняла. Фатално закъсняла.  ", "date": "2019.07.06", "title": "Валерия Велева: Борисов като Живков - има ли заплаха от Втория "}
{"url": "http://epicenter.bg/article/Politico--Gratskiyat-Troyanski-kon-/187412/11/33", "text": "Кириакос Мицотакис, който най-вероятно ще бъде следващия премиер на Гърция, изглежда отвсякъде като обърнат към Запада либерал, за какъвто се представя още от началото, пише в коментар европейската редакция на Politico, цитиран от Агенция \"Фокус\".  Лидерът на формално дясноцентристката партия „Нова демокрация“ е син на бившия министър-председател Константинос Мицотакис (гръцката политика е доминирана от такъв тип династии), завършил Харвард и Станфорд.  В страна, която е ударена от бедност и аскетизъм, очакваната победа на Мицотакис е широко представяна като връщане към нормалността в гръцката политика след повече от десетилетие на политическа и икономическа несигурност, последвала финансовата криза от 2008 г.  Но ако погледнете зад него, пишат от редакцията на вестника, ще видите различна картина. Мицотакис може да е умерен центрист, но неговата партия е нещо напълно различно. Ако гърците отхвърлят „радикалното ляво“ на премиера Ципрас в полза на Мицотакис, както се предвещава от предварителните проучвания, то гръцкият народ просто ще смени един популист с друг.  И дори ако Ципрас придвижи своята партия към центъра, то „Нова демокрация“ отиде надясно. Мицотакис се превърна в приемливото лице на партия, която съдържа в себе си крайнодесни елементи, които са допълнително стимулирани от успехите на десните партии в световен план, от Унгария до САЩ.  Наистина, Мицотакис дължи самото си избиране като лидер на партията си на нейното крайнодясно крило, което се води от бившия премиер Андонис Самарас и Адонис Георгиадис, който изпълнява длъжността на заместник-председател и е бивш здравен министър.  Георгиадис е противоречива фигура. Както много други днешни крайнодесни е обвиняван в антисемитизъм. Освен това изразява съмнение относно официалната версия за събитията в атинската Политехника, когато през 1973 г. група студенти организират протест срещу управляващата хунта. Авторът на статията припомнят, че конкретните събития се смятат едва ли не за свещени в паметта на гърците. Според Георгиадис, в резултат на протеста няма жертви, като в статията изрични се припомня, че всъщност 40 души губят живота си.  Воденото от Георгиадис крило се намира във възход благодарение на договора от Преспа, който бе подкрепен от всички, като се започне от НАТО до ЕС. Всички, с изключение на Кремъл и „Нова демокрация“.  Успехите на „Нова демокрация“ започнаха след като Ципрас, скоро след като дойде на власт, не изпълни обещанието си да се противопостави на Брюксел и кредиторите на Гърция. Оттогава опозицията набира сила и потвърждава своя крайнодесен характер. В следващите години „Нова демокрация“ започна да опонира на правителството по всички въпроси – от мигрантите, през правата на хомосексуалистите и чак до споразумението от Преспа.  Тази ситуация позволява да се появят фигури като Георгиадис. Преди те биха могли да се определят като маргинални, но днес са ключови играчи.  В заключение авторът на текста изразява мнение, че „Нова демокрация“ винаги е включвала в себе си крайнодесни елементи и сега изглежда, че те ще играят важна роля в управлението на страната. Според статията на изданието, това може да значи повече нестабилност за Гърция.  ", "date": "2019.07.06", "title": "Politico: Гръцкият Троянски кон "}
{"url": "http://epicenter.bg/article/Osnovatelyat-na-Amazon-finalizira-razvoda-si---bivshata-mu-sapruga-shte-poluchi-38-3-miliarda/187387/7/0", "text": "Джеф Безос - основателят на американската компания Амазон (Amazon), най-голямата в света по оборот сред продаващите стоки и услуги чрез Интернет, финализира вчера развода си с Макензи Безос, съобщи агенция Блумбърг.  Макензи, която му беше съпруга в продължение на 25 години, ще получи активи от компанията на стойност 38,3 милиарда,  През април Амазон съобщи, че 4 процента от наличностите ѝ, равни на 19,7 милиона в акции, ще бъдат прехвърлени на името на Макензи Безос след като разводът бъде одобрен в съда. През януари съпружеската двойка, която има четири деца, обяви плановете си за развод в съвместно съобщение в ''Туитър''.  През април Макензи обяви, че отстъпва на бившия си мъж 75 процента от нейните акции в \"Амазон\", както и дяловете във в. \"Вашингтон пост\" и аерокосмическата компания \"Блу ориджин\", предаде ТАСС.  Джеф Безос запазва 12-процентов дял от капитала на стойност 114,8 милиарда и остава най-богатият човек в света, посочва Блумбърг.  Макензи Безос каза, че ще му предостави контрол върху нейния дял.  През май Макензи Безос обеща да даде половината от състоянието си за благотворителност, като се присъедини към \"Гивинг пледж\" (\"Да обещаеш твърдо\") - кампания, започнала през 2010 г. по инициатива на милиардера Уорън Бъфет и съоснователя на \"Майкрософт\" Бил Гейтс.", "date": "2019.07.06", "title": "Основателят на Амазон финализира развода си - бившата му съпруга ще получи 38,3 милиарда"}
{"url": "http://epicenter.bg/article/Evakuatsiya-v-Los-Andzhelis-i-panika-vav-Vegas-sled-trus-ot-7-1-v-Kaliforniya--VIDEO--/187392/7/96", "text": "Ново мощно земетресение удари Южна Калифорния само ден след друг трус от 6,4 по Рихтер в региона, като предизвика евакуация на сгради в Лос Анджелис и паника в Лас Вегас, съобщават Ройтерс и Канал 3.  Вторият още по-мощен трус с магнитуд 7,1 беше регистриран на около 200 километра североизточно от Лос Анджелис, отново в близост до град Риджкрест в пустинята Мохаве.  Според европейски агенции новото земетресение е с магнитуд 7,1, докато Геологическият топографски институт на САЩ (USGS) го измерва като 6,9.  Регистрирани са пожари, прекъсване на електричеството и нацепване на пътища. Евакуираха сгради и търговски обекти в Лос Анджелис заради новия мощен трус в Южна Калифорния, съобщава Ен Би Си.  Водещият на новините на телевизията Лестър Холт написа в Туитър, че е бил в киносалон в Лос Анджелис, който е бил евакуиран, след като сградата започнала да се клати.  Според Ей Би Си, пожарникарите в град Риджкрест, който е най-близо до епицентъра, са се отзовали на сигнали за пожар, но не се съобщава за пострадали.  Стотици излязоха по улиците в американския град Лас Вегас, заради мощното земетресение в Южна Калифорния, съобщава Ен Би Си.  Световните серии по покер качиха в Туитър кадри на паника в игрална зала в Лас Вегас, където хората наскачаха от масите за игра на карти, а парчета от покрива се откъснаха и паднаха на земята.  Пожарната служба в окръг Сан Бернардино, Калифорния съобщава за материални щети след труса.  \"Има наклонени къщи, напукани основи и срутени стени. Един човек е леко ранен, но не се налага лекарска намеса\", написаха пожарникарите в Туитър.  ", "date": "2019.07.06", "title": "Евакуация в Лос Анджелис и паника във Вегас след трус от 7,1 в Калифорния (ВИДЕО) "}
{"url": "http://epicenter.bg/article/Darvena-skulptura-na-Melaniya-Tramp-predizvika-protivorechivi-reaktsii--VIDEO--/187433/10/0", "text": "Дървена скулптура на Мелания Тръмп предизвика доста противоречиви реакции. Тя беше открита край Севница в Словения, където първата дама на Съединените щати е прекарала детството си, предава Нова тв.  Фигурата в реални размери е поръчана от работещия в Берлин американски артист Брад Доуни и е изработена от местен занаятчия.  Трудно може да се търси някаква прилика със самата Мелания Тръмп, освен боядисаната в светлосиньо дреха, с която тя беше облечена при встъпването в длъжност на съпруга й като президент.  В социалните мрежи статуята, поставена в полето, беше остро критикувана. Мнозина я сравняват със Смърфиета от известния анимационен филм, и дори плашило.  ", "date": "2019.07.06", "title": "Дървена скулптура на Мелания Тръмп предизвика противоречиви реакции (ВИДЕО) "}
{"url": "http://epicenter.bg/article/S-80-dolara-okolo-sveta/187434/10/0", "text": "Знаете ли коя европейска забележителност има съдба, подобна на тази на Айфеловата кула? Не? О, качвали сте се на нея поне веднъж в живота си. Ако не на оригинала, то със сигурност на някой от клонингите, които проскърцват във всеки себеуважаващ се лунапарк. Става дума за виенското колело, разбира се.     Riesenrad, както е официалното му име на немски, е построено за Световното изложение през 1897 г. и също като Айфеловата кула се е предполагало, че ще бъде разглобено след като отшуми събитието. А то продължава да се върти и вече 212 години да хвърля коси погледи към Виена отвисоко. Милена Хлебарова е експерт по етикет и протокол, но в следващите минути няма да критикува обноските ви, ами ще събуди детето у вас. Със своя разказ за Пратера във Виена.   С 80 долара около света. Не, това не е лукав прочит на Жул Верн, а един от проектите на следващия ни гост - израелският журналист Игал Цур. Той е авантюрист, писател и водач на туристически групи. Кореспондентът на БНР в Тел Авив Искра Декало го срещна в… Тайван и не устоя на изкушението да го разпита.Не всеки ден се докосваме до човек, превърнал екшъна в професия.   Имаме път и към Златния триъгълник между Бирма, Лаос и Чианг Май. Името на втория по големина град в Тайланд се премята в устата като сладък бонбон, пардон спомен.   Неотдавна се завърнах от Чианг Май и нямам търпение да ви разкажа. Поне за мен, това винаги е „по-вкусната” част от приключението. Чианг Май е културното сърце на Страната на усмивките, отдалечено на  700 км от столицата. Сгушен в подножието на Хималаите в долината на река Пинг, Чианг Май е строга противоположност на всеобщата представа за Тайланд -  няма нито копринени плажове, нито квартали с червени фенери, нито толкова „пипнати” травестити, че биха могли да заблудят и най-прецизния мачо.   До там може да стигнете по два начина – през която и да било световна столица до Банкок, където можете да направите кратка опознавателна спирка или през Доха. От София до катарската столица полетът е около пет часа, а от там до Чианг Май се лети малко над 6. Чианг Май означава нов град и през 1296 година наистина е бил такъв, когато крал Менграй решава да пренесе столицата на кралство Лана от Чианг Рай. По онова време в неговия храм Уат Чеди Луанг е и местожителството на изумрудения Буда, край който днес се тълпят туристите в кралския дворец на Банкок.   Старият град, където са струпани повечето забележителности, е заключен зад мощни и непристъпни крепостни стени, издигнати във вид на квадратна мандала с пет порти. До началото на ХХ век селището е било изолирано от външния свят, защото до него е можело да се стигне само по реката или на слонове.   С риск да засегна чувствата на будистите, ще вметна, че според мен божеството приживе  е имало поне десетина глави, няколко реда зъби, водопад от коси и безчет крайници, съдейки по останките от тялото му, които се съхраняват в хиляди храмове из Азия. С подобни реликви се гордее обилно декорираният със злато Уат Пра Тат Дои Сутхеп -  храм, до който се стига по 309 стъпала, охранявани от щедро инкрустирани змейове, окупирани от дечица в традиционни носии, които се снимат с туристите срещу дребни стотинки.   Сребърният храм не е помпозен като златния си събрат, но внушава изисканост и поразява въображението. Отвън и отвътре Уат Шри Супхан е покрит с посребрени металопластики и релефни картини. Дори да попаднете там в мрачен ден,  постройката поразява с дискретния си лунен блясък.  А може би усещането идва от стаената, но осезаема енергия на мястото, чиито строеж е започнал през 1495 година. По нова време бил изграден от чисто сребро, но при бирманските нашествия бил разграбен неколкократно.   И докато сме на храмова вълна, не мога да пропусна Уат Ронг Кун – на около 150 км в Чианг Рай.   В сравнение с побратимите си Белият храм е презрително млад, но докато сребърният прилича на ковчеже за бижута, този е като сцена от „Замръзналото кралство”. Особена на снимка -  изящни фигури, подобни на дантела кули и арки, сякаш изляти от фино стъкло. Нищо подобно. Материалите са цимент и пластмаса.   Решил художникът и скулптор Чалемчай са издигне частно светилище по собствен вкус и през 1997 година прерязал лентата за посетители. Авантюрата му струвала 40 млн. бата – около 1 млн. евро. Идеята му била да върне тайландците в будисткия храм, във всякакъв смисъл, да създаде място за медитация, размисъл и изучаване на свещени текстове.   Всички сме ахкали пред снимките на жените-жирафи, които удължават вратовете си с метални пръстени и сме ожалвали трудната им участ. Племената, за които форма на красота и извисяване до бога са безкрайните шии живеят в Мианмар, Тайланд и Африка. За черния континент се съмнявам, но се оказа, че падонг от Бирма и палонг от Тайланд са изключително близки роднини.   Според легендата, първоначално жените слагали метални пръстени на шиите си, за да се предпазят от ухапвания на тигри. Друг мит раздипля, че племето произхожда от женитбата между женски дракон и вятъра. Когато той узнал, че съпругата му е бременна започнал да кръжи около нея, докато тя не родила пашкул, от който излязъл първият представител на племето. В чест на щастливото кръжене палонките сложили на шиите си спираловидни пръстени.   Факт е, че на принципа „трай, бабо, за хубост” те травмират тялото си с по 15 кг метал – не само около врата, ами на ръцете до лактите и под коленете. Рентгенови снимки, които могат да се видят и в селището на Акха до Чианг Рай, показват, че не толкова вратовете се удължават, колкото гръдният кош се сляга от тежестта.   Първите си пръстени момиченцата получават на пет годинки. Първоначално са широки 1 см и могат да се свалят. После през определен период от време добавят по още няколко. П Казват, че ако мъжът им ги хване в изневяра, просто реже пръстените и съпругата умира от бавно и мъчително задушаване, защото мускулите на шията са атрофирали и не могат да държат главата изправена. Най-дългият регистриран шиен прешлен е наброявал 25 ринга и тежал 8 кг. Най-дългата шия, вписана в рекордите на Гинес е висока 40 см.   Ако сте предозирали с екзотика, запознайте се с една народна певица, която прави докторат по почти непозната за българите тема. Със сигурност сте слушали Дарина Славчева Славова, защото солистката на ансамбъл Тракия има записани повече от 100 песни и с оркестъра на националното радио.    Дарина издаде сборника „Кога запее, гора оглася“, който се превърна в ценно помагало, за ученици и студенти с фолклорна насоченост. Той съдържа 89 песни, издирени, дешифрирани и нотирани от родния край на майка й село Генерал Инзово, Ямболско. Доста хора от там се изселват в Гърция през 1924 г. съгласно междудържавната спогодба за размяна на населението. Потомците им и днес живеят  край Солун.   Не забравяйте да посещавате  и страницата ни във Фейсбук ", "date": "2019.07.06", "title": "С 80 долара около света"}
{"url": "http://epicenter.bg/article/Kralskoto-bebe-Archi-beshe-krasteno-na-chastna-tseremoniya-v-Uindzor-/187437/10/0", "text": "Синът на принц Хари и съпругата му Меган беше кръстен днес на частна церемония в Уиндзор. Медиите и гражданите не бяха допуснати да станат очевидци на церемонията, предава Нова тв.  Частната церемония ядоса мнозина британци, особено след неотдавнашното разкритие, че данъкоплатците са платили 2,4 милиона лири за ремонт на новия дом на Хари и Меган в Уиндзор, където те се ожениха миналата година.  Двойката отказа също да обяви кои ще са кръстниците, като изтъкна, че уважава тяхното желание това да не се огласява.  От двореца публикуваха снимка в социалните мрежи.  ", "date": "2019.07.06", "title": "Кралското бебе Арчи беше кръстено на частна церемония в Уиндзор "}
{"url": "http://epicenter.bg/article/Zhega--Maksimalnite-temperaturi-shte-badat-mezhdu-32-i-37-gradusa/187388/2/0", "text": "Над Източна България се очаква заоблачаване и кратки превалявания над отделни места, но нищо сериозно. По морето ще е слънчево, с възможност за много кратки дъждове по места, а температурата ше е 28-31 градуса. Водата ще е между 25 и 27 градуса. Вълнението на морето ще е 2 бала. По планините също ще е топло с умерен вятър. На 1200 метра ще е около 24 градуса, а на 2000 метра - 16 градуса. В неделя ще е слънчево, около и след обяд - горещо. Температурите ще се повишат и преобладаващите максимални ще бъдат между 32 и 37 градуса.  Преди обяд ще е предимно слънчево, но около и след обяд ще се развива купеста и купесто-дъждовна облачност и на много места ще превали и прегърми.", "date": "2019.07.06", "title": "Жега! Максималните температури ще бъдат между 32 и 37 градуса"}
{"url": "http://epicenter.bg/article/Balgarskata-akademiya-na-naukite-shte-poluchi-nagradata--Prof--Marko-Semov--/187389/2/0", "text": "  Призът се връчва \"за изключителната роля на най-старата и авторитетна българска институция в духовния живот на българската нация и по повод 150-годишнината от създаването ù!\"  Тържествената сесия на БАН е и във връзка с 80-годишнината от рождението на проф. Марко Семов. А зад избора на сегашния носител на приза застават Съюзът на българските писатели, Съюзът на българските журналисти, Сдружението за национално съхранение, Община Априлци и Фондация „Проф. Марко Семов”.  Досегашни носители на Наградата са поетът Недялко Йорданов, журналистът Тошо Тошев, историкът проф. Дойно Дойнов, създателката на Класическата гимназия Гергина Тончева и режисьорът акад. Людмил Стайков.  Водещ на церемонията ще бъде Мариус Донкин, Директор на Народния театър.  Откъси от трудовете на Марко Семов ще представят актьорите Руси Чанев и Митко Живков. ", "date": "2019.07.06", "title": "Българската академия на науките ще получи наградата  „Проф. Марко Семов” "}
{"url": "http://epicenter.bg/article/Poli-Karastoyanova--Neposilno-e-da-se-sravnyavame-s-Gartsiya-po-otnoshenie-na-letniya-turizam/187390/2/0", "text": "Туризмът е международно ориентирана индустрия и България търси своя интерес на международния пазар. Проблемът е, че у нас има определени тарикати, които си позволяват по-високи цени, като например случая с онази минерална вода, която струваше 11 лева. Но все пак има и отлични примери на българското Черноморие. Това коментира в сутрешния блок на bTV изпълнителният директор на Националния борд по туризъм д-р Полина Карастоянова.  По думите на Карастоянова да се сравняваме с Гърция по отношение на летния туризъм е непосилна задача.  ,,Характерът на българския туризъм трябва да бъде търсен в нашите възможности. Затова ако търсим да се сравняваме с други страни, нека не бъде Гърция, а с държави с нашите възможности, като една Хърватска например. Там структурираха своя туристически сектор на много високо ниво и създадоха една изключително професионална стратегия за развитието на туризма. За жалост нищо от това, което се случи в Хърватска, не бе взето тук, тъй като редица правителства проспаха тази възможност'', допълни още Полина Карастоянова. ", "date": "2019.07.06", "title": "Поли Карастоянова: Непосилно е да се сравняваме с Гърция по отношение на летния туризъм"}
{"url": "http://epicenter.bg/article/Opashka-ot-nad-2-kilometra-na-KPP-Kulata/187391/2/0", "text": "Интензивен трафик към южната ни съседка се очаква днес. Допълнителни служители на Граничната полиция ще бъдат командировани за уикенда на пункта Кулата, за да се избегне образуването на километрични опашки.  Те ще помагат при обработването на документите и при проверката на преминаващите границата. Движението ще се осъществява в пет ленти. При възможност трасетата ще бъдат разделяни на такива за европейски граждани, при които проверките са по-бързи и за граждани на трети страни. Органите на реда призовават пътуващите да се запасят с храна и вода. Близо 600 хил. автомобила се отправиха от България към Гърция през последната една седмица.  Има опашка с дължина над 2 километра. Всички гюшета на пункта работят на пълен капацитет. Въпреки това автомобилите изчакват по около 30 минути. Иначе проверките продължават около половин минута, информира Нова телевизия.  В 10 часа тежкотоварният трафик ще бъде спрян и всички гишета ще работят за леки автомобили. Мобилни екипи ще проверяват автобусите още преди да стигнат до границата. Това ще се прави с цел избягване на образуването на колони и да не се затруднява преминаването през пункт ''Кулата''.  От Гранична полиция съобщиха, че трафикът се е увеличил с 25% спрямо миналата година, което е създало и предпоставките за задръстванията. Очаква се интензивният трафик да продължи през целия ден като опашките ще се разделят на две – за европейски граждани и граждани на третия свят. ", "date": "2019.07.06", "title": "Опашка от над 2 километра на ГКПП Кулата"}
{"url": "http://epicenter.bg/article/Ruski-korab-za-razhodki-s-55-dushi-na-borda-se-obarna-v-Cherno-more--dvama-dushi-sa-zaginali-/187399/7/97", "text": "Туристическо корабче с 55 души на борда, 15 от които деца, се обърна в Черно море в петък вечерта, съобщават ТАСС и Агенция \"Фокус\".  Уточнява се, че при инцидента са загинали двама души. Местните власти поясняват, че нито един от спасените не е потърсил медицинска помощ.  Според данни на полицията, морският съд е построен през 2008 г., като капацитетът на пътниците, които могат да бъдат на борда, е 12 души.  Собственикът на съда е задържан. Инцидентът се е случил край градчето Джубга в Русия.  ", "date": "2019.07.06", "title": "Туристическо корабче с 55 души на борда се обърна в Черно море, двама души са загинали "}
{"url": "http://epicenter.bg/article/-quot-Tayms-quot--Boris-Dzhonsan-e-na-pat-da-specheli-ubeditelno-izborite-za-lider-na-konservatorite-/187401/7/0", "text": "Борис Джонсън е на път да спечели убедително изборите за следващ лидер на Консервативната партия и министър-председател на Великобритания. Tова съобщава вестник. „Таймс“, като се позовава на данни от проведено вчера допитване сред редови членове на партията на торите по поръчка на социологическата агенция YouGov, предава БНР.  Допитването е показало, че 74 процента от съпартийците на Джонсън са казали неговото име в отговор на въпрос за кого се готвят да гласуват. За съперника му Джереми Хънт, който миналата година замени Джонсън като външен министър, са казали, че ще гласуват само 26 на сто.  Днешният ден е начало на гласуването за следващ лидер на торите, като ще започнат да се получават изпратени по пощата бюлетини от 160 000 партийни членове.  Името на победителя във вота ще бъде обявено на 23 юли и на следващия ден той ще стане министър-председател на Великобритания.  ", "date": "2019.07.06", "title": "\"Таймс\": Борис Джонсън е на път да спечели убедително изборите за лидер на консерваторите "}
{"url": "http://epicenter.bg/article/Ruska-darzhavna-mediya-se-podigrava-na-amerikanskiya-voenen-parad-po-sluchay-chetvarti-yuli-/187407/7/0", "text": "Журналисти от руска държавна медия се подиграха с техниката, която бе показана по време на американския военен парад, организиран по случай празника на САЩ четвърти юли, пише The Hill, цитиран от Агенция \"Фокус\".  В рамките на предаването „60 минути“, което се излъчва по държавната телевизия „Россия 1“, журналисти се пошегуваха, че „боята на машините пада“, а някои от техните части са „залепени с тиксо“, за да не падат.  По думите на Олга Скабеява, една от водещите, „боята на тези превозни средства пада. Няма оръдия и техните мерници са залепени с тиксо“.  Според руския репортер, „американците могат да имат парад, защото е патриотично, но нашия обявяват за шовинистки“.  Евгени Попов, друг от водещите на предаването отбеляза иронично: „Най-великият парад на всички време ще бъде видян днес във Вашингтон, това ни казва нашият Доналд Тръмп“.  Според Попов, американският президент е „обещал да покаже най-новите танкове“, а на парада е имало машини тип \"Шърман\" и \"Ейбрамс\", които са използвани по време на Втората Световна война и изтеглени от употреба през 1957 г.  ", "date": "2019.07.06", "title": "Руска държавна медия се подиграва на американския военен парад по случай четвърти юли "}
{"url": "http://epicenter.bg/article/-quot-Doyche-vele-quot--Nominatsiyata-na-Ursula-fon-der-Layen-za-predsedatel-na-EK-e-pobeda-za-Makron-/187408/7/0", "text": "Няма съмнение, че много хора се оказаха губещи в задкулисната надпревара за най-високите постове в Европа. Много често именно такъв тип ситуациии разклащат доверието на избирателите към ЕС и неговите институции. Но ако има един човек, който е спечелил нещо от тазседмичните тежки преговори, определили министъра на отбраната на Германия Урсула фон дер Лайен за председател на ЕК , това е френският президент Еманюел Макрон, пише в коментар англоезичното издание на Deutsche Welle, цитирано от Агенция \"Фокус\".  Според изданието има пет причини, поради които Макрон може да бъде считан за победител:  1. На първо място, по този начин президентът отклони избори на водещата фигура Манфред Вебер и следващия го по петите Франс Тимерманс. Вебер едва ли щеше да помогне много на Макрон, особено що се отнася до подсигуряване на френските банки, а защо се отнася до холандския социалист – може да се каже че разстоянието между него и френския държавен глава е километрично.  2. Макрон никога не е крил факта, че не е привърженик на модела за водещ кандидат, при който всяка фракция избира своя номинация за председател на Комисията. При тежките преговори, които се водеха, Макрон се възползва да види погребан модела на водещия кандидат, който държавният глава иска да види заменен от единствена номинация, излъчена от Европейския съвет.  3. С Кристин Лагард, Макрон не само постави французин начело на Европейската централна банка, но и гарантира, че френските банки ще продължат политиката на ниски лихви, която е започната от сегашния заемащ поста Марио Драги.  4. Фон дер Лайен все още не е изразила позициите си по икономическите въпроси, но що се отнася до отбраната, тя е привърженик на по-близко сътрудничество с Франция. Тя притежава „европейско ДНК“, както се изрази самият Макрон по-рано.  5. Номинацията на белгийския премиер Шарл Мишел като председател на Европейския съвет е още една победа за Макрон. Двамата споделят общо желание за по-силена европейска интеграция, а партията на Мишел принадлежи към същото политическото семейство, част от което е движението на Макрон „Франция, напред!“.  И последно, но не на последно място, фон дер Лайен ще бъде задължена на Макрон, тъй като именно той разчисти пътя на германския политик към номинацията.  ", "date": "2019.07.06", "title": "\"Дойче веле\": Номинацията на Урсула фон дер Лайен за председател на ЕК е победа за Макрон "}
{"url": "http://epicenter.bg/article/Den-predi-vota--Prognozirat-ubeditelna-pobeda-na-opozitsiyata-v-Gartsiya-/187409/7/51", "text": "Ден за размисъл преди предсрочните парламентарни избори в Гърция. Опозиционната консервативна партия \"Нова демокрация\" на Кириакос Мицотакис е сочена за победител от социологическите агенции. Министър-председателят Алексис Ципрас и неговата крайно лява партия СИРИЗА закриха кампанията с огромен митинг в Атина, а Мицотакис избра да направи финална обиколка на Северна Гърция край Солун, предава БНТ.  Икономиката е в центъра на предизборните послания както на Алексис Ципрас, така и на опозиционната партия на Кириакос Мицотакис \"Нова демокрация.  Според предварителните социологически проучвания, именно тази партия ще спечели изборите с около 8% преднина.  Икономическо възраждане, по-ниски данъци и възраждане на средната класа са основните акценти в предизборните обещания на двамата кандидати.  Хиляди привърженици на Кириакос Мицотакис се събраха в Солун, за да станат свидетели на последната му реч в края на предизборната кампания. Соченият за победител обеща да изведе Гърция на нов икономически път.  \"Най-важният приоритет за правителството ми ще бъде създаването на нови работни места и подкрепа за средната класа, унищожена от настоящия кабинет чрез свръх високи данъци\", заяви лидерът на опозицията.  Верен критик на Преспанското споразумение със Северна Македония за името, Мицотакис неслучайно закри кампанията си в Северна Гърция.  \"Ще го обсъдим след изборите. Тук е истинската Македония. Аз никога не бих подписал подобно споразумение и обещавам да работя, за да поправя щетите от това\", заяви Мицотакис за БНТ.  А феновете му ръкопляскаха - уморени от икономическата криза и с изострена националистическа нотка.  В Атина премиерът Алексис Ципрас напомни пред хиляди привърженици, че е превел страната през най-тежката криза.  \"Технократите от Тройката кредитори вече не решават съдбата ни. Тук сме - горди и свободни, защото избегнахме заробването на нашия народ\", заяви Ципрас и обеща по-силна Гърция в Европа.  \"Ще създадем по-силна Гърция, която кове съюзи, Гърция, която никой няма да може да изнудва и чиито суверенни права да нарушава в Егейско или Средиземно море\", обеща премиерът.  Според прогнозите обаче, Ципрас ще загуби с над 8% от Мицотакис.  \"Очертава се \"Нова демокрация\" да спечели изборите. През последните дни разликата между \"Нова демокрация\" и \"Сириза\" се увеличава и няма признаци, че ще се понижи\", коментира Вемунд Аарбаке, преподавател по политология в Университета \"Аристотел\" в Солун.  Най-вероятно \"Нова демокрация\" ще може да сформира самостоятелно правителство, сочат прогнозите.  ", "date": "2019.07.06", "title": "Ден преди вота: Прогнозират убедителна победа на опозицията в Гърция "}
{"url": "http://epicenter.bg/article/Vlastite-v-Parizh-gotvyat-zabrana-na-turisticheskite-avtobusi-v-tsentara-na-grada--VIDEO--/187414/7/0", "text": "Властите в Париж се готвят да забранят влизането на туристически автобуси в централната част на града, предава Нова тв.  Целта е туристите да се мотивират да се движат пеша или да използват обществения транспорт. Градските власти искат да намалят замърсяването на въздуха и шума, както и да облекчат автомобилния трафик.  Франция е най-посещаваната от туристи държава в света. През миналата година е поставен рекорд от близо 90 млн. туристи. Само Париж е бил посетен от 50 млн. души, което също е рекорд.  „Тези автобуси са задвижвани с дизел и трябва да бъдат спрени в Париж, както и останалите превозни средства до 2024 година. Вторият въпрос е задръстванията. Те заемат място, задръстват пътищата. Понякога паркират неправилно”, коментира Жан-Франсоа Мартенс, заместник-кмет на френската столица.  ", "date": "2019.07.06", "title": "Властите в Париж готвят забрана на туристическите автобуси в центъра на града (ВИДЕО) "}
{"url": "http://epicenter.bg/article/Erdogan-mahna-ot-dlazhnost-direktora-na-Turskata-tsentralna-banka-/187415/7/0", "text": "Директорът на Турската централна банка Мурат Четинкая е освободен от длъжност. Лице от правителствените среди е заявило пред Ройтерс, че това решение е взето в резултат на задълбочаването на „проблемите между Ердоган и Четинкая“, тъй като през изтеклия месец банката е фиксирала лихвите на едно ниво. Това пише на сайта си турската секция на „Дойче веле“,    Директорът на Турската централна банка Мурат Четинкая е освободен от поста му с президентски указ. На негово място е назначен заместникът му Мурат Уйсал.  В съобщението, направено от банката, се казва: „В първото си изявление директорът Мурат Уйсал изтъкна, че в рамките на закона и правомощията си той ще продължи да прилага напълно независимо паричната политика, която е насочена към стабилизиране на цените.“  В изявлението се подчертава още, че новият директор ще използва на най-високо ниво каналите за комуникация в прилагането на финансовата политика, свързана с финансовата и ценовата стабилност.  Все още няма официално изявление защо е освободен от директорския пост Мурат Четинкая, който заемаше длъжността от юни 2016 г. Напоследък обаче сред финансовите среди се носеше мълвата, че Четинкая може да бъде отстранен, защото не е съгласен със свалянето на лихвите.  Президентът Реджеп Тайип Ердоган многократно разкритикува Турската централна банка заради високите лихвени нива. Според Ройтерс, цитиран от Дойче веле, високо поставен правителствен служител е заявил, че „президентът Ердоган не е бил доволен от лихвените нива и е изтъквал това много пъти“, а задържането на лихвените проценти на фиксирани нива през месец юни е обтегнало още повече отношенията помежду им.  Анонимният правителствен източник е казал още, че „Ердоган е решен да оправи икономиката и затова е решил да освободи от длъжнаст Мурат Четинкая“.  Други двама анонимни източници от правителствените среди са заявили пред Ройтерс, че през последните месеци разделението относно паричната политика между Мурат Четинкая и министърът на икономиката се е задълбочило в значителна степен, пише още на сайта си турската секция на Дойче веле.  ", "date": "2019.07.06", "title": "Ердоган махна от длъжност директора на Турската централна банка "}
{"url": "http://epicenter.bg/article/Pogrebaha-moryatsite--zaginali-pri-pozhar-na-sekretna-ruska-podvodnitsa-/187417/7/97", "text": "Моряците, загинали в руската подводница в Баренцово море, бяха погребани днес на Серафимовското гробище в Санкт Петербург, предадоха световните агенции, цитирани от бТВ.  Траурната церемония, състояла се до паметника на загиналите през 2000 г. моряци с подводницата „Курск”, премина в закрит режим.  Достъпът до гробището беше ограничен. На медиите не бе позволено нито да присъстват на опелото в близката църква, нито на погребението.  На гробището днес освен роднините на моряците бяха официални лица, сред които главнокомандващият ВМФ Николай Евменов, заместник-министърът на отбраната Андрей Картаполов, представители на местните власти.  Пожарът в подводницата, избухнал на 1 юли, е тръгнал от акумулаторния отсек, но подробности за случилото се не бяха съобщени.  Загинаха 14 души, отровили се с дима от огъня. Има оцелели, но не се съобщава колко.  Според руски медии авариралата подводница е една от най-секретните, от типа „Лошарик”.  С указ на президента Владимир Путин загиналите бяха наградени посмъртно с високи държавни отличия.  ", "date": "2019.07.06", "title": "Погребаха моряците, загинали при пожар на секретна руска подводница "}
{"url": "http://epicenter.bg/article/Srabskiyat-vanshen-ministar-Dachich-se-sopna-na-Borisov-zaradi-Kosovo-/187421/7/51", "text": "Сръбският външен министър Ивица Дачич отправи поредните си груби нападки срещу България и премиера Бойко Борисов. Той е известен и като дългогодишен говорител на бившия сръбски диктатор Слободан Милошевич, припомня Канал 3.  Пред държавната телевизия РТС Ивица Дачич призова \"Борисов да зачита позицията на ЕС относно независимостта на Косово и да не дава уроци на новия еврокомисар по външната политика Жозеп Борел\". Коментарът му бе по повод призива на Бойко Борисов Борел да защитава интересите на ЕС.  Според тълкуването на Дачич \"позицията на ЕС била, че Косово не е независимо\". Което леко се разминава с действителността - общо 23 държави от Евросъюза вече са признали независимостта на Косово.  \"Бойко, да ти кажа едно нещо - позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\", каза със заканителен тон Ивица Дачич.  Ивица Дачич беше най-близкият сътрудник и дългогодишен говорител на Милошевич, включително и по време на агресията срещу Босна и Херцеговина и Хърватия, когато бяха извършени най-ужасяващите военни престъпления след Втората световна война, включително и геноцид.   Миналата есен пък сегашният шеф на Дачич - сръбският президент Вучич, обяви публично Милошевич за \"велик сръбски лидер\", с което скандализира балканските си съседи.  Миналата седмица властите във Вашингтон призоваха \"Дачич да спре да унищожава американските банкноти, защото това е престъпление\". Наскоро Дачич собственоръчно написа върху стодоларова банкнота \"Косово е сръбско\".  Сръбският вицепремиер твърди, че \"САЩ подготвят предложение за разрешаване на косовския въпрос, което означавало Белград да спре с лобирането за оттеглянето на признаването на независимостта на Косово, а в замяна властите в Прищина да премахнат митническите такси за сръбските стоки\".  Косово обяви независимост през февруари 2008 година. До момента над 100 държави са признали независимостта му, включително и България.  ", "date": "2019.07.06", "title": "Сръбският външен министър Дачич се сопна на Борисов заради Косово "}
{"url": "http://epicenter.bg/article/Vtori-turski-korab-zapochva-sondazhi-v-Iztochnoto-Sredizemnomorie-/187423/7/0", "text": "Турският кораб „Явуз“ ще започне сондажи в Източното Средиземноморие в срок до една седмица. Това заяви Фатих Дьомнез, турският министър на енергетиката и природните ресурси, съобщава гръцкото електронно издание Ekathimerini, цитирано от \"Фокус\".  Това ще е вторият турски кораб, който извършва сондажи в региона, припомнят от изданието.  Дьомнез е на посещение в Мерсин, където заяви, че „с божията помощ, до една седмица, „Явуз“ ще направи първия си сондаж в Източното Средиземноморие на територия, за която сме получили разрешение от Турска република Северен Кипър.“  Изданието пояснява, че става въпрос за държава, намираща се в северната част на о. Кипър, която е призната единствено от Анкара.  Другият кораб на Турция – \"Фатих\", също извършва сондажи в спорни води в региона, припомня авторът на статията.  ", "date": "2019.07.06", "title": "Втори турски кораб започва сондажи в Източното Средиземноморие "}
{"url": "http://epicenter.bg/article/Teheran--Velikobritaniya-shte-si-plati-za-plenyavaneto-na-iranskiya-tanker-/187430/7/0", "text": "Великобритания трябва да се опасява от евентуално отмъщение за задържането в Гибралтар на иранския супертанкер от Кралската морска пехота. Това заяви пред иранската агенция Фарс висш ирански духовник, предават Ройтерс и БТА.  \"Открито казвам, че Великобритания трябва да се страхува от ответните мерки на Иран заради незаконното завземане на иранския петролен танкер\", казва Мохамад Али Мосави Джазайери, член на влиятелния Съвет на пазителите.  \"Показали, че никога не оставаме безучастни към тормоза. Както дадохме непоколебим отговор на американския дрон, така ще отвърнем и на това незаконно задържане\", подчерта духовникът.  В четвъртък британската Кралска морска пехота арестува супертанкера \"Грейс 1\", опитал се да достави петрол за Сирия в нарушение на санкциите на ЕС. Вчера командването на елитния ирански Корпус на пазителите на ислямската революция заплаши, че като отмъщение ще плени британски кораб.  Днес иранската радио и телевизионна компания ИРИБ нарече \"изфабрикувани\" съобщенията, че британски петролен танкер е бил пленен в Персийския залив. Преди това в Туитър се появиха публикации, че супертанкерът \"Пасифик вояджър\", плаващ под британски флаг, е бил спрян в Залива.  На 20 юни Иран свали американски безпилотен летателен апарат, като заяви, че той е навлязъл в иранското въздушно пространство. Вашингтон твърди, че дронът е свален над международни води.  ", "date": "2019.07.06", "title": "Техеран: Великобритания ще си плати за пленяването на иранския танкер "}
{"url": "http://epicenter.bg/article/Korab-na-germanska-humanitarna-organizatsiya-s-65-migranti-plava-kam-o-v-Lampeduza-/187431/7/0", "text": "Кораб на германска хуманитарна организация с 65 мигранти на борда плава към италианския остров Лампедуза, край който в морето вече е блокиран друг кораб с мигранти, предават Асошиейтед прес и БНР.  Макар през последните дни Италия да отказва да приема кораби на неправителствени организации, спасяващи мигранти, от германската организация заявяват, че корабът ще продължи към най-близкото сигурно пристанище.  В края на юни италианската полиция арестува германката Карола Ракете, капитан на кораба, спасяващ мигранти в Средиземно море \"Сий-уоч 3\", след като акостира в порт Лампедуза.  Корабът на германската благотворителна организация \"Сий-уоч\", който плава под холандски флаг, оставаше в открито море повече от две седмици с 40 спасени африканци на борда. След като изчака в международни води за покана от Италия или някоя друга страна от ЕС да приеме кораба, капитан Карола Ракете реши да отплава към италианския остров Лампедуза, но беше блокирана от кораби на италианските държавни органи.  Обаче около 1,00 ч. по Гринуич през нощта на 29 юни Ракете влезе в пристанището, където корабът хвърли котва, посрещнат от засилено полицейско присъствие. Телевизионни кадри показаха как митническа полиция сваля Ракете от борда на кораба и я отвежда. Мигрантите остават на кораба.  Телевизия РАИ съобщи, че тя е арестувана за оказване на съпротива срещу боен кораб, което се наказва със затвор до 10 години.  Италианският вътрешен министър Матео Салвини бе предупредил, че ще позволи Ракете да хвърли котва само след като други страни от ЕС се съгласят да приемат незабавно мигрантите, но дори тогава италианските власти ще конфискуват кораба и ще съдят капитана за помагачество на трафиканти на хора.  ", "date": "2019.07.06", "title": "Кораб на германска хуманитарна организация с 65 мигранти плава към о-в Лампедуза "}
{"url": "http://epicenter.bg/article/Turisticheski-korab-se-blasna-v-Uestminstarskiya-most-/187440/7/0", "text": "Туристически кораб се е блъснал в Уестминстърския мост, след което мостът временно е бил затворен за движение на транспортни средства и пешеходци, предават медиите на Острова.  Полицията подчертава, че при сблъсъка няма пострадали, а инцидентът не е свързан с тероризъм.  Британски медии разпространиха снимки, направени от свидетели на инцидента, на които се вижда как корабчето не е успяло да мине под моста и засегнало конструкцията му с горната си палуба.  ", "date": "2019.07.06", "title": "Туристически кораб се блъсна в Уестминстърския мост "}
{"url": "http://epicenter.bg/article/Lyubo-Ognyanov--Pazarlatsi-za-vlast--dokato-bashta-izhvarli-sina-si-ot-most-/187420/11/0", "text": "Тази седмица премина под знака на политическите пазарлъци. Началото беше поставено в Брюксел, където лидерите на 28-те страни членки в продължение на три дни се надцакваха, за да си поделят властта в Евросъюза.  И както обикновено се получава лицемерието завладя тези достолепни водачи на свободния свят. Загърбиха кандидатите за председател на Европейската комисия, които проведоха няколкомесечна предизборна кампания. По този начин дадоха да се разбере, че личността на кандидатите няма кой знае какво значение, защото всичко се решава там, където микрофоните не работят.  И не случайно кандидатът на социалистите, отявлен защитник на насърчаваната миграция, Франс Тимерманс поиска срещата му с Бойко Борисов в кулоарите да не бъде записвана и излъчвана. За да не бъдат разкрити деформираните от лицемерие политически интриганти, готови на всичко, за да застанат начело на Европейската комисия. А журналисти от цял свят предпочитаха да влизат във Фейксбук профила на българския премиер пред това да следят нелепите туитове на водачите на Европа.  Политическите пазарлъци продължиха и на българска почва, когато стана ясно, че субсидията за партиите от 11 лв. ще стане 1 лв. И отново се чуха заклинанията, че политическите партии ще паднат жертва на олигарси, които ще направляват вземането на решения. Като че ли сега едрият бизнес няма свои представители в партиите. Или пък, че по морето няма бизнес формации, които бият на местните избори традиционните партии и си инсталират аватари кметове. Тук въпросът е до ефективните вътрешно-контролни механизми на всяка партия, която трябва да имунизира собствените си идеи от консигнация или някакво бизнесрейдърство.  И пак да задам същия въпрос както преди две седмици. Вие кои мислите, че са по-силни в тази държава – политиците или бизнесмените? Това, което трябва да се направи е да се осветят всички видове политически дарения, а не да се маскират като внезапно пробудено желание за дарителство от десетки и стотици социално слаби мургави граждани.  На фона на всички политически пазарлъци обаче централното събитие, което би трябвало да ни накара да спрем и да се замислим къде отиваме, беше в Габрово. Там един баща уби собствения си 5-годишен син като го изхвърли от мост. 31 годишният Дилян Бетев обаче не събрал смелост да се хвърли и той от виадукта. Нормално.  Подобни боклуци, които посягат на жените си и беззащитните си деца са страхливци. Избиват комплекси трупани с години. Тук обаче вина носи и майката на детето. Жертва на домашно насилие, тя не събира смелост да вземе детето си и да го спаси от кошмарите на побоищата. А го оставя в ръцете на баща му. Съден за кражба и средна телесна повреда. Който накрая го убива.  Претръпнали от истории за насилие, сигурно не помните историята на Викторио Александров. Охранителят, който уби съпругата си Дарина и простреля едногодишната си дъщеричка Никол. И този псевдочовек и псевдомъж направил опит да се самоубие. Ама само си одраскал челото с куршума. Двама дегенерати, които са били водени цял живот от комплексите си.  Защо го казвам? Защото от подобни симптоми като че ли страда цялото ни общество. Което сеирджийски гледа по новините поредната трагедия. Може би някои от вас чувате крясъците на комшиите. Може би и до вас живее подобен комплексар, който избива лишения си от каквито и да било достойнства животец пребивайки жена си.  Но обикновено тогава звукът на телевизора се намалява, само за да се чуват по-ясно крясъците. Но никога не се подават сигнали. На принципа \"то това си е тяхна работа, защо да им се бъркам”. И когато подобни хора отидат в съда, получават цялото снизхождение на все по-либералните съдии, които се вглеждат в спазването на правата на насилниците, забравяйки жертвите.  Същите тези съдии, доволно обгрижвани от фондацийки и партийки, чиято цел отново е да се пазарят. За власт. Не за правосъдие.  Но аз съм спокоен за едно. За поредният насилник, Дилян, който изхвърли сина си от моста в Габрово ще има правосъдие. И то няма да бъде в съдебната зала. А в килията. Когато лампите угаснат. Той ще бъде наказван всяка нощ от затворниците. Които в огромната си част също са бащи.  Това правосъдие е неизбежно. Но ако справедливостта не се получава в съдебната зала, а в килията, то всички трябва да се замислим дали не сме затворници в собствената си държава.", "date": "2019.07.06", "title": "Любо Огнянов: Пазарлъци за власт, докато баща изхвърли сина си от мост "}
{"url": "http://epicenter.bg/article/D-r-Kaloyan-Metodiev--I-Borisov--i-Stanishev-zagubiha-mnogo-pozitsii-na-evropeysko-nivo-/187432/11/34", "text": "     Директна връзка няма, но в един по-общ контекст всичко е политика, в крайна сметка. От гледна точка на Европа, както видяхме по време на тази седмица, говорим за тежка криза, за доминация на определени големи държави над всички останали, което не е новина. Така или иначе винаги този съюз се е управлявал и ще се управлява от големите държави, които дават и парите, имат и ресурсите. Илюзия е да си мислим, че всички ще бъдем равни в този съюз. Въпросът е: от по-малките страни кой какво може да договори за себе си в това раздаване. Колкото до втория въпрос за субсидиите, това е белег за криза на демократични принципи и на морал в оформилата се нова управляваща коалиция. Тоест имаме две кризи, едната е на европейско ниво с разпадането на консенсуса, който беше досега по отношение на договорките, другата в България по отношение на консенсуса, че трябва да има баланс между управляващи и опозиция и трябва да има демократични норми.     Да. Ами в Европа наказателните акции бяха двустранни между другото. Имаше акции и между големите групи, които си премерваха силите, те бяха наказани, т.нар. шпицен кандидати или водещи кандидати – Вебер и Тимерманс, но от друга страна, в България очевидно се търси наказание на опозицията, да бъде смачкана преди местните избори. Това са в общи линии наказаните. Разбира се, и в Европа се търси реванш и срещу полското правителство, срещу унгарското правителство, срещу италианското, но както видяхте, те стояха като група и в крайна сметка успяха да наложат някои свои позиции. И италианците дори имат шеф на Европейския парламент.     На 100% съм съгласен с това, което казвате. При това съотношение на силите в Европа и при този избор, който предизвика недоволство заради непрозрачност, заради доминация на определени групи, заради скрити договорки, не е ясно, кога може да се разпадне формулата в Европейския парламент. Защото стана на базата на сложни баланси и договорки. А в България управляващите пренавиха популистката пружина и в един момент тя ще се върне към тях. Не знам кога ще е, дали ще е съвсем скоро, или след известно време, но при всички случаи, който тръгне да прави подобна политика на брутално притискане, на долен уличен популизъм, винаги свършва зле.     В единия случай той определено успява да наложи волята си, той е човекът, който носи абсолютната отговорност, този път персонифицирана, за намаляването на партийните субсидии и той трябва да понесе тази отговорност докрай. Той застана с името си зад това намаление и той трябва да понесе последствията. Защото за първи път той толкова ярко в последните години изведе напред своя „аз“ в това решение. А в европейския контекст нещата не стояха толкова добре за него. Той изпадна в паника, както видяхте, след разпада на консенсуса с водещите кандидати, той подкрепяше Вебер. Когато се видя, че Вебер няма да получи необходимата подкрепа, отиде демонстративно по най-бързия начин при Тимерманс, след това пък номинира Станишев за шеф на Европейския парламент и с това ядоса колегите си от ЕНП. В този смисъл той беше в паника, защото не знаеше, не можеше да се ориентира, какво ще се случи. И за да може да приложи той концепцията, която знаете е неговото водещо политическо кредо: при тази ситуация нямаше яснота за него, кой ще е началникът, за да може да структурира там новите си отношения. В този смисъл той беше в паника и не знам до каква степен това ще се отрази на политическото му бъдеще в контекста на новата ЕК, на новите европейски водещи лица от октомври нататък.     На базата на тия договорки, както разбрахте, при разпределението на постовете България не получи нищо, нямаме дори зам.-председател на Европейския парламент, а там са 14 заместници.     Имахме един квестор, да. Мисля, че България този път остана буквално изрината от всички постове и договорки, поне засега. Предполагам, че може на базата на това да се договори нещо ново. Но и двете ни водещи имена, и Борисов, и Станишев, загубиха много позиции в тези два-три дни. Знаете, че Борисов, както казах, олекна от гледна точка на това, че се луташе, наруши всякакви възможни принципи в идеята да се залепи за победителя, независимо дали той е ляв, десен, какъвто и да е, а пък Станишев беше бламиран от собствената си парламентарна група, които отказаха да го подкрепят за шеф на Европейския парламент. Така че той изпадна при първоначалната цедка за номинациите и доведе до това събиране между тях двамата впоследствие, което наблюдаваме в последните дни: до размяна на комплименти, търсене на близост. В един момент дори ми се стори, че те се вкопчват един в друг, Станишев и Борисов, с идеята да се върне едно минало, в което и за двамата беше много удобно и значимо. Когато единият беше удобната опозиция, другият беше шеф на удобното управление без опозиция. Това време, за съжаление, свърши и двамата според мен се опитват да връщат историята назад.     Вече много явно, въпреки че в последните месеци, още от октомври насам, ДПС до голяма степен е част от тази коалиция, „Воля“ е неин придатък, а патриотите на моменти са активният партньор, на моменти са смокинов лист. Така че така оформилото се мнозинство не почива на никакви принципи, не знам как ще излизат и пред избиратели, и с общи политики. Много, много се разкаля идейният, идеологическият терен, позициите. С опита си да намалят партийните субсидии, за да се харесат на публиката, може би има мимолетен ефект, но според мен няма да успеят да задържат тоя ефект много дълго и масата ще бъде отвратена, защото друго ще дойде на дневен ред. Няма да могат да унищожат опозицията по тоя начин, както си правят тази сметка, напротив, правят я по-силна, вече я вкараха в ролята на жертва за интелигентните хора и мислещите, а мислещите и интелигентни хора са тия, които дърпат обществото напред, а не масата, която вика: „Ау, хайде да забраним всички партии.“ И сега, давайте да ги смачкаме и т.н. Да, емоцията е хубаво нещо, но трябва да предвиждаме, до какво ще доведе след това, нали? Трябва да мислим и за последствията. Дали ще влезе още бизнес, дали ще се появят мутри в политиката отново, дали ще излезем със зависимости, дали ще се стигне до доминация на тая нова коалиция, за която говорим, а се крие зад форми на национално съгласие новия държавник, помъдрелия лидер и т.н.     Тестът безспорно за европейските институции ще е гласуването в Европейския парламент на кандидатурата на следващия еврокомисар Урсула фон дер Лайен, така че според мен там ще се види, колко е голямо мнозинството, колко е силно, дали е плаващо. Защото има много неизвестни. Тук имаме и нови играчи, като либералите около Макрон вече групирани, Зелените, които тепърва ще стават голям проблем за това управление в България, без да си дават сметка българските управляващи. Но те попаднаха във фокуса именно на групата на Зелените, която се увеличи двойно и която ще се занимае тук с екологични проблеми, върховенството на закона, разпределяне на еврофондове и т.н. Тоест това ще е тестът и това ще бъде последствие за българското правителство конкретно в обозримо бъдеще. А колкото за субсидиите, предстои ни тежък политически дебат, защото се видя, че така оформилата се група на ДПС, патриоти, „Воля“, доминирана от ГЕРБ, няма достатъчна експертиза, публични говорители плюс мотиви, за да обоснове този ход с партийната субсидия. Освен, разбира се, аргументите на преродения Волен Сидеров, който се изявява в последните дни като говорител на това субсидийно намаляване.     Обикновено август месец е с по-нисък профил, мисля, че предстоят и ваканциите, винаги може да се случи и нещо форсмажорно, разбира се, но до края на този парламент остават броени седмици. В крайна сметка при всички случаи стартираме новия политически сезон още в първите дни на септември, в предизборна кампания за местните избори, така че страстите отново ще се нажежат. Няма да има успокояване, особено с това, което се прави около опозицията, особено с това, което се случва на европейско ниво. И двата процеса ще повлияят в България за нова динамика.     Моята теза отдавна е, че тя е в трета скорост. Първа скорост – това са големите държави, това са доминантните държави, които налагат дневния ред, това е Германия, Франция, Италия, Испания, Холандия, това са страните, които тежат. Втора скорост – това са страните с икономически показатели, които освен това проявяват и достойнство, стоят като група и се бият. Виждате унгарци, чехи, поляци, словаци, румънците си присъединиха към тях на тия дебати за Европейската комисия, хърватите също отказаха да се съобразяват с европейските решения. Остана един Бойко Борисов и България за трета скорост, сами, абсолютно изолирани от Източна Европа, който се луташе, пак казвам, между Тимерманс, ходи да се вижда с него, ходи да прегръща Орбан, ходи да подкрепя Вебер, накрая издигна Станишев. В общи линии България изключително много олекна в тази ситуация не само като показатели – защото тя е най-бедната, най-пропадналата, изостаналата държава в ЕС от всички 28, но като поведение. За съжаление, този път не може да излезе с достойнство, за да генерира за себе си поне уважение от страна на другите, че има позиция или някакво достойнство, което да защити, с оглед на тежките проблеми, които има, и това, че ще трябва да се моли и за пари, и за благосклонност от страна на европейците.   ", "date": "2019.07.06", "title": "Д-р Калоян Методиев: И Борисов, и Станишев загубиха много позиции на европейско ниво "}
{"url": "http://epicenter.bg/article/Nova-ideya--Razdelyat-na-zoni-za-zabavlenie-i-otdih-kurortite-po-moreto-/187416/4/0", "text": "Промени в Закона за туризма ще внесе до месец ресорното министерство. Идеята е националните курорти като Слънчев бряг, Златни пясъци и Албена, например, да бъдат разделени на зони – съответно за забавление и за семеен туризъм, предава бТВ.  Южният плаж на Слънчев бряг да остане парти зона, в която дискотеките да работят през цялата нощ. За това настояват от Българската асоциация на заведенията.  Според депутата от Обединените патриоти Валери Симеонов, който е в основата на Закона за шума, зонирането е невъзможно, тъй като курортите са изградени още по времето на социализма като семейни.  От Министерството на туризма пък предлагат с решение на местната власт да се определя в националните курорти до колко часа да се вдига шум.  \"Големите туроператори работят изключително сегментирано, за това когато говорим само и единствено за национално курорти, да има зониране, за да се предлагат по-целево туристическите продукти, предложи министърът на туризма Николина Ангелкова.  Според Валери Симеонов по принцип може да се обсъди едно такова отделяне на отделни, умишлено създадени, такива места за развлечение, в които да е разрешено озвучаването и след 23 ч.  По думите му това е въпрос на бъдеща законова уредба и задължително тези зони трябва да бъдат нови и доста далече от всички населени места.  ", "date": "2019.07.06", "title": "Нова идея! Разделят на зони за забавление и отдих курортите по морето (ВИДЕО)"}
{"url": "http://epicenter.bg/article/Zaradi-afrikanskata-chuma--Zapochna-unishtozhavaneto-na-praseta-v-Plevensko--VIDEO--/187427/4/0", "text": "Строги мерки за ограничаването на болестта африканска чума по свинете в Плевенско. От рано сутринта започна унищожаването на прасетата в новото огнище на болестта - село Новачене, предава Нова тв.  На всички входно-изходни артерии на селото има служители на жандармерията, които проверяват автомобилите за нелегално превозване на животни. Около 40 прасета трябва да бъдат умъртвени. Част от стопаните сами заклаха животните си и ги прибраха за зимнина.  „Тежко е, като сме го гледали. Прасето е нормално, здраво, 100 кила, между 100 и 120”, сподели Тачо Тачев, жител на Новачене  „Не се възпротивяваме, защото ако стане по-лошо... Лошо е, че сме се трудили и губим сега, но се случват такива неща в живота”, заяви Янка Тачева.  „Във връзка с това ново огнище – нова 3-километрова зона, нова 10-километрова зона. В нея се прилагат мерките съгласно заповед – основното е, че трябва да се евтаназират всички прасета в 3-километровата зона. Правили сме дезинфекционни площадки с подръчни средства, защото няма друг начин. Има дезинфекционен разтвор. Навсякъде, където се евтаназира прасе се прави дезинфекция с препарати”, коментира Ивайло Иванов, директор на ОДБХ – Плевен.  От земеделското министерство обмислят как да обезщетят стопаните на унищожените животни.  ", "date": "2019.07.06", "title": "Заради африканската чума: Започна унищожаването на прасета в Плевенско (ВИДЕО) "}
{"url": "http://epicenter.bg/article/Prof--Radulov--Ima-razminavane-mezhdu-nashite-i-zapadnite-sluzhbi-za-organiziranata-prestapnost-u-nas/187411/3/0", "text": "Има генерално разминаване между това, което знаят западните специални служби по отношение на организираната престъпност в България, и това, от което се интересуват и знаят българските специални служби. Това каза в интервю за седмичното обзорно предаване „Метроном“ на Радио „Фокус“ проф. Николай Радулов, експерт по национална сигурност и бивш заместник-министър на вътрешните работи, във връзка с разбитата в пловдивското село Труд фабрика за нелегални цигари.  „В самите пресконференции и разговорите с участниците става ясно, че тази фабрика, а мисля че и при предната се говориха същите неща, е действала в условията на конспиративност, близки или дори същите, каквито използват специалните служби. Обнадеждаващо е, че такива престъпни начинания биват разкрити и прекъснати. Щетите за държавата са големи и това, че има такива акции, е хубаво. Въпросът е, че ние и досега не знаем при предната фабрика кой е ръководил това престъпно деяние. Странно е, че непрекъснато разкриваме престъпления, гордостта на министър-председателя Бойко Борисов е борбата с контрабандата, ние сме я разбили, намалили, но не виждаме контрабандисти от класа, които са в затвора, т.е. контрабандата е ликвидирана, а контрабандистите явно съществуват“, коментира проф. Николай Радулов.  По думите му последната акция говори за изключителна организация.  „Дори не само до обикновена организация, свързана с конспиративност, а може би и до някаква връзка ако не със специалните служби, с някои от техните служители“, добави експертът.  Проф. Радулов подчерта, че това, което е оповестено в страната и министър-председателят се хвали в Европа, не кореспондира с това, което министърът на вътрешните работи съобщава, че в България нито има условия, нито има организирана престъпност.  \"Хубаво е да се знае, че Европол твърди, че в Източна Европа има много сериозна организирана престъпност, която се неглижира от властите и видимо властите се интересуват повече за противодействие на тероризма, отколкото от борба с организираната престъпност\", коментира проф. Николай Радулов.  ", "date": "2019.07.06", "title": "Проф. Радулов: Има разминаване между нашите и западните служби за организираната престъпност у нас"}
{"url": "http://epicenter.bg/article/Uzhasen-trafik-kam-Gartsiya-i-soleni-globi-v-yuzhnata-ni-sasedka--VIDEO--/187413/3/0", "text": "Засиленият трафик към южната ни съседка предизвика километрични опашки на ГКПП \"Кулата\" и на \"Маказа\" тази сутрин. Преминаването на границата отнема от 30 до 45 минути, предава Канал 3.  Освен туристите отправили се на почивка, много гърци пътуват към родните си места за предстоящите парламентарни избори в неделя. В 8:30 часа е отворено четвърто трасе за влизане в Гърция и опашките са се разчистили бързо.  Преди утрешните избори в Гърция е засилено полицейското присъствие по пътищата и без колебание се налагат сериозни глоби за нарушителите. С извънредни екипи по контрол на трафика пътната полиция осигурява по-бързо движение на автомобилите. В натоварените участъци има забрана за движение на товарни автомобили.  Охраната около изборните секции е засилена, затова внимавайте къде паркирате. Зачестиха случаите на свалени номера и глоби за неправилно паркиране по гръцките острови. В посока от Александруполис към Солун се извършват масови проверки на пътуващите в автомобилите, за да не превозват нелегални мигранти.  В неделя вечерта ще бъдат отворени три трасета за влизане в България. По този начин от Гранична полиция се надяват да облекчат трафика.  ", "date": "2019.07.06", "title": "Ужасен трафик към Гърция и солени глоби в южната ни съседка (ВИДЕО) "}
{"url": "http://epicenter.bg/article/Ekshan-v-Katunitsa--Dvama-sa-raneni--imalo-e-strelba-i-palezh-na-rakidzhiynitsa-/187439/3/0", "text": "Двама души са пострадали след конфликт, възникнал в заведение в село Катуница, последвал е и палеж. Това съобщиха за Агенция „Фокус“ от пресцентъра на ОДМВР- Пловдив.  Районно полицейско управление-Асеновград е реагирало на три последователни сигнала. Първият сигнал е бил в 01.00 часа през нощта, в който се съобщава за двама мъже, които са се скарали и сбили в заведение. Те са били употребили алкохол преди възникналия скандал.  Единият от участниците в саморазправата си тръгва с приятелката си, но малко по-късно другият го последва, заедно с още няколко души.  Те влезли в двора му, в следствие на което собственикът произвежда няколко изстрела във въздуха със законно притежавана ловна пушка.  Сигналът за това деяние е получен в 01.30 часа в Районното управление. Започнала е проверка, за да се изяснят обстоятелствата, снети са обяснения от всички участници.  Мъжът, който е произвел изстрел, е задържан за 24 часа. Срещу него има образувано бързо производство, за това, че неправилно е съхранявал оръжието си.  Малко по-късно в 03.45 часа е получен трети сигнал за пожар в ракиджийница, която е собственост на втория участник в конфликта.  По случая е образувано досъдебно производство. Няма сериозно пострадали хора.  Собствениците на ракиджийницата са с телесни повреди, но все още предстои да бъде изяснена тяхната степен.  Работата по случая продължава под наблюдението на Районната прокуратура в Асеновград.  ", "date": "2019.07.06", "title": "Екшън в Катуница! Двама са ранени, имало е стрелба и палеж на ракиджийница "}
{"url": "http://epicenter.bg/article/Vanshno--Nyama-danni-za-postradali-balgari-pri-zemetresenieto-v-Yuzhna-Kaliforniya-/187406/2/0", "text": "Няма данни за пострадали български граждани при земетресението с магнитуд 7,1, което беше регистрирано на 5 юли в 20.19 часа в Южна Калифорния, съобщиха от министерството на външните работи.  В генералното ни консулство в Лос Анджелис е сформиран кризисен щаб, който отговаря денонощно на спешната телефонна линия на мисията.  Съветваме всички български граждани, които живеят в Южна Калифорния, да следят за сеизмичната обстановка и да се съобразяват с всички разпоредби на местните власти, свързани с евентуални евакуации и предпазни мерки, добавят от Външно.  Ново мощно земетресение удари Южна Калифорния само ден след друг трус от 6,4 по Рихтер в региона, като предизвика евакуация на сгради в Лос Анджелис и паника в Лас Вегас.  Вторият трус беше регистриран на около 200 километра североизточно от Лос Анджелис, отново в близост до град Риджкрест в пустинята Мохаве.  ", "date": "2019.07.06", "title": "Външно: Няма данни за пострадали българи при земетресението в Южна Калифорния "}
{"url": "http://epicenter.bg/article/Spirat-toplata-voda-v-stolichniya-kv---quot-Mladost-quot--zaradi-profilaktika-/187418/2/0", "text": "От 0 ч. на 8 юли до 24 ч. на 20 юли ще бъде спряна топлата вода в ж.к. „Младост“ 3 за профилактика,    „Топлофикация София” ЕАД съобщава на своите клиенти, че поради извършване на профилактика и належащи ремонти на топлопреносната мрежа:  блокове №№ 301, 302, 303, 304, 305, 306, 307, 308, 309, 310, 313, 314, 316, 317, 318, 319, 320, 321 А, 321 Б, 389, 390, 81 СУ „Виктор Юго“, 144 СУ „Народни будители“, ОДЗ 70 „Пролет“ и ул. „Йордан Касабов“ №2.   ще бъде спряно подаването на топла вода към всички сгради в ж.к. „Младост“-2, Школа „МВР“, Кореком „Принцес“ и бул. „Александър Малинов“ № 51.   ще бъде спряна топлата вода в ж.к. „Младост“ 1, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“.    от бл. № 1 до бл. № 79 В и от бл. № 121 до №150;  УМБАЛ „Света Ана“    от бл. № 80 до бл. № 111    блокове №№ 15, 16, 17 ,18, 18А, 19, 21, 23, 28, 33, 34, 35, 36, 38, 40, 42, 42А, 43, 44, 45, 45А, 46, 47, 48, 49;  ул. „Дъбница“ бл. №№ 3А, 5, 7, 11, 16, 18, 20;  ул. „Константин Игнатов“ бл. №№1, 1А, 2, 3, 4, 5, 6, 8;  ул. „Айдемир“ бл.№ 13;  ул. „Проф. Стоян Киркович“ бл. №№1, 1А, 3, 5, 12, 27;  ул. „Андрей Ляпчев“ бл. №№ 7, 9, 11;  ул. „Яна“ бл. №№ 1, 2, 4;  ул. „Белимел“ бл. 00 4, 10, 24;  ул. „Иван Боримечка“ бл. № 22;  ул. „Климент Охридски“ №№ 5, 7, 9, 25;    всички общежития от бл. № 1 до бл. № 61, НСА, УНСС, МГУ, ЛТУ, ХТМУ, ТУ-зала „Октомври“;  хотел „Вега“, офис сграда „Трелеборг“, НХА;  ул. „Никола Габровски“ № 90;  ул. „Проф. Хр. Вакарелски“№№ 1, 3, 5, 5А;  ул. „Проф. Г. Златарски“ №№ 3, 5, 18;  ул. „Пъстър свят“ №№ 1, 4, 5, 6, 7, 9;  бул. „Симеоновско шосе“ №1;  бул. „Г. М. Димитров“ № 38;  бл. №№1, 2, 3, 6, 7;   - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина;  Съгласно изискванията на Общите условия за продажба на топлинна енергия за битови нужди от “Топлофикация София” EАД на клиенти в град София дружеството следва да информира клиентите 15 дни по-рано за началото и продължителността на спиране на топлоподаването поради извършване на ремонтни работи, реконструкция или други подобни действия, които подлежат на планиране.  Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg.   Повече подробности потребителите могат да получат на информационния телефон в Кол центъра на компанията – 0 700 11 111.  “Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране!  ", "date": "2019.07.06", "title": "Спират топлата вода в столичния кв. \"Младост\" заради профилактика "}
{"url": "http://epicenter.bg/article/Iliyana-Yotova-otkri-14-oto-izdanie-na-Mezhdunarodniya-mladezhki-festival-na-izkustvata--quot-Muzite-quot--/187419/2/0", "text": "Вицепрезидентът Илияна Йотова откри в Созопол 14-ото издание на Международния младежки фестивал на изкуствата „Музите“. Това съобщиха от прессекретариата на държавния глава.  „10 дни древният Созопол ще бъде по-различен – по-цветен, озарен от детски усмивки и огромен талант, от музика и танци, от цветни мечти“, посочи в приветствието си вицепрезидентът.  Във фестивала, който се провежда под неин патронаж, участват деца и младежи от цял свят и България, както и представители на българските общности в чужбина.  Партньор на Сдружение „Музите“ в тазгодишното издание на фестивала е посолството на Република Куба в България. Форумът продължава до 15 юли.  ", "date": "2019.07.06", "title": "Илияна Йотова откри 14-ото издание на Международния младежки фестивал на изкуствата \"Музите\" "}
{"url": "http://epicenter.bg/article/Rumen-Radev-shte-vrachi-visshi-darzhavni-otlichiya-na-chetirima-iztaknati-balgari-na-8-yuli-/187422/2/0", "text": "Президентът Румен Радев ще връчи висши държавни отличия на четирима изтъкнати българи от 11.00 часа на 8 юли, понеделник, на „Дондуков“ 2. Това съобщиха от прессекретариата на държавния глава.  Изявеният спортен деятел Христо Меранзов ще бъде удостоен с орден „Стара планина“ първа степен за заслугите му в областта на физическото възпитание и спорта.  Президентът Румен Радев ще награди журналиста и мореплавател Дончо Папазов с орден „Стара планина“ първа степен за принос в областта на спорта, науката и журналистиката.  На церемонията проф. д-р Цекомир Воденичаров ще бъде отличен с орден „Св. св. Кирил и Методий“ огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование.  Държавният глава ще връчи орден „За военна заслуга“ първа степен на о. р. генерал-майор Александър Александров.  Легендарният ни космонавт ще бъде отличен за развитието и укрепването на въоръжените сили и за приноса му за националната сигурност на страната.  ", "date": "2019.07.06", "title": "Румен Радев ще връчи висши държавни отличия на четирима изтъкнати българи на 8 юли "}
{"url": "http://epicenter.bg/article/Moshtna-burya-udari-kavarnenskoto-selo-Balgarevo--VIDEO-/187424/2/0", "text": "Мощна буря удари каварненското село Българево. За кратко край брега се е извил ураганен вятър, придружен с дъжд, предаде NOVA.  Кадри от бурята бяха публикувани в страницата МетеоБолканс във Фейсбук.  От тях се вижда, че са изпотрошени чадъри и маси на заведения.  По думи на очевидци бурята е изплашила десетки туристи.  Няма данни за пострадали хора, нанесени са само материални щети.  ", "date": "2019.07.06", "title": "Мощна буря удари каварненското село Българево (ВИДЕО)"}
{"url": "http://epicenter.bg/article/Poslanikat-na-Republika-Sarbiya-shte-bade-izvikan-v-MVnR-/187425/2/0", "text": "По разпореждане на вицепремиера и министър на външните работи Екатерина Захариева посланикът на Република Сърбия в Република България ще бъде извикан в понеделник в МВнР.   Повод за срещата е изказване на сръбския първи вицепремиер и външен министър Ивица Дачич по адрес на думи на премиера Бойко Борисов в Познан.  По време на пресконференцията на правителствените ръководители на Германия, Полша, България и Република Северна Македония Бойко Борисов бе попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово. Българският премиер отговори:  “По отношение на Върховния представител – когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.”  По време на разговора със сръбския посланик ще бъде припомнена подкрепата до момента на Република България за европейската интеграция на Република Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения.", "date": "2019.07.06", "title": "Посланикът на Република Сърбия ще бъде извикан в МВнР "}
{"url": "http://epicenter.bg/article/-quot-Prorachnost-bez-granitsi-quot--Namalyavaneto-na-partiynite-subsidii-prevrashta-darzhavata-v-razgraden-dvor-/187428/2/0", "text": "Мнозинството от народните представители в българския парламент прие фундаментални промени в законодателството относно финансирането на политическите партии и предизборните кампании, които са в противоречие със стандартите на Венецианската комисия към Съвета на Европа и ОССЕ и в отстъпление от националното законодателство, което до 2009 година създаваше определени препятствия пред безконтролното финансиране от юридически лица.  С приемането на неограниченото и на практика безконтролно финансиране от юридически лица и със свеждането на държавната субсидия до символични стойности е унищожен бавният и мъчителен прогрес по създаване на рамка от базисни правила, която в общи линии съответстваше на европейските стандарти в тази област, твърдят от организацията.  Прибързаните, необмислени и писани „на коляно” предложения за финансиране от юридически лица ще доведат до ефект, при който така нареченото „отворено финансиране” ще превърне в разграден двор държавата в лицето на политическите партии и на представителните институции, създадени въз основа на изборния процес.  Причината за това ще бъде, че след вчерашните промени става възможно:  - Неограниченото по размер получаване на дарения от юридически лица (дори това да означава, че една партия може да получи 1 милион само от една фирма и да се превърне в частната партия на фирмата-дарител; такава практика не е допустима дори в либералната политическа система на САЩ; доказателство за грешната посока на промени в българското законодателство е и вчерашното решение на парламента в Австрия, който след корупционен скандал въведе лимит от 7500 евро за отделните дарения от бизнеса и общ лимит от 750 000 евро на всички дарения, които една партия може да получи в рамките на една календарна година);  - Финансиране от държавни и общински фирми и/или от фирми, в които държавата/общините имат дялово участие (преди две десетилетия тази практика водеше до източване на общински и държавни фирми и бе преустановена след скандални случаи на злоупотреби по време на местните избори през 2007 г.);  - Финансиране от фирми, които са кандидати и/или изпълнители на обществени поръчки (забранено от Закона за политическите партии, действал в периода 2006 – 2009 г.; отпадането на подобна забрана ще доведе до пренасочване на финансовите ресурси, предназначени за изпълнение на обществените поръчки, към политическите проекти на тези, които вземат управленските решения);  - Финансиране от фирми, осъществяващи хазартна дейност (подобна забрана беше изрично предвидена в Закона за политическите партии, действал в периода 2006 – 2009 г.);  - Финансиране от фирми, работещи в сектори, които са силно регулирани от държавата (такива например са финансовият сектор, производството и търговията с енергийни ресурси);  - Фирми - концесионери, които имат договорни отношения с държавата или общините (включително концесии за добив на природни ресурси, експлоатация на плажни ивици, управление на инфраструктурни обекти и на обекти със стратегическо значение за страната);  - Финансиране от регистрирани в страната фирми, в които акционерно участие имат чуждестранни юридически и/или чуждестранни физически лица (в динамичната и отворена икономика на страната това не би било изключение, което обаче влиза в противоречие с принципните забрани за финансиране от чуждестранни правителства, фирми и физически лица, предвидени в чл. 24 от Закона за политическите партии);  - Финансиране от фирми, които са регистрирани в страната, но в които дялово участие имат други фирми, регистрирани в офшорни юрисдикции.  В тази връзка продължаваме да настояваме, че най-съществените проблеми при финансирането на политическата дейност са свързани с неефективния контрол върху финансирането на политическите партии и на предизборните кампании. Той е резултат и от неадекватно законодателство. Промените в Закона за държавния бюджет, приети на 4 юли 2019 г., не само не обръщат внимание на този въпрос, но също така и не предвиждат гаранции за пълно и своевременно осигуряване на публичност на даренията от бизнеса.  Това налага да отбележим да отбележим, че в България продължава да стои нерешен и въпросът с липсата на законодателство относно лобизма, което да осветли за широката общественост връзката „политически партии – бизнес – законодателство“.  ", "date": "2019.07.06", "title": "\"Прозрачност без граници\": Намаляването на партийните субсидии превръща държавата в разграден двор "}
{"url": "http://epicenter.bg/article/Izlozhba--posvetena-na-140-g-diplomaticheski-otnosheniya-mezhdu-Rusiya-i-Balgariya--be-otkrita-v-Moskva-/187429/2/0", "text": "Изложба, посветена на 140 години от установяването на дипломатическите отношения между Русия и България, беше открита в руската столица.  Експозицията е разположена в зданието на Министерството на външните работи на Русия. Сред експонатите са документи, исторически материали и фотографии. Изложбата е подготвена на базата на Архива за външна политика на Русия съхраняван в  Историко-документалния департамент на руското външно министерство.  Почетни гости на церемонията бяха руският външен министър Сергей Лавров и българският посланик в Москва Атанас Кръстин.  В словото си при откриването на изложбата министър Лавров подчерта, че „здравите връзки на дружба и взаимно уважение са стабилен фундамент за развитие на сътрудничеството между Москва и София във всички области.\"  \"Българският въпрос винаги е бил сред приоритетите на външната политика на руската дипломация. И въпреки, че двустранният диалог е преживял различни етапи, Русия в сложните моменти винаги е подкрепяла България\", напомни министърът.  В отговор посланик Кръстин каза, че \"Българо-руските връзки имат дълбоки, вековни корени. Но има едно събитие, което е записано със златни букви в българската летопис – Освобождението на България. Българите никога няма да забравят подвига на хилядите руски войни дали живота си за свободата на нашето Отечество. Като резултат от победата в Руско-турската война (1877-1878) на картата на Европа е възстановена българската държава и започва изграждането на съвременна държавност.\"  \"Днес България като член на ЕС е убедена, че връзките с Русия трябва активно да се развиват и нашата страна би могла да бъде своеобразен мост между Москва и Брюксел\", подчерта посланикът.  Министър Сергей Лавров получи от председателя на Форум „България-Русия“ Светлана Шаренкова специално подготвен двуезичен албум, посветен на юбилея, който бе представен преди седмица в София.  Албумът „140 години българо-руски дипломатически отношения“, с предисловия от министрите Екатерина Захариева и Сергей Лавров, е подготвен от Министерствата на външните работи на България и Русия, Държавна агенция „Архиви“, Посолството на Москва в София и Форум „България-Русия“.  ", "date": "2019.07.06", "title": "Изложба, посветена на 140 г дипломатически отношения между Русия и България, бе открита в Москва "}
{"url": "http://epicenter.bg/article/API-shte-predprieme-neobhodimite-deystviya-za-remont-na-glavniya-pat-vav-Vetren-/187435/2/0", "text": "Управителният съвет на Агенция „Пътна инфраструктура“ е изискал от община Септември финансова обосновка за необходимите средства за ремонт на републиканската пътна мрежа на територията на град Ветрен преди поройните дъждове през изминалото денонощие. Това съобщиха от Агенция „Пътна инфраструктура“.  След прецизиране на предстоящите разходи и дейности АПИ и Община Септември са готови да предприемат съвместно незабавни действия по преодоляване на пораженията от бедствието. Това обясни инж. Иван Досев – член на УС на АПИ, който днес посети града, за да се запознае на място със ситуацията във Ветрен.  Очаква се до понеделник да стане ясна стойността на щетите, нанесени по републиканските пътища в града, след което АПИ и община Септември ще подпишат споразумителен протокол за съвместно финансиране на ремонтните дейности по републиканските участъци на територията на град Ветрен.  На база подписания протокол Агенция „Пътна инфраструктура“ и общината ще предприемат необходимите строително – ремонтни работи за възстановяване на пътните настилки във възможно най-кратък срок.  ", "date": "2019.07.06", "title": "АПИ ще предприеме необходимите действия за ремонт на главния път във Ветрен "}
{"url": "http://epicenter.bg/article/Georgi-Markov--Golemiyat-skandal-v-Evropa-e-zavoyat-na-Angela-Merkel-/187436/2/0", "text": "Не съм изненадан от изборите в ЕК. За мен, големият скандал е завоят на Ангела Меркел при номинацията на Урсула фон дер Лайен. Тя направи нещо недопустимо - предаде ЕНП, издигайки Тимерманс, предаде и сънародника си Вебер. Това каза бившият конституционен съдия и настоящ депутат от ГЕРБ Георги Марков в предаването \"Офанзива с Любо Огнянов\" по Канал 3.  \"Нечувано в историята на ЕС е, че Франция и Германия бяха спрени. Те няма да могат да командват в Европа. Победата на вишеградските страни е колосална\", смята той.  Той даде мнението си за кандидатът за председател на ЕП Урсула фон дер Лайен.  \"Това е добро решение, защото няма как досегашен чиновник на Брюксел да оглави ЕК и да има промяна. Тя държи на традиционното семейство. Тя е от благородническо семейство. Меркел гласува \"въздържал се\" и това е учудващо“, заяви Марков.  Бившият конституционен съдия предупреди, че тепърва в Германия ще търпят последствията от миграцията, която е започнала след поканата на Меркел.  \"Има голямо разделение в БСП. То е между Станишев и Нинова. Станишев е много интелигентен, познавам го отдавна. Кой ще бъде председател на ЕК, за България е все тая. Важно е коя комисия ще оглавим. Българското правителство не може да получава шамари от никого, само от избирателите\", каза още Георги Марков.  ", "date": "2019.07.06", "title": "Георги Марков: Големият скандал в Европа е завоят на Ангела Меркел (ВИДЕО)"}
