{"url": "http://epicenter.bg/article/Borisov-naredil-na-Plamen-Georgiev-da-si-sabori-barbekyuto-na-terasata-ili-shte-go-otzove-ot-Valensiya/194973/2/0", "text": "\"  Ами ако бяхме изпратили Емил Радев? Ами ако стане? Сега всеки тича и хвърля сигнали в прокуратурата. Всички партии това чакат - чакаме тя да е арбитър. Политическите партии трябва да оставят прокурорите да си изберат който си преценят\". Това каза премиерът в сутрешното си интервю по БТВ.   И допълни: \"Всички ние, когато Христо Иванов бе правосъден министър, за да е обективен изборът, направихме промени в закона, съдийската гилдия да си избира ръководство и прокурорската гилдия да си избира ръководство-за да няма вмешателство. Тогава повече ни се искаше Бойко Найденов да стане главен прокурор\".        \"Той работи добре, умен човек е. Но  Нашите отношения са на работодател.    Според източници на  след този разговор, бившият шеф на КПКОНПИ Пламен Георгиев е подал молба до Софийския административен съд, с която оттегля жалбата си срещу заповедта на кмета на Слатина за принудително премахване на двата навеса на терасата към апартамента му. Борисов наредил или да оттегли жалбата, или няма да замине за Испания. В отговор на въпроса защо точно във Валенсия Пламен Георгиев е пратен за консул, премиерът отговори: \"Защо да не е във Валенсия? Има заплаха, затова ходеше с охрана. Хора на такива позиции след това се оставят на друга работа.      . Много по-добре е съседът ни да е в НАТО. Аз мога да чета между редовете. Турция се въоръжава с руско оръжие, за да не може натовските системи там да работят. Няма по-сложна от тази ситуация в този регион в света. Някой като каже: „Ще ни вземат историята“. Коя история ще ни вземат, коя???      Борисов призна, че не му е притен сблъсъкът с лидера на БСП Корнелия Нинова: \"Че не ми е приятен сблъсъка с Корнелия Нинова, не ми е приятен. Но ходя в парламента. Тя ми пише, че не може да ме изслуша, а след това излиза и казва, че не й отговарям. Партия, която половината от мандата си отсъства от парламента, да говори кой ходи в парламента?! Първо погледнете се бе си, а после гледайте другите!\"    Оценката на лидера на ГЕРБ е, че \"София е станал един от най-хубавите градове\".  \"  Тези , които са се заявили сега, можете ли да погледнете какво са работили и с какъв опит са. Ще си направим студио и ще си говорим оттам\".    Местните избори са ми по-важни от избора на главен прокурор, подчерта премиерът.    И попита: \"  Но когато каза, че държавата я репресирала, как говориш така? Разбирам, че трябва да изговориш глупости, но бъдете поне малко праведни, ядоса се Борисов.    За първи път на тези избори  Борисов дава свобода на Фандъкова да си избира екипа и да си прави кампанията сама. \"Фандъкова получи на 100 процента доверие сама да си направи листите и кампанията. Направи много отделни хубави неща. Преди по друг начин бе конструирана партията.   Кметовете да си пускат интервюта. На евроизборите видях краха в очите на хората. „Апартаментгейт“ ни разби, тежко репутационно ни удари. Колко министри, зам.-министри, депутати бяха замесени.  Изговори глупости, които не му правят чест. Дано проектът да му е успешен като на Слави Трифонов, но да не ми дава оценки. Той много добре знае за какво става въпрос. Не очаквах толкова бързо да говори срещу колегите и партията си. Цвета Караянчева беше възмутена какво е казал за смесените райони. Ако има битка, тя е в смесените райони между ГЕРБ и ДПС.    Борисов е убеден, че      \"Защо ме питате за името на новия политически проект на Слави Трфонов? Човешката глупост е безкрайна. Държавата ни е с невероятна история. Всеки може да си кръсти партията както си иска. Няма такава държава, в която години наред да си промотираш без пари партията всяка вечер. Няма такава държава. Дали си се е държал неутрално политически? Преди не беше честно-седи на върха от своя пиедестал и критикува. Веднъж се чух с него. Той е много умен и вижда откъде идва краха на политиците. Когато започнеш да показваш хората, с които изпълняваш тази промяна, когато разберем кои са министри,зам.-министри, кметове, общински съветници,      За протестите на медсестрите Борисов зяави: \"Никога не съм подвеждал медицинските сестри. В едни болници медсестрите получават много добри пари. Заплатата им не е 950 лв. Защо всяка година плащаме на НЗОК?  а. Така както при полицаите, военните и т. н. Не може доктор да получава 56 000 лева заплата, а медсестрата 1000 лева. Затова сме дали 86 милиона лева през различни инструменти\".   .   \"Като дойдат избори и има цели щабове, които мислят каква мръсотия да се направи. За съжаление, много пъти им се получава. Така беше Костинброд, така беше Истанбулската конвенция, така бяха козичките, африканската чума. Понеже идват избори, това е целта на конспирацията - слухът да се завърти. Това е друг вид Костинбродска афера\", коментира Борисов в ефира на Би Ти Ви, като не посочи предполагаемия дезинформатор. Накрая в отговор на въпроса колко време още ще управлява, Борисов заяви:  . Покажете вестниците с първата копка, която Тодор Живков е направил на Хемус, на Корнелия Нинова. Покажете й вествиците за \"Марица\", \"Струма\", \"Тракия\"\". ", "date": "2019.10.08", "title": "Борисов наредил на Пламен Георгиев да си събори барбекюто на терасата или ще го отзове от Валенсия"}
{"url": "http://epicenter.bg/article/Andrey-Raychev--Ako-desni-kandidati-glasuvat-prez-tsentara-za-levi-shte-e-neshto-novo/195015/2/0", "text": "\"В София имаме две силни кандидатури - на Мая Манолова и Йорданка Фандъкова. В столицата ще се състои един много силен избор.\" Това заяви социологът Андрей Райчев в предаването \"Плюс - минус\" по Нова телевизия.   \"Фандъкова ни заяви, че всичко е наред, а Манолова и отвърна, че не е така. Този диалог обаче е възпитан. На фона на порно снимките, те се държат добре една с друга\", продължи той.   Ако десни кандидати гласуват през центъра за леви ще е нещо ново, подчерта Андрей Райчев.   \"София не е червен град, просто гласуващите не са такива. Добър червен кандидат-кмет на София е сребърен медал. Ако не беше Фандъкова, Манолова щеше да победи. Едната е много добър директор, другата - много добра учителка\", каза още Андрей Райчев.   \"В българската политика имаше много изненадващи партии. Трифонов не заяви дали ще е ляв, десен, националист или не. Леко необичайно бе представянето на партията, така или иначе не касае местните избори\", каза социологът Андрей Райчев.    \"Това е обичаен финален предизборен спринт на Сидеров. Той е силен във финалния спринт - преди избори има много по-добър резултат, отколкото в периода между изборите. Този път скандала е особен – гей тема. Гейовете са малцинство, а особената фиксация към това е хомопаника. Ако си особено фиксиран за една тема, значи имаш вътрешен страх\", разкри Райчев.   София не е червен град, просто гласуващите не са такива. Ако не беше Фандъкова, Манолова щеше да победи\", завърши Андрей Райчев.  ", "date": "2019.10.08", "title": "Андрей Райчев: София не е червен град. Ако не беше Фандъкова, Манолова щеше да победи"}
{"url": "http://epicenter.bg/article/Prezidentat-Radev-shte-poseti-101-vi-alpiyski-polk-ot-Suhopatnite-voyski-v-Smolyan/195016/2/0", "text": "На 9 октомври 2019г. президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян. Това съобщиха от Прессекретариата на държавния глава.   В 9.00 часа президентът ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка.", "date": "2019.10.08", "title": "Президентът Радев ще посети 101-ви алпийски полк от Сухопътните войски в Смолян"}
{"url": "http://epicenter.bg/article/KNSB-podkrepi-Yordanka-Fandakova-za-kmet-na-Sofiya-/195023/2/0", "text": "  Днес КСНБ подписа споразумение за подкрепа с кандидата за кмет на София Йорданка Фандъкова, издигната от коалиция ГЕРБ-СДС, съобщиха от пресцентъра на ГЕРБ.    Синдикатът застава зад кандидатурата на Йорданка Фандъкова с очаквания за нов успешен мандат и още по-резултатно социално партньорство, каза Пламен Димитров, президент на КНСБ.    Всички федерации на КНСБ застанаха зад кандидатурата на Фандъкова за кмет на София. В мотивите за подкрепата те изтъкаха постигнатите резултати в управлението на града, активният социален диалог със Столична община, отговорността и морала на Йорданка Фандъкова.    „Фандъкова е гарант за устойчивото развитие на образованието, гарант за непрекъснато повишаващите се грижи за децата и за повишаване статуса на българския учител“, това казаха представителите на най-голямата федерация - Съюза на българските учители.    Споразумението, което беше подписано, съдържа конкретни ангажименти и политики в сферите социален диалог, повишаване на заетостта, развитие на човешките ресурси, борба с бедността, образование, здравеопазване, подобряване на административното обслужване, развитие на обществения транспорт и транспортната инфраструктура.    По искане на КНСБ към Столичната община ще бъде сформиран Съвет за консултации и тристранно сътрудничество.    „Благодаря ви за партньорството и диалога. За мен решаването на проблемите зависи от активния диалог, какъвто с вас винаги сме имали. Знаете, че никога не съм поемала ангажименти без ясна сметка за реалните възможности. Не поемам ангажименти, които не мога да изпълня. В следващият мандат трябва да работим за развитие на икономиката, защото градът заработи, завъртяхме колелото на икономиката. За 10 години удвоихме бюджета без да вдигаме данъци и такси. Това става с финансова дисциплина и работа. Инвеститорите идват там, където има предвидимост, стабилност, по-добра инфраструктура и образовани кадри. Нашата голяма цел сега е да привлечем стратегически инвеститор за София“, каза Йорданка Фандъкова по време на срещата със синдикатите.  ", "date": "2019.10.08", "title": "КНСБ подкрепи Йорданка Фандъкова за кмет на София "}
{"url": "http://epicenter.bg/article/Milko-Bagdasarov--Garant-za-uspeha-na-mestnoto-samoupravlenie-sa-obshtinskoto-edinstvo-i-solidarnost/195026/2/0", "text": "  \"Гарант за успеха на едно местното самоуправление са общинското единство и солидарността. Трябва да се намери общ език и да работим заедно. За съжаление това в момента липсва. Няма как един човек самостоятелно да се справи с регион като нашия\". Това заяви в ефира на  Нова телевизия кандидатът за кмет на Кърджали от \"БСП за България\" Милко Багдасаров. Той посочи като свой основен мотив да влезе в политическата надпревара желанието на хората в Кърджали за промяна, което според него е и оценка за сегашното управление. Социалистът добави още, че според него той има възможностите и професионализма да постигне тази промяна. Като пръв свой приоритет Милко Багдасаров посочи подбряване на инфраструктурата, благоустройството и хигиенизирането на града пред всеки един дом. \"За нас е важно да решаваме проблемите на хората за всеки поотделно - асфалта пред всяка къща да е оправен, да свети всяка лампа и контейнера за смет да е изпразнен\", каза още той. Багдасаров е категоричен, че в 21 век е задължително това да бъде осигурено.    Като друг основен проблем на региона Милко Багдасаров посочи справянето с демографската катастрофа. \"За нас приоритет е връщането на младите и успели хора в Кърджали\", каза той. По думите му затова трябва да се заложи на професионалното развитие и качества при избора на кадри, а не на партийната принадлежност, както се прави в момента. \"Трябва да покажем, че можещите хора имат място за развитие - в нашия град\", категоричен бе Милко Багдасаров.  ", "date": "2019.10.08", "title": "Милко Багдасаров: Гарант за успеха на местното самоуправление са общинското единство и солидарност"}
{"url": "http://epicenter.bg/article/VMRO--Vazrastnite-hora-ne-sa-breme--te-sa-tsenen-resurs-na-darzhavata--/195027/2/0", "text": "Около това заключение се обединиха организаторите на кръглата маса в Народното събрание, която има за цел да дискутира внесения от ВМРО в парламента законопроект за защита на правата и интересите на възрастните хора в България. Тя беше организирана от заместник-министъра на социалната политика д-р Султанка Петрова и съпредседателя на ПГ „Обединени патриоти“ и заместник-председател на ВМРО Искрен Веселинов. На нея присъстваха и членът на националното ръководство на ВМРО и член на Комисията по социална политика в НС Александър Сиди, заместник-министърът на вътрешните работи Стефан Балабанов, бивши социални министри, представители на браншови и пенсионерски организации, експерти.   Кръглата маса беше под надслов: „Нови акценти в националните политики за възрастните хора в Р. България“ и се състоя в зала „Изток“ в парламента.    Двамата емблематични бивши социални министри Иван Нейков и Христина Христова напълно подкрепиха законопроекта на Патриотите и подчертаха, че това е правилната посока, в която държавата трябва да върви по отношение на политиката си спрямо хората от третата възраст. Тяхното активно участие при вземането на важните за живота им решения, както и активното им участие в социалния и икономически живот на страната са правилните стъпки, вземайки под внимание застаряващото население на Европа.    Всички присъстващи изгледаха презентацията, направена от Александър Сиди, който стигна чрез нея до важните изводи, че достойното заплащане, което е и в основата на програмата на ВМРО, залегнала в управленските приоритети, е сред важните показатели за добър живот на възрастните хора в България.    Населението на България застарява и чрез изработването на този закон ние гарантираме, че държавата ще осигури достоен живот за възрастните хора, бяха точните думи на Сиди, подкрепени от присъстващите в залата.    Възрастните хора са част от нашето общество, за която не просто трябва да се грижим. Ние трябва да ги превърнем в един от стълбовете на това общество. Всеки, който влиза в категорията, трябва да има достатъчно самочувствие и достатъчно възможности да се реализира и след активните си работни години. Възрастните хора трябва да получават заслужените пари от държавата, за да живеят достойно. Те трябва да се чувстват част и да бъдат в полза на обществото, заяви в своето изказване Веселинов пред високия форум в НС.    Кратко представяне на демографската ситуация имаше и от Георги Бърдаров – консултант на д-р Султанка Петрова. Според него населението в България и Европа застарява и ще застарява все повече. Той отново застъпи тезата, че възрастните хора не са бреме, а ресурс.    Колкото по-дълго време са полезни на себе си и на обществото, толкова по-добре и за тях самите и за обществото, подчерта още Бърдаров.    Д-р Султанка Петрова припомни, че на 15.03.2019 година беше приета стратегията за възрастните хора, която включва самостоятелен живот, достъп до социални и здравни грижи, стоматологична помощ, участие в обществения живот, закрила в домашна среда.    Мисля, че Националната стратегия има доста допирни точки с предлагания Закон за защита на възрастните хора в България. Възрастните хора не са бреме, а потенциал, който трябва да използваме. Те са мостът между поколенията. Бихме били щастливи, ако чрез закона и стратегията достигнем до всеки един възрастен човек, който има нужда от помощ и подкрепа, допълни още Петрова.    МВР е длъжник на възрастните хора в България. За първи път от 2017-а година организирахме 730 мобилни екипа, които обслужват 4969 села в страната – има полицаи от охранителна, криминална и икономическа полиция, като всички те провеждат срещи с възрастните хора, особено със самотните хора, пенсионерските клубове и организации, за да придобият изпреварваща информация по отношение на защитата, информира по време на кръглата маса заместник-министърът на вътрешните работи Стефан Балабанов.    Тази дейност вече дава своите резултати. Статистиката е категорична, че има спад на престъпленията срещу възрастните хора. Ако в бъдеще се ангажират все повече и повече държавни органи, в крайна сметка нашите пенсионери – Вие, майките и бащите ни, ще живеете по-спокойно, завърши изказването си Балабанов.", "date": "2019.10.08", "title": "ВМРО: Възрастните хора не са бреме, те са ценен ресурс на държавата! "}
{"url": "http://epicenter.bg/article/Sergey-Stanishev--Kandidatite-na-BSP-imat-kachestvata-da-spechelyat-bitkata-za-mestnite-izbori-/195028/2/0", "text": "\"В България предстоят ключови местни избори и за БСП e важно да постигне добър резултат. Уверен съм, че кандидатите на БСП имат качествата да спечелят тази битка, предлагат реална алтернатива и се ползват с необходимото доверие и авторитет.\", написа президентът на ПЕС Сергей Станишев във Фейсбук.   \"Поканих двама от тях, които познавам лично - Пенчо Милков, кандидат за кмет на Русе, и Венцислав Венков, кандидат за кмет на Шумен, на форум за регионално сътрудничество в Букурещ, организиран от румънската социалдемократическа партия, тъй като темата е важна за техните области. В него взеха участие премиерът на Румъния Виорика Данчила, министърът на отбраната на Северна Македония Радмила Шекеринска, както и представители на социалистическите партии от Гърция, Хърватия, Унгария, Сърбия, Албания и Черна Гора.    Благодаря за гостоприемството и на кмета на Букурещ Габриела Фиря, с която на отделна среща обсъдихме необходимостта от засилване на сътрудничеството между градовете от двете страни на Дунав. Устойчивото развитие и инвестицията в хората, за която социалистите настояваме, няма как да бъде постигната, ако на местно ниво в България продължава да се разчита единствено на средства от еврофондовете. Необходими са усилия за повече трансгранични проекти и работа в посока превръщане на градовете ни в привлекателни за инвестиции места.    Пожелавам успех на кандидатите за кметове и общински съветници от БСП. През следващите дни ще се включа в кампанията в областите Русе, Видин, Шумен и Пловдив\", написа още в социалната мрежа лидерът на европейската левица.  ", "date": "2019.10.08", "title": "Сергей Станишев: Кандидатите на БСП имат качествата да спечелят битката за местните избори!"}
{"url": "http://epicenter.bg/article/Inzh--Todor-Krastev--Prodalzhavame-rehabilitatsiyata-na-osnovni-patni-arterii-v-rayon--quot-Serdika-quot--/195029/2/0", "text": "  Кандидатът за кмет на район „Сердика“ от ГЕРБ-СДС инж. Тодор Кръстев се срещна с жители на квартал „Банишора“. Пред тях той представи акценти от програмата си за следващия мандат, съобщиха от пресцентъра на ГЕРБ.    „Ще предприемем дейности по изграждане на нов корпус в детска градина и училище. Продължаваме рехабилитацията на основни пътни артерии, изграждане на главни канализационни клонове и пътни връзки към северната скоростна тангента“, каза Кръстев.    Той подчерта, че за да се гарантира заложеното в програмите на районните кметове и в програмата на Йорданка Фандъкова за чиста и зелена София, за подредена, просперираща и сигурна София - е необходимо да се гласува за номер 68 в бюлетината за Йорданка Фандъкова за кмет на София и за листата общински съветници на ГЕРБ-СДС.    По време на срещата жителите от квартала изразиха благодарност за направеното досега, а именно част от обновените градинки, тротоари и междублокови пространства. В разговора с жители от района се включиха и членове на УС на местната структура на ПП ГЕРБ и симпатизанти.  ", "date": "2019.10.08", "title": "Инж. Тодор Кръстев: Продължаваме рехабилитацията на основни пътни артерии в район \"Сердика\" "}
{"url": "http://epicenter.bg/article/Tsatsarov-ne-namira-osnovaniya-za-iskane-do-sada-za-prekratyavane-na-Balgarskiya-helzinkski-komitet-/194948/3/0", "text": "Главния прокурор Сотир Цацаров счете за неоснователен подадения на 30 септември 2019 г. сигнал за упражняване на правомощията на прокуратурата по Закона за юридическите лица с нестопанска цел (ЗЮЛНСЦ) - предявяване на иск до съда за прекратяване на сдружение „Български хелзинкски комитет“. Това съобщиха от пресцентъра на Прокуратура на Република България.   „В подадения сигнал на бланка на „ВМРО Българско национално движение“ от Александър Сиди, народен представител в Народното събрание на Република България и Ангел Джамбазки, български представител в Европейския парламент, внесен на 30 септември 2019 г. от Ангел Василев Чакъров в Информационния център, в Съдебната палата, бул. „Витоша“ 2, са направени искания за: - започване на разследване на дейността на Сдружение „Български хелзинкски комитет“ поради съмнение за пряка и косвена намеса в работата на съдебната власт и нарушаване на принципа на независимост и безпристрастност на българските магистрати;   - иницииране на производство пред окръжния съд, за прекратяване на Сдружението, поради нарушаване на разпоредбите на чл.117 от Конституцията на Република България и Етичния кодекс за поведение на българските магистрати, във връзка с чл. 13, ал. 1, т. 3, б. „б“ ЗЮЛНЦ.  Твърди се, че „…Сдружение „Български хелзинкски комитет“ се намесва в независимата съдебна система на Република България, както пряко (чрез становища по дела, лобистки призиви до съда в полза на подсъдимите, осъществяване на процесуално представителство на подсъдими лица), така и косвено (чрез организирането на безплатни семинари и удостояване с награди).   Разпоредбата на чл. 13 ЗЮЛНЦ урежда лимитативно хипотезите при наличието на които регистрацията на юридическо лице с нестопанска цел се прекратява, дори и в случаите когато то осъществява общественополезна дейност. Принудителното прекратяване на правен субект е възможно най – тежката санкция и затова предвидените хипотези в чл. 13 ЗЮЛНЦ следва да се прилагат ограничително. И това е така, тъй като юридическите лица с нестопанска цел, определени да извършват общественополезна дейност са създадени, за да подпомагат развитието и утвърждаването на духовните ценности, гражданското общество, здравеопазването, науката, културата, да подпомагат социално слабите, инвалидите и лицата, нуждаещи се от помощ, да защитават човешките права, околната среда и други цели (чл. 38 ЗЮЛНЦ).   Сдружение „Български хелзинкски комитет“ е възникнало с вписването му в регистъра за юридическите лица с нестопанска цел при СГС, с решение по ф. д. 3168/1993 г., VІ- 21 с-в.   В Устава на сдружението не е предвиден краен срок на осъществяване на дейността, а в чл. 4 е посочено, че целите и задачите, които сдружението си поставя са свързани с организирането на системни наблюдения върху ситуацията с човешките права в България и чужбина; изготвянето на доклади за ситуацията с правата на човека и разпространението им в страната и чужбина; изготвяне, превеждане и разпространение на материали, свързани с теорията и практиката на правата на човека; организиране на конференции, семинари, публични акции и други законни форми на гражданска дейност, свързани със защита на човешките права, включително и защита правата на отделни физически и юридически лица на територията на РБ и в чужбина.   В сигнала не се твърди осъществяваната от сдружението дейност да обуславя включването му в списъка по чл. 5 от Закона за мерките срещу финансирането на тероризма или да е насочена към подпомагане на тероризма – основания, при наличието на които единствено главният прокурор, съгласно разпоредбата на чл. 13, ал. 1 б. „в“ ЗЮЛНЦ, е активно легитимиран да сезира съда по регистрация с искане за прекратяване на дейността на сдружението. Липсват твърдения и относно останалите две основания по чл. 13, ал.1, т.3, б. „а“ и б. „г“[1] при наличието на които всяко заинтересовано лице, в т. ч. подателите на сигнала, а и съответния прокурор, може да поиска от съда по регистрация прекратяването на ЮЛ с нестопанска цел.   В тези случаи, в съответствие с функционалната си компетентност, съгласно чл.127 от Конституцията, Прокуратурата е оправомощена да предяви конститутивен иск за прекратяване на юридически лица /търговци или такива с нестопанска цел/.   Конституционното право на гражданите да се сдружават, прогласено в чл. 12 е ограничено единствено от забраната за извършване на политическа дейност, присъща за политическите партии и поставяне на политически цели (чл. 12, ал. 2 КРБ), както и от осъществяване на дейност, насочена срещу суверенитета, териториалната цялост на страната и единството на нацията, към разпалване на расова, национална, етническа или религиозна вражда, към нарушаване на правата на свободите на гражданите, създаването на тайни или военизирани структури, или такива, които се стремят да постигнат целите си с насилие (чл. 44, ал. 2 КРБ). Твърденията в искането за прекратяване на дейността на Сдружение „Български хелзинкски комитет“ за оказан „пряк и косвен …натиск и влияние върху българските магистрати“ в нарушение на чл. 117, ал. 2 от Конституцията на Република България, с оглед осъществяваните дейности под формата на организирани безплатни обучителни семинари за магистрати и осигуряването на процесуална защита на определени лица, като част от легитимно заявените цели при регистрацията на сдружението, не сочат на забранена от Конституцията и законите дейност, която подлежи на проверка, с оглед и на вече предприетите действия по реда на чл. 424 НПК.   Подателите на сигнала като активно легитимирани да предявят иск пред СГС, на основание чл. 13, ал. 1 т. 3 б. „б“ от ЗЮЛНЦ, , могат да упражнят това си право, ако считат, че твърденията им обосновават постановяване на решение за прекратяване на дейността на Сдружение „Български хелзинкски комитет.“", "date": "2019.10.08", "title": "Цацаров няма да иска от съда заличаване на БХК"}
{"url": "http://epicenter.bg/article/Nyama-novi-sluchai-na-afrikanska-chuma-po-svinete-v-oblast-Blagoevgrad/194976/4/0", "text": "Няма нови регистрирани случаи на африканска чума по свинете в област Благоевград. Това съобщи д-р Михаил Бащавелов, директор на Областна дирекция по безопасност на храните – Благоевград, след заседание на Областната епизоотична комисия, предаде Агенция „Фокус“.   По думите му през изминалата седмица са направени редица изследвания на домашни и диви свине, които са били отрицателни.   „През изминалата седмица, съвместно с представители на общините, извършихме и проверки за репопулация в районите, в които доброволно бяха умъртвени животни, а именно - Кресна и Струмяни. В рамките на тях сме проверили 162 стопанства тип „заден двор“. Това, което установихме е, че няма случаи на репопулация“, каза още д-р Бащавелов. Той добави, че вече е завършила и двуседмичната мисия на експерти от Европейската комисия, които са дали добра оценка за действията на институциите и обществото в България по отношение борбата със заболяването.   „Мерките, които сме взели са отчетени като правилни. Една от слабостите, която е констатирана е, че има малък брой регистрирани стопанства тип „заден двор“. В тази връзка тяхната препоръка е да продължат мерките в тази посока, както и да продължи контрола от страна на Агенцията по безопасност на храните спрямо ловните дружинки. Целта е да се следи дали се спазват мерките за биосигурност и дезинфекциите, които е нужно да правят те, когато напускат ловните полета“, заяви д-р Бащавлов.  ", "date": "2019.10.08", "title": "Няма нови случаи на африканска чума по свинете в област Благоевград"}
{"url": "http://epicenter.bg/article/Rumen-Draganov---quot-Astral-Holideyz-quot--ostavya-mnogo-nerazplateni-dostavchitsi/194986/4/0", "text": "\"Фалитът на \"Астрал Холидейз\" оставя много неразплатени доставчици, с които той е работил. Оставяме клиентите - там няма никакъв проблем, но стои въпросът с разплащането на хотели и други доставчици\", посочи Румен Драганов, председател на Института за анализи и оценки в туризма, пред БНТ.    Има определен брой хотели, които трябва да обявят несъстоятелност поради това, че имат свръх задлъжнялост към доставчици, допълни той. По думите му, това трябва да стане незабавно, защото го изисква Търговския закон.    Вчера пред БНР той категорично обяви, че не очаква туроператорите \"да бъдат афектирани по казуса \"Томас Кук\", но не отрече вероятността и други да претърпят такова събитие.  ", "date": "2019.10.08", "title": "Румен Драганов: \"Астрал Холидейз\" оставя много неразплатени доставчици"}
{"url": "http://epicenter.bg/article/Lyuk-Beson-otreche-da-e-iznasilval-ili-drogiral-mlada-aktrisa/194970/6/0", "text": "Френският режисьор Люк Бесон отрече да е изнасилвал или дрогирал млада актриса – за първи път създателят на “Петият елемент” говори публично за секс обвиненията срещу него, съобщи БГНЕС.   Разследването за изнасилване срещу филмовия магнат бе възобновено в петък, осем месеца след като прокуратурата в Париж прекрати делото, заведено от холандско-белгийската актриса Санд Ван Рой. Актрисата твърди, че Бесон многократно я е изнасилвал за период от две години. Тя е една от девет жени, които заявиха, че са били жертви на сексуални атаки и тормоз от мощния режисьор и продуцент.   28-годишната Ван Рой имаше второстепенни роли в „Такси 5“ и „Валериан и градът на хиляда планети“. Бесон призна, че е имал връзка с нея, но отхвърли твърденията за тормоз като “фантасмагории”.   “Този случай е лъжа от А до Я. Не съм изнасилвал тази жена. Никога в живота си не съм изнасилвал жена”, каза той пред BFMTV.   “Никога не съм вдигал ръка на жена, никога не съм заплашвал жена … Никога не съм дрогирал тази жена, както беше казано. Това е лъжа”, каза той в откъси от интервюто, което ще бъде излъчено изцяло във вторник. “Предадох жена си и децата си. Това не се случи само веднъж, а няколко пъти през нашите 20 години брак”, добави Бесон.   Ван Рой за първи път отишла в полицията през май 2018 г., след като прекарала нощта с Бесон в луксозен парижки хотел. Два месеца по-късно тя заявила, че е била изнасилвана четири пъти през двете години, през които е била в „професионални отношения“ с режисьора. Тя допълва, че се е страхувала за кариерата си, ако се оплаче.   Полицията разпита Бесон относно обвиненията през октомври 2018 г. По-късно една актриса каза на прокурорите, че трябвало да избяга “лазейки на колене и ръце“ от прослушване в парижкия офис на Бесон през 2002 г.   Източник, близък до новото разследване, заяви, че в Париж все още се водят предварителни разследвания по други обвинения срещу режисьора.", "date": "2019.10.08", "title": "Люк Бесон отрече да е изнасилвал или дрогирал млада актриса"}
{"url": "http://epicenter.bg/article/Ivet-Lalova--Ne-sam-izmorena--Varvya-s-mnogo-obich-napred-i-shte-stigna--dokadeto-mi-e-pisano/194956/8/0", "text": "След третия си финал на световно първенство, седмото място на 200 м в Доха и месеци преди най-важното събитие в живота на всеки спортист - олимпийските игри, Ивет Лалова не се чувства изморена, а сигурна, че има какво още да покаже на света.    \"Няма да лъжа - цената е висока. Всички знаят, че, за да се постигне нещо качествено, не само в спорта, цената е винаги висока, жертвите винаги са големи. Винаги трябва да се избере най-добрият път. Никога не правя едно и също нещо всяка година, винаги търся начини нещата да стават все по-добре. Сили ми дава усещането, че знам, че имам още в себе си. Не съм изморена, не искам да приключвам със спорта, чувствам се по-добре от всякога, \"узрях\" и като жена, и като спортист и това ми помага изключително много на пистата\", заяви тя в предаването \"Тази сутрин\" по bTV.    На 35 години българката продължава да е в елита на световния спринт. Доказа го и с влизането си във финала на световното първенство в Доха и седмото място в света в жестока конкуренция.    \"Звучи доста гръмко \"исторически\". За мен е много голям личен успех, тъй като имам 3 финала на олимпийски игри, сега имам и 3 на световно първенство. Може би в \"последната права\" за мен е нещо огромно да постигна още един финал, защото вече разбивам някакви предразсъдъци и наистина се радвам, че нещата се променят, защото целта на моите финали и участия се променя.   Работя целогодишно, за да бъда сред най-бързите жени на света, защото това е нещо непостоянно, което трябва всяка година наново да се доказва. Изключително трудно е. Когато се съберат няколко години подред с такова присъствие в световния спринт, означава нещо голямо за нашия спорт изобщо. Щастлива съм, че мога да го правя\", споделя Лалова.    Тя напълно осъзнава и ролята си на идол и ментор на младите, а посланията на феновете я зареждат за нови успехи.    \"Осъзнавам го и се радвам много, че е така. Аз също съм много мотивирана от всички тези хора, от младите, от децата, които идват в спорта. Надявам се повече деца да идват да спортуват, когато виждат спортисти като мен, с които се гордеят. Вчера прочетох в социалните мрежи послание от една мила жена, която казва: \"Ивет, за нас няма значение кое световно първенство ти е, коя Олимпиада, на кое място си, за нас ти си златна медалистка. Именно тези послания наистина означават страшно много за мен, защото дават една огромна награда на труда ми\", каза Ивет.    Контузиите също приема спокойно и като част от кариерата.    \"Травмите са неизбежна част от пътя на всеки спортист. Борим се почти постоянно с травми. Моят треньор обича да казва, че доброто състезание не е това, на което ти се получат нещата, а това, на което имаш най-малко травми и направиш най-малко грешки. В моменти под голямо напрежение, каквито са едни големи първенства, се бяга трудно, не е като на тренировка, когато си освободен психически. Никога не съм имала гръмки цели. Счупването на бедрената кост, с което станах популярна преди години... Целта да се върна на едно високо ниво беше моята мотивация. Никога не съм си поставяла за цел да бягам до 35, до 40 години. От години казвам, че вървя с толкова много обич напред и ще стигна, докъдето ми е писано\".    Олимпийските игри в Токио ще бъдат петите в кариерата на Лалова.    \"В спорта, в момента, в който отмине една голяма цел, ти се губиш, ако нямаш следващата готова. Буквално за един ден трябваше да се пренастроя и вече да гледам към олимпийските игри в Токио, за да не рискувам да изпадна в една депресия след световното първенство, защото то приключи. Наистина е трудно, когато цяла година се будиш с една и съща мисъл, а в един момент това нещо е приключило и нямаш повече шанс\", заяви тя и добави:    \"След Токио поставям различни цели, защото не съм казвала дали това ще е край или не. Нека първо мине Токио, цялата подготовка, остават само 10 месеца до тогава. Наистина ще бъде много вълнуващо и много интересно. Мисля за момента, в който приключвам със спорта. Всеки трябва да мисли за този момент. Не може да се заблуждаваме. Спортът не е кариера, която може да приключи в пенсионна възраст. Мисля и аз края, но не съм сигурна дали той ще бъде след Токио. Подготвена съм за него и избирам нови и хубави неща, които да ме мотивират и да ме карат да се вълнувам извън спорта.\"", "date": "2019.10.08", "title": "Ивет Лалова: Не съм изморена. Вървя с много обич напред и ще стигна, докъдето ми е писано"}
{"url": "http://epicenter.bg/article/Kubrat-Pulev-shte-se-boksira-sreshtu-izlyazal-ot-zatvora-amerikanets-/194960/8/0", "text": "Американецът Райдъл Букър ще бъде следващият съперник на Кубрат Пулев, обяви спортната тв ESPN, цитирана от БНР.    Двамата трябва да се боксират на 9 ноември във Фресно, щата Калифорния. Букър излезе от затвора през август 2017 година, където е прекарал девет години за притежание и разпространение на наркотици.    Първоначално бе обявено, че съперник на българина ще бъде австралиецът Марк де Мори. Месец преди битката обаче австралиецът е отказал да се качи на ринга срещу българина и от щаба на Пулев е трябвало да пристъпят към план „Б“.    Така Кубрат ще се бие с 38-годишния Райдъл Букър. Все още договорката е само устна и двете страни не са подписали. Очаква се официално потвърждение в близките дни, но новината се потвърждава пред американското издание от двама източници, близки до организацията на двубоя.    До влизането в затвора Букър е с 25 победи и 1 загуба. След това има четири победа в пет мача.  ", "date": "2019.10.08", "title": "Кубрат Пулев ще се боксира срещу излязъл от затвора американец "}
{"url": "http://epicenter.bg/article/Ivet-Lalova--Razplakah-mnogo-hora-v-Doha--gledam-kam-Olimpiadata-v-Tokio--pozvolih-si-den-relaks-/194983/8/0", "text": "Все още се климатизирам. В Доха беше тежък климата. Ако човек се усмихва често, човек се чувства по-добре. За мен е огромно да постигна още един финал. Разбивам предрасъдаци.   Това каза Ивет Лалова по БТВ.  Работя целогодишно, за да бъда сред най-бързите жени в света. Това е трудно. Щастлива съм, че успявам да го правя. Цената е висока. За да се постигне нещо, жертвите винаги са големи и е важно да се избере възможно най-добрия път. Помага ми усещането, че знам, че има още в мен. Узрях като жена и спортист и това ми помага на пистата. Травмите са неизбежна част от пътя на всеки спортист. Ние се борим постоянно с травмите. На големи първенства се бяга много трудно. Не съм имала гръмки цели. Счупването на бедрената кост, бях мотивирана да се върна. Вървя с обич напред и ще стигна докъдето ми е писано. Много съм мотивирана от всички хора, от младите, от децата, които спортуват.    Вече гледам към Олимпиадата в Токио, за да не изпадна в депресия. Преди старта ти идват странни неща. Това е опит да медитираш сред хиляди хора, нека да го наречем така. Има хора, които не дават добра оценка на нищо. Те не оценяват дори това, което те правят. Трудно допускам нови хора. Аз се храня с любов. Нямаш право на колебание. Трябва да вярваш на своя път, на треньора и на плана. Имам намерение да се подобрявам, докато мога. След Токио поставям различни цели. Нека първо да мине, остават само 10 месеца. Мисля и за края.    Не може да се заблуждаваме, че спорта може да приключи в пенсионна възраст. Избирам хубави неща, които да ме мотивират. Имам двама треньори, мъжът ми работи като помощник-треньор. Накрая остава да бягаш с глава и сърце. Има огромно вълнение. Хората около мен са още по-притеснени от мен самата. Разплаках много хора в Доха. На почивка и на море не съм била една година. Този път сезонът беше дълъг. Успях да си позволя един ден релакс. Има дълги периоди, които тялото трябва да прави едни и същи болезнени неща. Има и по-големи от мен, спортът е богат. От всички получавам голям респект. Вярвам, че можем сами да изградим съдбата си. Хората да не поставят граници пред себе си, не знаят докъде могат да стигнат, докато не го направят.", "date": "2019.10.08", "title": "Ивет Лалова: Разплаках много хора в Доха, гледам към Олимпиадата в Токио, позволих си ден релакс "}
{"url": "http://epicenter.bg/article/Prof--Yonchev--Izteglyaneto-na-amerikanskite-voyski-ot-Severna-Siriya-shte-uspokoi-Turtsiya-/194947/7/0", "text": "Изтеглянето на американските войски от Северна Сирия няма да промени ситуацията в региона, но ще успокои Турция. Това каза за сутрешния блок „Добро утро, България“ на Радио „Фокус“ проф. Димитър Йончев, експерт по сигурността.   Според него това не беше неочаквано събитие. Американското присъствие в Близкия изток досега беше свързано с позицията на Израел в региона, обясни той. Президентът на САЩ Доналд Тръмп продължава да изпълнява предизборните си обещания, добави проф. Йончев.   „За външната си политика Щатите не губят кой знае колко, а Тръмп набира точки преди изборите, защото колкото и да е необичайно, той стриктно се стреми да изпълни предизборните си обещания. Това е важен фактор в един разделен електорат, какъвто е той сега в Съединените щати. Играчите, които трябва да търсят ново равновесие са отделни участници като някои от съпротивата срещу Башар Асад, кюрдите и Иран, които биха предпочели да има военни подразделения на САЩ. Това равновесие е в по-нисък разряд, а не е промяна на равновесието в геополитически план“, обясни той.   Проф. Димитър Йончев каза още, че изтеглянето на американските войски от Северна Сирия не е тревожно и не изисква намесата на България към момента. Отношенията между Русия и Турция ще претърпят еволюция, но предстои да стане ясно дали ще бъде за сметка на Сирия, добави експертът по сигурността.  ЕС продължава да страда, че не създаде единно икономическо, а не единно политическо пространство, каза още той. „Икономиката и политиката не са толкова противопоставени и разделени, независими една от друга и когато нямаме единен политически субект, който да се нарича Европейски съюз и да взема решения с право върху територията на всички страни-членки, той не може да предприема бързи мерки.   САЩ са като 51 държави с обща политическа инфраструктура и са много реактивни на световната сцена. Докато страните от ЕС непрекъснато съгласуват помежду си и всичко става много бавно. Отделните държави от ЕС ще имат своите интереси по отношение на Близкия изток, въпросът е кой колко е инвестирал в региона“, обясни той.   Проф. Димитър Йончев каза още, че ЕС е труден партньор в динамични ситуации.", "date": "2019.10.08", "title": "Проф. Йончев: Изтеглянето на американските войски от Северна Сирия ще успокои Турция "}
{"url": "http://epicenter.bg/article/Italianskiyat-parlament-shte-glasuva-oryazvane-broya-na-deputatite-s-345-/194951/7/0", "text": "Италианският парламент ще гласува днес за намаляване на броя на законодателите на страната, ход, свързан с реформата на избирателното законодателство, за която лявото правителство се надява да помогне крайната десница да остане извън властта, предаде БГНЕС.   Намаляването на броя на депутатите и сенаторите в Италия с 345 беше водещо обещание на антиелитарното Движение 5 звезди (Д5З), което управлява в коалиция с лявоцентристите на страната и обеща на избирателите, че ще се справи с политическата елитарност и разточителните разходи.    В момента Италия има втория най-голям брой депутати в ЕС след Великобритания – 630 избрани представители в долната камара и 315 в Сената.    Конституционната реформа, която вероятно ще бъде подложена на всенароден референдум през следващите месеци, ще намали броя на депутатите до 400, а сенаторите до 200 в следващия законодателен орган, с очаквано тази стъпка до доведе до спестяване от около 100 милиона евро годишно.    “Това е добре балансирана реформа с отличен профил”, заяви юридическият експерт Гуидо Непи Модона пред Il Fatto Quotidiano в понеделник.    Намален брой депутати ще “накара партиите да се грижат особено при избора на кандидати”, каза той.    Критици на идеята предупредиха, че съкращаването може да повлияе на представителството на населението и да увеличи влиянието на лобистите върху управляващите институции – всичко това в името на минимални икономии, които ще имат малък ефект върху натоварения с дългове баланс на Италия.    Това е осмият опит на страната да съкрати броя на депутатите си от 1983 г. насам, според уебсайта Open News.    Този път се очаква да има успех, като повечето опозиционни партии подкрепят идеята – въпреки че шефът на крайнодясната Лига Матео Салвини в петък предупреди неговата партия да изчака да види дали законът всъщност не е пазарлък за политически ползи на участниците в него.", "date": "2019.10.08", "title": "Италианският парламент ще гласува орязване броя на депутатите с 345 "}
{"url": "http://epicenter.bg/article/Osadiha-roditelite-na-Mateo-Rentsi-za-finansovi-izmami/194957/7/0", "text": "Тициано Ренци и Лаура Боволи, родители на бившия италиански премиер Матео Ренци, са признати за виновни във финансови измами и осъдени на година и девет месеца затвор условно, предаде ТАСС, цитирана от сайта Dir.bg.    Това е наказанието, поискано от прокуратурата, според която съпрузите редовно са използвали измамнически схеми при управлението на три кооператива в периода 2010-2013 г. Според обвинението между 2013 г. и 2018 г. те са издавали също фалшиви сметки за услуги, които никога не са били оказвани. Двойката бе поставена под домашен арест по време на разследването.    Тициано Ренци привлече вниманието на правоохранителните органи, когато синът му бе начело на правителството и секретар на управляващата Демократическа партия. В началото подозренията са били свързани с умишлен фалит на негова издателска къща, а след това е бил заподозрян, че използва положението на сина си за оказване на натиск при вземане на определени решения и назначения в държавни компании. Във второто дело е въвлечен и един от политическите съратници на Матео Ренци - бившият министър на спорта Лука Лоти, който скоро ще бъде изправен пред съда. Спрямо Тициано Ренци обаче делата са били прекратени заради липса на състав на престъпление.    В момента Матео Ренци, който в края на 2016 г. бе принуден да подаде оставка, е сенатор. Преди две седмици той обяви, че напуска Демократическата партия, която малко по-рано влезе в коалиция с Движение \"Пет звезди\", и създава нова партия.  ", "date": "2019.10.08", "title": "Осъдиха родителите на Матео Ренци за финансови измами"}
{"url": "http://epicenter.bg/article/Mayk-Pompeo--Balkanite-sa-region--palen-s-predizvikatelstva/194961/7/0", "text": "Държавният секретар на САЩ Майк Помпео изрази загриженост от напрежението в Егейско море, съобщава БГНЕС. Той подчерта, че САЩ искат стабилност на Балканите, защото регионът е „пълен с предизвикателства“.    Новото споразумение за отбрана, подписано между Атина и Вашингтон, ще допринесе за сигурността на Гърция, заяви Помпео.    Държавният секретар на САЩ изрази надежда, че Гърция и Турция ще разрешат различията си мирно. Относно нарушаването от страна на Турция на изключителната икономическа зона на Кипър , Помпео посочи, че става дума за “признати международни води”, които всеки народ трябва да уважава.    На въпроса какво ще се случи, ако Турция наруши сектора, в който американски фирми имат интереси, Помпео отговори, че това е хипотетичен сценарий, но въпреки това подчерта, че САЩ винаги правят всичко необходимо, за да защитят своите интереси.    Помпео също така отбеляза, че САЩ са се завърнали в региона на Балканите.    „И когато казвам, че сме се върнали, то е защото е в интерес на Америка да се ангажираме. Нациите винаги действат, за да се грижат за себе си и за своите интереси. Гърция прави същото за своя народ. Имаме много стратегически цели и това, което видяхте днес по време на моето пътуване до Гърция, е, че имаме ново споразумение за сътрудничество в областта на отбраната, което ще има значение. Това няма да има значение само утре, следващата седмица, това ще е от значение и през следващите години и десетилетия“.    Запитан какво могат да направят САЩ, за да попречат на Турция да стане още по-непредсказуем съюзник, Помпео отговори, че Вашингтон прави всичко възможно за да предотврати такова развитие на процесите. „Тя е важен търговски партньор за нас. Те очевидно са съюзник в НАТО, където имаме важна инфраструктура. Имаме важни политически цели – добре познавате риска от бежанци, идващи от Турция, от Сирия или от региона. И така, една успешна Турция, разрастваща се, просперираща, икономически процъфтяваща Турция е важна не само за Гърция, но и за всички нас. Затова работим усърдно, за да опитаме да постигнем този набор от резултати“.    Помпео изрази безпокойство поради напрежението между Гърция и Турция, от това, което става в Егейско море:“ Винаги се тревожим, когато между някои две страни има напрежение, което може да ескалира, може да се окаже на лошо място и да създаде военна конфронтация. Никой не иска това да се случи. Така че не искам това да се случи между Гърция и Турция. Не искам това да се случи между Северна и Южна Корея. На никое място. Нашите дипломати всеки ден се опитват да създадат условия, при които страните могат да говорят и да водят диалог и да разрешават споровете си по мирен начин. Оптимисти сме, че това може да се случи и тук.“", "date": "2019.10.08", "title": "Майк Помпео: Балканите са регион, пълен с предизвикателства"}
{"url": "http://epicenter.bg/article/Siriyskite-kyurdi-poiskaha-Moskva-da-gi-zashtiti-ot-nahluvane-na-Turtsiya-/194972/7/0", "text": "Съветникът в администрацията на Автономията на Севера и Изтока   Бадран Джакурд заяви, че Москва и Дамаск трябва да поемат отговорността за защитата на региона от нахлуване на турската армия, пише електронното издание на вестник „Московский комсомолец“, цитирано от \"Фокус\".    Джакурд отбеляза, че сирийските кюрди винаги са признавали и вярвали във важността и сериозността на диалога с Дамаск и Русия би могла да изиграе роля за това.    Освен това той разкритикува действията на САЩ, които бяха съюзници на сирийските кюрди, за изтеглянето на войските им, което ще даде възможност на Турция да проведе операция.  ", "date": "2019.10.08", "title": "Сирийските кюрди поискаха Москва да ги защити от нахлуване на Турция "}
{"url": "http://epicenter.bg/article/Nov-plan-na-SASht-za-sdarzhane-na-Rusiya-v-Cherno-more--iskat-bazi-za-PVO-i-raketi-v-Balgariya-i-Rumaniya-/194975/7/0", "text": "Западът и преди всичко НАТО, начело със САЩ, се опасяват от засилването на Русия в Черно море. Повишението внимание към региона се обяснява с това, че Вапингтон счита именно Черно море за главното поле на битката между Русия и Запада за бъдещето на Европа. Конфликтите в акваторията му назряваха дълго преди присъединяването на Крим към Русия през 2014 година. След това присъединяване, което на Запад считат за „анексия“, конфронтацията излезе на повърхността, пише електронното издание на руското списание „Експерт“, цитирано от \"Фокус\".    Аналитическият център RAND Corporation при правителството на САЩ подготви изследване, чиято цел е да опита да изработи стратегия за сдържане на Русия в Черноморския регион, който в Кремъл смятат и за ефективен плацдарм за разпространяване на руското влияние в източната част на Средиземно море.    Авторите на изследването не крият тревогата си от очевидното засилване на Черноморския флот на Русия и войските на Южния военен окръг. Според Rand Corporation, последствие от това засилване са четирите пъти, в които Русия е използвала военна сила в този регион през последните 10 години.    САЩ вярват, че Москва се стреми да превърне Черно и Азовско море във вътрешни руски морета с помощта не само на военна сила, но и на всички други средства и инструменти, подходящи за това: информационни, икономически, енергийни и тайни. В същото време, според анализаторите на Rand, Русия се стреми да постигне същата свобода на действие в Черно и Азовско море, с каквато се ползва в Каспийско море.    Сега, с тревога отбелязват авторите на изследването, черноморските и западните страни, по редица причини, главните от които са в сериозните различия между тези държави, трудно изработват обща стратегия за защита на своите интереси и за противопоставяне на разпространението и засилването на руското влияние в Черно море.    Според аналитичният център, в това отношение Москва има предимство, защото има конкретен план за действие в региона. Русия използва ловки тактики за защита на своите интереси в страните от региона в зависимост от конкретната обстановка в тази или онази държава. Главната цел е тази страна да бъде направена открита за икономическото и политическото влияние на Русия.    Авторите на изследването считат, че Западът трябва да използва както военни, така и други средства за борба с Русия в Черноморския регион. В „други“ влизат подкрепа за развитието на икономиките на черноморските държави и помощ в реализацията на инфраструктурни проекти.    Що се касае до военните средства на борба, това е разполагането в Румъния и България на съвременни средства за противовъздушна отбрана (ПВО) и брегови ракетни системи, активизация и разширение на ученията на НАТО в Черно море, помощ за развитието на въоръжените сили на Украйна и Грузия, за да могат те да се противопоставят на „агресията“ на Русия.    Трябва да се признае на анализаторите от Rand: Те са уверени, че няма военно решение на проблемите в региона. Това означава, че Западът, според тях, трябва да се стреми да повиши ефективността на борбата с Русия за сърцата и настроенията на народите, живеещи по бреговете на Черно море. Освен чистата икономика, това ще зависи също от координацията на действията на Запада в борбата с киберзаплахите от страна на Русия, както и в хибридните заплахи, се казва в доклада.    През пролетта на 2019 година НАТО съгласува действия в подкрепа на Украйна и Грузия в Черно море. Става въпрос за учения, обмен на информация и свободно влизане в черноморските им пристанища.    „При това във Вашингтон и Брюксел, както се случва често в последните години, забравиха за дадените на Москва гаранции от западните лидери. Москва, от своя страна, предупреждава, че няма намерение да седи и да гледа и ще реагира огледално на агресивните действия на НАТО в региона“, заключва „Експерт“.  ", "date": "2019.10.08", "title": "САЩ включиха и България в нов план за възпиране на Русия в Черно море"}
{"url": "http://epicenter.bg/article/Feysbuk-se-saglasi-da-plati-40-miliona-dolara-na-reklamodateli/194978/7/0", "text": "Фейсбук се съгласи да плати 40 милиона долара на рекламодатели, според които социалната мрежа е \"раздула\" времето, в което потребителите са гледали видео реклами в платформата, предаде \"Асошиейтед прес\".    Калифорнийското издание \"Мъркюри нюз\" информира, че в съдебното споразумение Фейсбук приема, че е допуснала нарушения, съобщава БНР.    Рекламодатели започнаха дело срещу Фейсбук през 2016 година заради измерването на времето, за което потребителите гледат публикувани в социалната мрежа видео реклами. Според съдебното решение времето е раздуто с до 900 процента, а това е помогнало на мрежата да убеди рекламодателите да купуват неговите услуги за видео реклама.    Фейсбук публично призна грешка във формулата.    Компанията обаче отхвърли твърденията, че инженерите й са знаели за проблемите повече от година и не са направили нищо.", "date": "2019.10.08", "title": "Фейсбук се съгласи да плати 40 милиона долара на рекламодатели"}
{"url": "http://epicenter.bg/article/Pravitelstvoto-na-Ekvador-napusna-stolitsata-Kito-zaradi-protesti/194980/7/0", "text": "Президентът на Еквадор временно премести дейността на правителството от столицата Кито в пристанищния град Гуаякил заради протести, предизвикани от увеличение на цените на горивата, предаде Би Би Си, цитирано от БНР.     В телевизионно обръщение президентът Ленин Морено заяви, че няма да отстъпи и обвини опонентите си в опит за преврат след протестите и пътни блокади от организации на местното население.    Стотици са задържаните в най-тежките безредици от години.    През 2000 г. Конфедерацията на коренните народи на Еквадор (CONAIE) бе основен играч в свалянето на тогавашния президент Джамил Махуад по време на друга икономическа криза. Подобна съдба имаха и други двама лидери през последните десетилетия.    В речта си в понеделник вечерта Морено заяви, че протестите „не са израз на социално недоволство от решение на правителството“.    „Грабежите, вандализмът и насилието показват, че има организиран политически мотив за дестабилизиране на правителството и нарушаване на конституционния деморатичен ред“, каза президентът.    Според Морено предшественикът му и най-голям опонент Рафаел Кореа стои зад „плана за дестабилизация“ заедно с венецуелския лидер Николас Мадуро.    Цените на горивата в Еквадор скочиха, след като Ленин Морено прекрати правителствени субсидии за сектора в размер на 1,3 млрд. долара годишно, които ги държаха по-ниски.    Решението за намаляване на публичните разходи е част от сделка за заем с Международния валутен фонд. Според нея Еквадор може да вземе 4,2 млрд. долара от МВФ.", "date": "2019.10.08", "title": "Правителството на Еквадор напусна столицата Кито заради протести"}
{"url": "http://epicenter.bg/article/Borisov-za-Tsvetanov--Izgovori-gluposti--koito-ne-mu-pravyat-chest--Ne-go-ochakvah/194952/2/0", "text": "Към този момент не се меся в изборите. Мисля, че се оправят и достатъчно добре, заяви министър-председателят Бойко Борисов.   „Фандъкова получи от мен на 100% права сама да си направи листите, сама да си направи кампанията. Тя управляваше сама. Но се опитаха да й вменят нашата сянка. Месили сме се на други места в страната, по друг начин беше конструирана партията”, обясни той пред bTV.   „Не сме дали пари за кампания, не направихме голямо откриване в „Арена Армеец”. В евроизборите видях краха в очите и трябваше да се намеся. „Апартаментгейт” ни разби, удари ни тежко репутационно. Отстраних много хора, за да разберат, че това е било случайно, а не стил. Победата в изборите показа, че хората повярваха”, посочи той.   „На никого не трябва да се надценява ролята в една партия. Това са избори като избори. Обликът на една партия не се гради от един човек. Не ми липсва Цветан Цветанов особено след двете интервютата, които даде. Изговори глупости, които не му правят чест. Не очаквах толкова бързо да излезе и да говори срещу колегите и партията си. Не го бях гледал, но Цвета Караянчева бе възмутена от това, което е казал за смесените райони. Водим битка с ДПС в смесените райони. Да му е успешен новият проект, както на Слави Трифонов, да върви напред, но да не ни дава оценки”, призова премиерът.   Що се отнася до надпреварата за София между Мая Манолова и Йорданка Фандъкова, Борисов заяви, че битката в София е завършила преди да започне. \"Манолова няма група. Представете си, ако тя спечели. Най-голямата група ще е на ГЕРБ. Как ще си построи бюджета? А такива глупости и обиди хвърля срещу мене. И си мисли, че ще дойде после и ще иска помощ. С Манолова се чувахме много често, помагал съм ѝ много. Но когато каза, че държавата я репресирала... Ти идваш в Министерски съвет повече, отколкото в твоя кабинет. Разбирам, че трябва да изговорите глупости, но поне малко бъдете праведни”, призова той.   По думите на Борисов, БСП са като кукувица, която търси къде да снесат по едно яйчице. \"Можеш ли да си партия и да нямаш кандидат за София? Загубил си достойно, поздрави победителя!\", посъветва той.   ", "date": "2019.10.08", "title": "Борисов за Цветанов: Изговори глупости, които не му правят чест! Не го очаквах"}
{"url": "http://epicenter.bg/article/Sindikatite-zapochvat-natsionalna-kampaniya--Da-zashtitim-truda-si-/194994/2/0", "text": "Много важен е въпросът в каква България искаме да живеем. Наскоро се появи ново изследване за това кой и как работи в Европа. За пореден път разбрахме, че България е на пето място в Европа по количество работно време, което полагат работещите у нас.   Истината е такава, че ние полагаме най-много труд и взимаме най-малко като заплащане. В не чак толкова официални разговори с работодателите сме постигнали съгласие, че нещо трябва да се промени в тази насока.   Това коментира президентът на КТ ''Подкрепа'' Димитър Манолов в съвместна пресконференция с КНСБ относно налагането на промени в трудовото законодателство в областта на ненормираното работно време, заплащането на нощния труд, предаде репортер на Novini.bg ,,Нашата задача е да защитим труда си. За целта възнамеряваме да съберем около 100 000 подписа и чрез тази подписка да повдигнем въпроса за работното време, касаещо най-вече нощния и извънредния труд. Смисъла на тази подписка е и да се обърне внимание на нарушенията и злоупотребите с работното време'', обясни председателят на КНСБ Пламен Димитров.    ,,По въпроса за нощния труд от КТ ''Подкрепа'' бяха първите, които поставиха този въпрос. Сега сме решени чрез тази акция да доведем до край законовата рамка и регламентацията в един по-справедлив вид на отчитане на работното време в неговия сумиран вариант и заплащането на труда. Един от основните ни ориентири в тази посока ще бъде Конвенцията за работното време, която България е ратифицирала още през 1921 г.'', посочи Димитров и отчете, че над 50 процента от извършените проверки засичат нарушения на работното място.    ,,Ще преценим в хода на тази инициатива какво ще правим по-нататък. Разбира се, ще водим разговори с правителството по този въпрос и се надявам да се разберем. Ако не, започваме с подписката, която при необходимия брой подписи получава задължителен характер и влиза за разглеждане в парламента. Все ми се иска да стане с добро, ако ли не - има и други начини'', каза отново по темата Димитър Манолов.", "date": "2019.10.08", "title": "Синдикатите започват национална кампания: Да защитим труда си!"}
{"url": "http://epicenter.bg/article/Vesela-Lecheva--Boli-me-za-propusnatite-vazmozhnosti-/194995/2/0", "text": "Как така Велико Търново се превърна от града с толкова възможности, в града на толкова много пропуснати възможности.   Защо в града, който се гордее, че е културна и историческа столица, младите хора нямат алтернатива за свободното си време, защото изборът къде да живееш и да се развиваш зависи много от финансовите възможности, но и от това дали градът предлага качествени културни събития.   Защо Общината не изпълнява задълженията си и не контролира сметопочистващата фирма, която оставя контейнерите за смет препълнени с дни? Защо с всеки изминал ден въздухът става все по-мръсен?   Това бяха част от въпросите и проблемите, които млади търновци обсъдиха с кандидата на коалиция „БСП за България“, АБВ, „Движение 21“ за кмет на Община Велико Търново Весела Лечева. Младите хора признаха, че им харесва да живеят в старата българска столица, но си тръгват, след като завършат висшето си образование, заради невъзможността да си намерят качествена работа.   Затова от последният випуск юристи, в който са се дипломирали 100 момичета и момчета, по-малко от 10 са тези, които допускат възможността да останат да живеят във Велико Търново. „Много ме боли за пропуснатите възможности на Велико Търново и съм съгласна с вас, защото пропиляхме последните 10 години, в които Европа ни даде толкова помощ, за да достигнем социално-икономическите стандарти на развитите европейски страни.    И в този омагьосан кръг една от най-сериозните управленски грешки е „Кроношпан“. Да, инвестицията наистина е сериозна, но на каква цена, ако е заложено здравето ни“, каза Весела Лечева и призна, че разговорът с младите хора винаги е бил за нея най-отговорен и и носи най-много емоции. „  Но като човек, който изцяло е ориентиран към подкрепата на креативни хора, мога да ви гарантирам, че утре като кмет ще дам път на всяка интересна и иновативна ваша идея.  , категорична е Весела Лечева. Тя представи пред младите хора, препълнили до край залата, основните идеи в програмата си като кандидат за кмет, които могат да се превърнат във вдъхновение и мотивация за тях.    Това е един от най-красивите градове, град с историческа даденост, град с велико име и не е без значение как ще работим и какво ще оставим за града, така че да защитим името си. Светът се движи от енергията, знанията и креативността на младите хора“, заяви още Весела Лечева. И беше категорична, че градът губи ценно време.  Не можем да извикаме инвеститори да дойдат, за да гледат гола поляна. Никой няма време да чака после две-три години, докато преотреждаме терени. Ние трябва да сме готови за тях. И ще продължаваме да губим ценно време, докато кметът няма идея за визията на този град и не може да му даде хоризонт.  Затова винаги сме под средното ниво - под средното ниво сме по доходи, по инвестиции. Затова ще ни изпреварват и Русе, и Стара Загора, и Шумен, където има технологичен парк вече и където доходите са по-високи от нашите. Време е Велико Търново да си бъде Велико. Затова тук трябва човек с размах“, каза Весела Лечева. Разговорът продължи часове в неформална обстановка.  ", "date": "2019.10.08", "title": "Весела Лечева: Боли ме за пропуснатите възможности! Време е да кажем:Точка на това управление!"}
{"url": "http://epicenter.bg/article/Mariya-Ilieva--GERB--Na--Mladost--sa-nuzhni-poveche-parkove-i-oblekchavane-na-trafika-/194998/2/0", "text": "  Кандидатът за кмет на район Младост от ГЕРБ/СДС/ Мария Илиева се срещна с жители на ж.к. \"Младост 4\". Тя обсъди с присъстващите на срещата част от предизвикателствата пред района, съобщиха от пресцентъра на партията.    \"Смятам, че притежавам опита да вземам бързи и законосъобразни решения. Пред \"Младост\" стои нуждата от повече паркове, зеленина и места за паркиране,\" заяви Мария Илиева.    В разговора с граждани, Мария Илиева отбеляза, че сред приоритетите й са облекчаването на трафика в квартала, изграждане на нови паркове и места за спорт и отдих.    На срещата присъства и кандидатът за общински съветник Димо Василев.  ", "date": "2019.10.08", "title": "Мария Илиева, ГЕРБ: На „Младост“ са нужни повече паркове и облекчаване на трафика "}
{"url": "http://epicenter.bg/article/Anadolu-Agency--Ministerstvo-na-otbranata-zayavi--che-Turtsiya-e-gotova-za-voenna-operatsiya-v-Siriya/194945/7/0", "text": "Турция е готова за възможна военна операция на изток от река Ефрат в Северна Сирия, където да установи зона за сигурност. Това съобщава , министерството на отбраната в Анкара, предава Anadolu Agency, цитирана от агенция „Фокус“.  „Установяването на зона за сигурност е от особена важност за сирийциите, за да имат те безопасен живот заради нейното значение за стабилността и мира в нашия регион, заяви министерството в съобщение в „Туитър“.  „Турските сили за сигурност никога няма да толерират създаването на терористичен коридор на нашите граници. Всички приготовления за операцията са приключени“, добави турското министерство.  Президентът на САЩ Доналд Тръмп ще бъде подложен под увеличаващо се напрежение, след като Белият дом обяви, че ще изтегли войските си от Сирия, преди „отдавна планираната“ турска операция.  Доналд Тръмп все изключи варианта САЩ да помогнат на Турция за военната интервенция и се зарече, че „ако Турция направи нещо, което аз, в моята голяма и ненадмината мъдрост, счета за (нередно), то аз тотално ще унищожа и изпепеля икономиката на Турция“.  Анкара стигна до споразумение с Вашингтон за установяването на зона за сигурност в Северна Сирия по-рано, но на няколко пъти заяви, че не е доволна от постигнатия прогрес, като неколкократно заплашваше и с военни действия.", "date": "2019.10.08", "title": "Anadolu Agency: Министерство на отбраната заяви, че Турция е готова за военна операция в Сирия"}
{"url": "http://epicenter.bg/article/Pencho-Milkov-se-sreshtna-s-premiera-na-Rumaniya-Viorika-Danchila-i-kmeta-na-Bukuresht-Gabriela-Firya/194999/2/0", "text": "  Кандидатът за кмет на Русе, издигнат от местна коалиция “БСП за България” и народен представител Пенчо Милков обсъди с градоначалника на Букурещ Габриела Фиря възможността за редица съвместни проекти. Той представи и своята платформа за управление, където един от важните аспекти е именно намирането на възможности за интензивни икономически връзки с Румъния, като част от общите усилия за повишаване стандарта на живот на русенци. Идеите си Пенчо Милков сподели и с министър председателя на Румъния Виорика Дънчила. Те проведоха разговор по време на Международна среща, организирана от управляващата социалдемократическа партия. Милков бе сред избраните оратори на форума. В речта си той открои огромния потенциал на засилено регионално сътрудничество като фактор за просперитет между България и Румъния и условие за мир на Балканите.    “Всичко зависи от нас. Като кандидат за кмет на Русе – град едва на час и половина от тук, знам, че пред нас има големи възможности. Да управляваме по-добре, да харчим по-добре, да инвестираме по-добре, за да живеем по-добре”, завърши изказването си Милков.  ", "date": "2019.10.08", "title": "Пенчо Милков се срещна с премиера на Румъния Виорика Дънчила и кмета на Букурещ Габриела Фиря"}
{"url": "http://epicenter.bg/article/Eva-Maydel--Rabotya-za-Evropa--koyato-da-dostiga-do-vseki-region-i-vseki-grazhdanin-/195000/2/0", "text": "„В срещите с граждани си давам сметка, че Европа се отразява много по-добре на едни места, отколкото на други, заради неща като магистрали и инфраструктура, добро или лошо управление, исторически, образователни наследства. Моя кауза е да работя за Европа, която да достига до всеки регион.“ Това заяви българският евродепутат Ева Майдел по време на граждански диалог със заместник-председателя на Европейската комисия Юрки Катайнен, организиран от представителството на ЕК в България.    Събитието се проведе в понеделник, 07 октомври 2019 г, в София. Темата на публичния дебат бе \"Каква Европа искаме? Новите приоритети за развитието на ЕС\". Освен Юрки Катайнен и Ева Майдел, участие в дебата взе и заместник-кметът на София по направление „Финанси и стопанска дейност“ Дончо Барбалов.    По време на дискусията Майдел посочи, че неравномерното развитие на България крие много опасности, като най-голямата от тях е обезлюдяването на цели региони. „За първи път от 2009 г. покупателната способност на софиянци е по-висока от средната за ЕС. Но това трябва да се случи и с другите български региони. Затова за мен две теми са много важни: как да помагаме на средния и дребния бизнес и в тези места, където покупателната способност е едва 30% от средната в ЕС, да получат Европейска помощ и шанс за развитие. Как талантите и идеите на българите и в тези региони да могат да се реализират?“ допълни евродепутатът.    В Европарламента Ева Майдел работи активно, заедно със заместник председателя на ЕК Юрки Катайнен по един от основните проекти за привличане на инвестиции в ЕС, т. нар. План Юнкер. В резултат, към 2019 г. в България влязоха 860 млн. лв. за близо 10 000 български фирми, като очакването е те да мобилизират в допълнение още над 4 млрд. лв. частни средства. По този начин България се оказва в Топ 4 на ЕС по привлечени инвестиции като процент от БВП по Плана Юнкер.", "date": "2019.10.08", "title": "Ева Майдел: Работя за Европа, която да достига до всеки регион и всеки гражданин "}
{"url": "http://epicenter.bg/article/Makedonskiyat-nauchen-institut-poiska-pravitelstvoto-da-postavi-osem-usloviya-na-Skopie/195001/2/0", "text": "Македонският научен институт в София поиска българското правителство да постави осем задължителни условия на Скопие във връзка с очакването Северна Македония да получи дата за начало на преговорите с ЕС в средата на октомври, съобщава председателят на българския неправителствен институт доц. Александър Гребенаров.   В текста на Декларацията на института относно членството на Северна Македония в ЕС са изброени: - да се признаят българските корени на мнозинството от населението в историко-географската област Македония, включително и в пределите на днешната Р Северна Македония;    - да се осъдят политическите убийства и жестоките репресии срещу българите, извършени след 1944 г.;    - да се променят учебниците и помагалата, в които историческата истина за българите в Македония е подменена;    - да се отстранят надписите върху паметници, музейни експонати и др., с подчертано антибългарско и обидно съдържание;    - да се преосмислят националните празници, насочени неправомерно срещу българите и българската държава;    - да се преустанови езика на омразата към българите в медиите;    - да се признае, че официалният език според Конституцията на Р Северна Македония е формиран на основата на български говори;     - да се предоставят граждански и политически права на българите, еднакви с правата на другите етноси в Р С Македония, с включването им в Конституцията.    Пълният текст на декларацията можете да видите   Очаква се тази седмица правителството да формира официална позиция преди срещата на върха на ЕС по-късно през октомври, която ще обсъди европейската интеграция на Северна Македония.    На 17-и октомври Европейският съюз вероятно ще даде дата за начало на преговори за присъединяване на Скопие.", "date": "2019.10.08", "title": "Македонският научен институт поиска правителството да постави осем условия на Скопие"}
{"url": "http://epicenter.bg/article/Svetoslav-Kostov--Predotvratihme-nov-opit-za-sabotazh-i-spirane-na-BNR-/195002/2/0", "text": "Нов опит за саботаж на излъчването на Българското национално радио е бил направен в началото на октомври, но този път е своевременно предотвратен от ръководството на радиото. Това потвърди пред журналисти директорът на радиото Светослав Костов.    На 3 октомври, към края на работния ден, с писмо от частната компания НУРТС уведомяват БНР за профилактика, планирана да трае през целия следващ ден. Така на 4 октомври е трябвало да замлъкне не само \"Хоризонт\", но и радио \"София\", и \"Христо Ботев\" за часове наред - от 9.00 сутринта до 17.00 часа.    Уведомителното писмо обаче е било получено към 16.30 и до 17.00 часа е оставало съвсем малко време за отговор.    \"Веднага се събра Управителният съвет на радиото, главният инженер, шефът на централната апаратна, на техниката, шефът на правния отдел и написахме писмо до НУРТС, че спираме всички профилактики\", казва Костов.    Аргументът на ръководството на радиото е бил, че точно в този момент, когато радиото бе глобено заради спирането на сигнала и вървят проверки на прокуратурата и АДФИ, не е редно да се правят профилактики.    Освен това искането е за спиране на сигнала за петък сутринта, а БНР трябва да предава парламентарения контрол от 11.00. В същото време тече кампания, има предизборни клипове и реклама. Всичко това изтъква като мотиви в писмото си ръководството на БНР.    \"А профилактиките до края на годината не са никак малко - със сигурност над 25\", добавя Костов.    Планът за профилактики пък е съставен в края на миналата година от предишното ръководство на радиото и директора му тогава Александър Велев, чиито кадрови назначения още при предишния му мандат преди 18 г. са журналистите, които сега поискаха оставката на новия директор на радиото, сменил самия Велев.    Шефът на БНР не разкри къде се фокусират подозренията му и кой би могъл да стои зад този сценарий за компрометиране на новото ръководство на националното радио, но беше категоричен, че новият опит за спиране на сигнала никак не е случаен.    \"Приемам го като саботаж и провокация. Писмото беше получено след 16 часа, за да изтече работното време и до 17.00 да не реагираме, като съответно на другия ден се спре сигналът в 9.00. И то на цялото радио, не само на програма \"Хоризонт\".    Това ме навежда на мисълта, че се прави нарочно и целенасочено, за да се събори ръководството\", коментира още Светослав Костов пред Дарик.    За новия опит за саботаж УС на БНР е разпратил писма и до СЕМ, КРС и ДАНС. Екипи от спецагенцията и прокуратурата се очакват на проверка, но реакция от медийния регулатор и комисията засега няма, каза директорът на радиото.    Така, близо седмица от изпращането на писмото до днес - СЕМ не е реагирал на този втори опит за спиране на сигнала на БНР, въпреки че в същото време много бързо глоби радиото за спирането на сигнала при замлъкването на \"Хоризонт\" на 13 септември.    Тогава пак така в спешен порядък съставът на СЕМ намери време да изслуша редколегията и да поиска оставката на директора именно заради замлъкването му.  ", "date": "2019.10.08", "title": "Светослав Костов: Предотвратихме нов опит за саботаж и спиране на БНР "}
{"url": "http://epicenter.bg/article/Borisov-se-zareche--Az-shte-otrezha-lentata-na-AM--quot-Hemus-quot--Nadyavam-se-do-4-5-godini-da-stane/195005/2/0", "text": ". Покажете вестниците с първата копка, която Тодор Живков е направил на Хемус, на Корнелия Нинова. Покажете ѝ вестниците за \"Марица\", \"Струма\", \"Тракия\".   Това заяви премиерът Борисов в отговор на въпроса докога ще управлява. Тази сутрин той даде обширно интервю по БТВ по всички актуални въпроси на управлението на държавата.   Така той слага край на всякакви спекулации, че министри от най-близкото му обкръжение вече се виждали като бъдещи премиери.     ГЕРБ ще направи всичко възможно, за да управлява до края на третия си мандат.  Но дори и след това Борисов се закани да е на власт, независимо какви ще бъдат резултатите от бъдещи избори.  ", "date": "2019.10.08", "title": "Борисов се зарече: Аз ще отрежа лентата на АМ \"Хемус\"! Надявам се до 4-5 години да стане"}
{"url": "http://epicenter.bg/article/1-va-Stryamska-mehanizirana-brigada-provezhda-batalyonno-uchenie-s-boyni-strelbi--quot-Miren-strazh---2019-quot-/195007/2/0", "text": "Батальонно тактическо учение с бойни стрелби на 61-ва Стрямска механизирана бригада „Мирен страж – 2019 г.” се провежда от 8 до 10 октомври на учебен полигон „Корен”. Темата на учението е „Механизиран батальон в настъпление”, съобщиха от пресцентъра на МО.    Целта е повишаване на способностите на батальона за водене на настъпателни бойни действия, синхронизиране и интегриране на усилията с формированията за непосредствена артилерийска поддръжка, както и с формированията за логистична поддръжка.    В учението участват около 800 души личен състав с над 150 единици техника. В него са включени основно военнослужещи от състава на 3-ти механизиран батальон с командир подполковник Пейчо Генов и допълнителен обучаем състав от самоходен артилерийски дивизион, батальон за защита на силите, батальон ISTAR, както и от батальон за логистично осигуряване.    „Мирен страж – 2019 г.” беше предшествано от поддържащи и свързани с учението ротни тактически учения, батарейно тактическо учение със самоходна артилерийска батарея, тактико-специални учения с инженерна рота за бойна поддръжка и инженерна рота за хоризонтални конструкции, тактико-специално учение с ремонтна рота и комплексно занятие с разузнавателно формирование.    Планирано е в тактическото учение с бойни стрелби да участват и формирования от Военновъздушните сили.  ", "date": "2019.10.08", "title": "1-ва Стрямска механизирана бригада провежда батальонно учение с бойни стрелби \"Мирен страж - 2019\""}
{"url": "http://epicenter.bg/article/Vasil-Vasilev--Silnite-natsii-ne-obichat-slagachite--izpolzvat-gi/195009/2/0", "text": "Избрано от   с Васил Василев, излъчено в понеделник, 7 октомври по БСТВ.   Дълбоко в себе си силните нации - американци, руснаци, англичани - не обичат слагачите, които проиграват националните интереси. Използват ги, изстискват ги, но не ги уважават. Достойнството и силата използват подлизурството, но не го пускат на масата си, каза снощи Васил Василев в предаването си “ Не се страхувай “ по БСТВ.   По македонската тема видяхме как отново ни подминаха, добави той. Като Фолксваген. Майк Помпео отиде в Черна гора, Северна Македония и Гърция, но прескочи България. Държавният департамент цитира Преспанския договор и въобще не спомена Скопския - с България. Гръцко-македонският договор е висша дипломация, нашият е като ученическо упражнение, каза един български учен. Американците са толкова сигурни, че нашето правителство не само ще изпълни, но и ще преизпълни раболепно всичко, което искат или дори за което намекнат, че вече няма за какво да се мисли за България, щом се обсъжда Македония. България няма думата по въпроса. Подписахме капитулантския договор, утре ще подпишем без резерви и за приемането им в ЕС, нямайте съмнения в това.     Васил Василев обяви, че ще гласува за този, който обещае, че в София :    Първо. Ще работи за връщане на Софийска вода под пълен общински контрол. Концесията изтича през 2025 г., но приключването и не е работа за един ден. Ако новият кмет протака, опозицията трябва да атакува през целия мандат. Къде отива печалбата - в богата Франция. Защо? Защото на времето Янчулев подготви и Софиянски подписа безумният договор, от който няма измъкване. Французите, естествено, ще се борят всячески да задържат златната кокошка и да запазят грабителската концесия. Затова борбата за връщането на Софийска вода на софиянци трябва да започне отсега. Всеки опит въпросът да се отложи означава, че новото ръководство е за продължаване на грабежа. Питайте кандидатите за отношението им към концесията и ще разберете кой колко го е грижа за Вас.   Второ. Бих гласувал за този, който обяви, че ще премахне формулата за плащане на боклука като производно от данъчната стойност на имота. Това е мафиотска методика. Тя стимулира изхвърлянето на колкото се може повече отпадъци и обезмисля разделното събиране. Правилото трябва да бъде: замърсителят плаща. Колкото изхвърляш, толкова плащаш. Но кметствата не само ги мързи да приложат този принцип. Ако той се приеме, ще изчезнат много подкупи, ще намалее рязко такса смет, ще се объркат мафиотските схеми.   Трето, бих гласувал за този, който обяви, че рекламите на латиница ще бъдат разрешени само ако бъдат съпътствани от не по-малки по размер реклами на същата марка или стока, но на български език, с български букви. Няма да се разрешават рекламни надписи и текстове на билбордове, пана и банери на чужд език. Сега, ако човек се ориентира по афиши и неони, може да помисли, че е в Калкута или Карачи, а не в столицата на държавата, създала азбуката на 300 милиона души.   Четвърто, ще гласувам за този, който обяви, че ще забрани джендърската отрова в училищата и няма да разрешава парадите на разгулата и покварата. Че ще подпомага продажбата на продукцията на българските производители, особено на местните и т.н. Че ще създаде общински комунални стопанства и така ще избегне колосалната общинска корупция чрез нагласените обществени поръчки, продължи Василев.    Случката с Волен Сидеров в БНТ стана емблема на българската демокрация, продължи Василев. Викове, надвикване, празнословие, просташки реплики и на края - нищо. Никой не разбра защо и кого да подкрепи на изборите.    Това ли беше целта ? Като че ли някои имат интерес да разколебаят хората да гласуват и да ги отвратят от изборите. Да им покажат, че каквото и да правят, ще става каквото е решено и следизборната схема вече е подредена.   Огромният размер на купения цигански и лумпенски вот, на етническия и на зависимия глас предопределя резултата от изборите, стига свободомислящите да не гласуват. Те могат да объркат сметките. По добре да бъдат разколебани да гласуват. Как - като се внуши, че политиката е мръсна работа, че политиците са лъжци, че за когото и да гласувате, нищо няма да се промени, аз ли ще оправя света, я да си налягаме парцалите, няма да им гласувам и т.н.   Циркът по БНТ целеше да отврати хората от участие, да им посочи, че няма смисъл да гласуват. За кого ? За Сидеров ? За тези от останалите, които стояха като препарирани. Те си бяха глътнали езиците в толкова елементарна ситуация, какво ли ще правят, ако нещо изведнъж ни се стовари на главата. Как да им се довериш. Това беше истинската цел на провокацията. Вижте ни на какво приличаме! На нас ли ще вярвате? Можете ли да ни имате доверие? Я не се занимавайте! Сидеров изпълни ролята блестящо и вероятно е отказал няколко десетки хиляди да ходят до урните в края на този месец.    Но никой не ни разубеждава така последователно да не гласуваме както правителството. Когото и да изберете, от нас нищо не зависи, началниците казват какво да правим, внушава постоянно Борисов.   Началниците искат, ние изпълняваме. С други думи - над нас има други, те дирижират всичко, ние сме само пионки. Не си губете времето да ходите до урните. За когото и да гласувате, нищо няма да се промени, ни внушава властта. За това чувство допринасят и лъжите ѝ.   Някои смятат, че е унизително да бъдат управлявани от негодни хора. И те не гласуват. Други смятат, че е безперспективно да живеят в държава, управлявана от негодни хора. Те емигрират, каза водещият.    Предаването показа кадри от изложбата-базар за хомосексуални двойки ‘’Man having babies‘’ ( Мъже, имащи деца ), организирана в края на септември в Брюксел. Ако досега сте се чудили защо толкова ни натискаха за Истанбулската конвенция, защо отваряме вратите си за чудовищните норвежки практики, защо правителството разработи зловещата стратегия за детето, защо приеха законодателните промени, позволяващи държавата да ви отнеме дететето, ето Ви отговора, каза Василев.   Сред световния хомосексуализъм вилнее нова мода - да придобиват чужди деца, да ги възпитават и обучават и да се рекламират като пълноценно семейство. А има страни като България, със здрав и хубав ген, прекрасни деца, бедни родители и продажни управници. И натискът започна. Отхвърлихме Истанбулската зараза, но натискът продължава.   Норвегия не спира да ни натрапва нейните методи за отнемане на децата от семействата. За да ги внедрим, тя плаща на различни институции чрез т.нар. Норвежки финансов механизъм. През септември тук бе норвежката външна министърка. След инструктажа ѝ, само броени дни по-късно, Екатерина Захариева се изцепи в Ню Йорк, че държавата трябвало да се грижи единствено за децата, родителите не я интересували. Изглежда несвързано, ненормално, как ще отглежда държавата децата, какво ще ги прави, родителите само за разплод ли ще служат ?    Изложбата-базар в Брюксел предлага отговор на този въпрос. Напълно възможно е сред властта тук да се е развихрила идеята -да произвеждаме бебета за световния пазар. Вървяли по 100 - 150 хиляди долара парчето.   Може и да се привлекат чужди инвеститори - идва тук влюбената двойка мъже, оглеждат сурогатните майки, избират си някоя, инвестират в матката ѝ колкото трябва и след по-малко от година - тате и тате получават рожба. Ако бързат, има готови деца, от тези, които държавата е отвлякла от семействата им. Как така ще ги отвлече ? Така - от Нова година ще може. Някой пише анонимен донос, идват социални, полиция и общинари, извеждат детето и повече не го виждате.   Любопитна подробност е, че сред тези труженици очакваме пратеници на чужди педофилски или хомосексуални организации. Те забележете, щели да предлагат социални услуги на децата и семействата. Голям бизнес може да се развие, обяви Василев.    Гост на предаването бе арх. Христо Генчев, интервюто с когото можете да видите          \r\n \r\n \r\n \r\n", "date": "2019.10.08", "title": "Васил Василев: Силните нации не обичат слагачите, използват ги!"}
{"url": "http://epicenter.bg/article/Vesela-Lecheva-v-Novo-selo--Darzhim-sadbata-si-v-sobstvenite-si-ratse-i-tryabva-sami-da-si-pomognem-/195010/2/0", "text": "   С цветя и с „Добре дошла, дъще“ посрещнаха хората в Ново село кандидата на коалиция „БСП за България“, АБВ, „Движение 21“ за кмет на Община Велико Търново Весела Лечева. Тя гостува в търновското село заедно с кандидати за общински съветници от листата на коалицията. „Гневна съм като гледам как се развиват Велико Търново и общината. Гневна съм заради пропуснатите възможности, защото от това страдат малките населени места. Крайно несправедливо е и към тези от вас, които са дали много труд и усилия и сега живеят с минимални пенсии. Крайно несправедливо е и към децата, ни които занимават и не се връщат. Всеки ден губим качествените си деца, защото не можем да им осигурим условия да се реализират тук“, каза пред своите домакини Весела Лечева. И заяви, че е крайно време да сложим точка на този тип управление, което дава на населените места като Ново село, едва 10-15 000 лв. бюджет. „Не съм почитател на този начин на разпределяне на бюджета, който през последния мандат Борисов практикува - дава на когото и когато желае. Така Варна за година и половина получи 140 млн. лв. за ди реши един много важен проблем с транспорта. Нима Велико Търново няма този проблем? Затова питам Даниел Панов, защо той не отиде при Бойко Борисов, за да реши проблемите на Общината? Нали са си близки? Нали Даниел Панов е областен председател на партията, нали е председател на Националното сдружение на общините. Колко пари издейства той за Велико Търново. Едни 700 000 лв., за които аз трябваше да се обадя на министър Красен Кралев, за да го питам колко години ще трябва да чака Спортното училище, за да има терен“, каза още Весела Лечева. След това показа пред хората тъжната статистика, че Търново е на 14 място по доходи, а има потенциала да е в топ 5. Демографската катастрофа е тежка, младите хора не искат да живеят в историческата и духовна столица на България, защото кметът й досега е нямал визия за развитието на града, който ръководи. „В последния програмен период ощетени бяха именно малките населени места. Имаше възможност с програмата „Регионално развитие“ до 20 % да бъдат отделени за населените места. А тези 20 % са 10 млн. лв. Вие тук се справяте с 10 000 лв., а представяте ли си, ако тези 10 млн. лв. бъдат разпределени по населените места. Ново село ще получи 300-400 000 лв., с които и улиците си ще оправите и ще решите много сериозни проблеми“, заяви Весела Лечева. Че се чувстват забравени и изоставени, признаха жителите на Ново село. Те разказаха на своята гостенка, че живеят с минимални пенсии, че децата им са в чужбина и те често не успяват да видят внуците и правнуците си.  „Виждам много песимизъм в очите ви, притеснение и отчаяние. Но всичко е в наши ръце и трябва сами да си помогнем. Не да се задоволяваме с малко, а да искаме повече, защото Велико Търново е емблема на България и национална гордост. Държим съдбата си в собствени ръце“, заяви Весела Лечева. Не може повече да наблюдаваме безучастно как, Вие родителите ни едва оцелявате.  ", "date": "2019.10.08", "title": "Весела Лечева в Ново село: Държим съдбата си в собствените си ръце и трябва сами да си помогнем!"}
{"url": "http://epicenter.bg/article/Blokirani-sa-nalichnite-na-pazara-kolichestva-ot-lekarstveni-produkti--sadarzhashti-ranitidin/195011/2/0", "text": "Изпълнителната агенция по лекарствата и притежателите на разрешения за употреба на лекарствените продукти, съдържащи ранитидин, са блокирали наличните на българския пазар количества от тези лекарствени продукти. Това съобщиха от ИАЛ, цитирани от БТА.    Блокирането се извършва като превантивна мярка по повод започналия от Европейската агенция по лекарствата преглед на лекарствените продукти, съдържащи ранитидин заради съмнение за възможна контаминация с нитрозамини /NDMA/ в активните вещества, от които са произведени. Съмнението произлиза от предоставени данни на частни лаборатории извън територията на ЕС.    Въпреки, че Европейската агенция изрично подчерта, че няма препоръка за прекратяване на употребата на ранитидин-съдържащи лекарствени продукти, повечето притежателите на разрешения за употреба в ЕС и в трети страни предприемат спиране на продажбите на тези лекарствени продукти като предпазна мярка, допълниха от ИАЛ.    Ранитидин е активно вещество, което се използва за намаляване на производството на киселина в стомаха при болни със стомашна язва или гастроезофагеален рефлукс, а NDMA е класифициран като вероятен канцероген при хора въз основа на изследвания върху животни. Той присъства в някои храни и в някои източници на вода, но не се очаква да причини вреда при поглъщане в малки количества.    Пациентите не следва да преустановят лечението с ранитидин, без да се консултират с лекаря си, тъй като рискът от спиране на лекарството е значително по-голям от риска от продължаване на приема до следващата консултация с него. На пазара има други лекарства с други активни съставки, които имат същите терапевтични показания, припомниха от ИАЛ.", "date": "2019.10.08", "title": "Блокирани са наличните на пазара количества от лекарствени продукти, съдържащи ранитидин"}
{"url": "http://epicenter.bg/article/Petar-Kanev-i-Nikolay-Tishev-zastanaha-zad-kandidaturata-na-Plamen-Cholakov-za-kmet-na-Aytos/195014/2/0", "text": "  Народният представител от „БСП за България“ Петър Кънев и кандидатът за кмет на Бургас от \"БСП за България\" Николай Тишев подкрепиха кандидатурата на Пламен Чолаков за кмет на община Айтос. Те, заедно с областния председател на БСП – Бургас Стойко Танков, присъстваха на откриването на предизборната кампания на айтоските социалисти.   Николай Тишев заяви, че Айтос заслужава да има достоен кмет като г-н Чолаков и с него е сигурен, че общината ще има мъдро и справедливо управление в следващите четири години.  „С този екип спокойно можем да победим. Направили сте невероятна листа. Пламен Чолаков бе един от първите одобрени кандидати за кмет в цялата Бургаска област. Като човек, който наблюдава процесите в 13 общини в региона, мога да ви кажа, че айтоската организация е една от най-мъдрите, защото взе най-разумното решение – хора, които години наред бяха в голямата политическа игра, се отдръпнаха назад, за да дадат възможност на други хора да ги заменят”, заяви Петър Кънев по време на събитието.  „Знаем как да превърнем Айтос в по-добро място за живот, имаме потенциал, силна листа от експерти и хора, които могат да спечелят изборите”, каза от своя страна кандидат-кметът Пламен Чолаков. Той призова за силна подкрепа и за листата със съветници, за да може като кмет да прокара идеите си за развитието на общината.      ", "date": "2019.10.08", "title": "Петър Кънев и Николай Тишев застанаха зад кандидатурата на Пламен Чолаков за кмет на Айтос"}
{"url": "http://epicenter.bg/article/Bitkata-za-Kardzhali--Azis--Nadgrazhdame--Chanev-/195017/2/0", "text": "Кметът на Кърджали и кандидат за пети мандат Хасан Азис, областният управител от ГЕРБ и кандидат-кмет на управляващата партия Никола Чанев и кандидат-кметът от БСП Милко Багдасаров кръстосаха саби в дебат по Нова телевизия. Те бяха гости на предаването \"Плюс - минус\".   В началото на предаването тримата претенденти за кметския пост обясниха защо се кандидатират.   Никола Чанев подчерта, че всичко направено в града през последните години е сторено с държавни пари. А Милко Багдасаров, който е директор на най-голямото училище в България, отбеляза, че това, което го мотивира е желанието на хората за промяна.   На последните избори имаме 60% подкрепа от гражданите, подчерта кметът Хасан  Наш приоритет е подобряването на жизнената среда на хората, подчерта кметът. Хасан    В момента имаме ремонтирани училища, не ги откриваме заради изборите, подчерта Хасан Азис. Той атакува Чанев, като го попита защо няма нито един отчужден имот за строителство на инфраструктура в последните години.   Демографската катастрофа не подмина и Кърджали. Ние извеждаме като приоритет връщането на младите хора в града, подчерта Багдасаров. Той изтъкна, че кадрите на БСП в момента са \"в менгеме\" - от едната страна е кметската власт, от другата - държавната.   В града се открива нов завод - за токозахранващи устройства, подчерта кметът. Според Хасан Азис в момента в Кържали са най-високите заплати на работещи в автомобилната индустрия.   Приоритет на БСП е ревизията на всички регистри, посочи Милко Багдасаров.   Общината се нае да предоставя здравни услуги на хората от далечните селища в общината, те не бяха виждали бяла престилка, подчерта кметът.  ", "date": "2019.10.08", "title": "Битката за Кърджали! Азис: Надграждаме! Чанев: Направеното е с държавни пари! Багдасаров: Промяна!"}
{"url": "http://epicenter.bg/article/Mirolyuba-Benatova--Nyama-da-rabotya-za--pri-ili-sas-Slavi-Trifonov--/194954/2/0", "text": "\"Не, няма да работя за, при или със Слави Трифонов.\" Това написа във Фейсбук журналистката Миролюба Бенатова, която, след като бе освободена от Нова телевизия, започна работа като шофьор на такси.      - Не, няма да работя за, при или със Слави Трифонов.    Имахме един разговор преди месеци, по негова инициатива. Може би е въпрос на стил, но Слави се държа, сякаш аз съм го потърсила, а не той мен. Обясни ми, че „винаги съм била виновна за всичко“, че не съм наясно със себе си и други подобни, „мотивиращи“ тези, от които не разбрах защо ме е поканил. Все пак каза, че ме потърсил, понеже съм „шило, което не стои в торба“. За работата по същество стана дума бегло. Беглото предложение включваше подобни условия, които вече неотдавна отказах.    Реално нямахме среща.    Така отговарям на всички, които се вълнуват от темата. И на тези, които отново - традиционно, усърдно и невинаги безплатно, разпространяват лъжи по мой адрес.    Аз продължавам да шофирам и да си пиша в свободното време. Това е моето хоби, както вече имах възможност да споделя. Та, ето един репортаж с моя „глас“ - „Гласът на шофьора“. Доза реалност, директно от живота, както се пишеше, когато вестниците имаха влиянието на телевизията. И се четеше ненаситно, с доверие. Тук:  https://dnews.bg/miroluba-benatova-v-glasat-na-shofora-medicinski-realnosti.html    Разказите са автентични, но по обясними причини анонимни. На тези, които скептично коментират: „Да, ама медицинските сестри не се возят на такси”, отговарям: „Возят се!“    У нас, между другото, стандартен таксиметров курс струва колкото два билета и половина за градския транспорт. Разбира се, ако колата е без помпа, каквато карам аз. Но затова, друг път.       ", "date": "2019.10.08", "title": "Миролюба Бенатова: Няма да работя за, при или със Слави Трифонов! "}
{"url": "http://epicenter.bg/article/Krayniyat-srok--v-koyto-nuzhdaeshtite-se-mogat-da-podavat-molbi-za-pomosht-za-otoplenie--izticha/194955/2/45", "text": "Крайният срок, в който хората и семействата, нуждаещи се от подпомагане с целева помощ за отопление, могат да подават документи в дирекциите \"Социално подпомагане\" по настоящия си адрес, е 31 октомври, напомнят от Агенцията за социално подпомагане, цитирани от БТА.    Кандидатстването за целево енергийно подпомагане за отоплителен сезон 2019/2020 г. започна на 1 юли, като към 6 октомври 2019 г. над 265 000 лица и семейства са депозирали заявления за отпускане на целева помощ за отопление за предстоящия отоплителен сезон. На близо 210 000 от тях вече са издадени заповеди за отпускане на целевата помощ. Помощта е отказана в 33 670 случая.    При съпоставка на данните за отпуснатите целеви помощи за отопление в периода 01.07.2018 г. до 06.10.2018 г. и периода от 01.07.2019 г. до 06.10.2019 г. се отчита увеличение на отпуснатите помощи за целевите групи, чиито праг за достъп до този вид помощ беше разширен най-много с промените в Наредбата през 2019 г., а именно – хората с увреждания, възрастните хора и особено онези от тях, които живеят сами.", "date": "2019.10.08", "title": "Изтича крайният срок за подаване на молби за помощи за отопление"}
{"url": "http://epicenter.bg/article/Avariya-na-strategicheski-vodoprovod-ostavya-bez-voda-golyama-chast-ot-Sofiya/194959/2/0", "text": "Авария на стратегически водопровод налага спиране на водата в столичните райони  , съобщиха от пресцентъра на \"Софийска вода“. Заради аварията от обяд се налага спиране на водоподаването на няколко места на столицата в следната последователност:    -   - от 12.00 часа до 00.00 часа на 9 октомври 2019 г.;    -   – от 12.30 часа до 00.30 часа на 9 октомври 2019 г.;    -   - от 13.00 часа до 01.00 часа на 9 октомври 2019 г.;    -  , ул. \"Лесковец“, ул. \"Войнишко въстание“, ул. \"Любомир Миланов“, ул. \"Акад. П. Стайнов“, ул. \"Равнище“, и в.з. \"Приплат“ - от 12.00 часа до 00.00 часа на 9 октомври 2019 г.;    -   - от 14.30 часа до 02.30 часа на 9 октомври 2019 г.;    -   - от 15.00 часа до 03.00 часа на 9 октомври 2019 г.;    -   - от 15.30 часа до 03.30 часа на 9 октомври 2019 г.;    -   - от 15.30 часа до 03.30 часа на 9 октомври 2019 г.;    -   в района между ул. \"Панорамен път”, ул. \"Проф. Н. Державин”, бул. \"Цар Борис III”, \"Ген. Михаил Кутузов”, \"Карамфил”, \"Бойна слава”, \"Клек”, \"Сребриста липа” и \"Бял равнец” - от 15.30 часа до 03.30 часа на 9 октомври 2019 г.;    -  , жп линията София - Перник и ул. \"Владайско въстание” - от 15.30 часа до 03.30 часа на 9 октомври 2019 г.;    -   – от 15.30 часа до 03.30 часа на 9 октомври 2019 г.    Подробна информация е публикувана на страницата на \"Софийска вода“, в раздела „Планирани спирания“.", "date": "2019.10.08", "title": "Авария на стратегически водопровод оставя без вода голяма част от София"}
{"url": "http://epicenter.bg/article/Valchev-za-problemite-s-romski-uchenitsi-v-Sliven--Pastori-sa-zameseni-v-dezinformatsiyata/194962/2/0", "text": "Малка част от децата са били на училище тази сутрин в Сливен. Учениците са започнали да се връщат, но процентът е малък. Успокоява се обстановката, започнали са разговори с родителите. Това заяви министърът на образованието и науката Красимир Вълчев пред журналисти преди кръгла маса за образованието, съобщи Novini.bg.  \"Не можем да кажем със сигурност, кой е източникът на дезинформация. Имаме роля на клипове във \"Фейсбук\", пастори и интернет тролове. Не всички пастори в областта са замесени, но има сигнали, които се проверяват. Все още не се знае дали са евангелисти или протестанти\", каза още той.    \"В основата са групите, които са се обединили върху несъществуващата “Стратегия за детето”. За часове се е получила масова истерия върху нещо несъществуващо\", разкри още образователният министър.    \"Има инструкции в училищата в цялата страна. Родителите започват да осъзнават, че са били използвани страховете им. Били са обект на лъжи и дезинформация. Става въпрос за груби манипулации, а това граничи с опит да се разрушат училищата и образователната система\", коментира Вълчев.   Говори се, че държавата ще взима децата. А какво ще ги прави държавата тези деца? Сега, ако хванат родител, който изнасилва детето си, ако го пребива като куче, и сега го има в закона. Как ще влезеш и на нормално семейство ще му вземеш дете? Като го вземеш, къде ще го заведеш? Нито има такава стратегия, нито има такъв план. Сезирана е прокуратурата. Разпоредих на ДАНС и МВР. Разпространяват се разни неща от пастори, партийно мотивирани. Има хиляди деца, пребивани системно. И ние да не го защитим тези деца? Целта на конспирацията е слухът да се завърти. Дойдат ли избори, се насаждат лъжи. Да си отиват децата на училище и да си учат. Повече от 50 хиляди деца вкарахме в класните стаи. Представете си един град като Казанлък не е ходил на училище. Нашата стратегия е да ги квалифицираме и да работят\".  ", "date": "2019.10.08", "title": "Вълчев за проблемите с ромски ученици в Сливен: Пастори са замесени в дезинформацията"}
{"url": "http://epicenter.bg/article/Maya-Manolova--Ne-rabotya-partiyno--ne-rabotya-tsvetno--az-sam-grazhdanski-kandidat/194963/2/0", "text": "  Да се надяваме, че няма ново посегателство върху предизборната ми шатра. Кампанията е много мръсна и започна много преди старта ѝ. Прави се всичко възможно властта да обясни, че всички сме маскари. Това заяви в ефира на \"България сутрин\" по Bulgaria ON AIR кандидатът за кмет на София Мая Манолова.    \"Вече съм подала сигнали за нарязаната шатра. Нормално ли е пред НДК, където са дадени милиони за видеонаблюдение, да не може да се установят нарушителите\", попита Манолова.    \"Очаквам, че искат да ме извадят от равновесие. Заложила съм на позитивна кампания, не се крия зад вандали, платени говорители и медии\", каза още тя.    По думите ѝ Народното събрание не е намерило време да се занимае с важни за хората закони като този за частния фалит.    \"Не работя партийно, не работя цветно, аз съм граждански кандидат. Зад мен стоят хора, на които им е писнало да гледат как парите им изтичат. На хората им писна да бъдат управлявани чрез заплахи\", допълни Манолова.    Тя допълни, че вече е подписала споразумения за качеството на въздуха, за проблемите с презастрояването и уточни, че не е приемала ничия програма, защото е граждански кандидат.    \"Имам ясна биография. Опитите да вадят лъжи от нея са обречени на провал, защото съм под прожекторите 15 години\", коментира кандидатът за кмет на столицата.    \"Срещам се с родители, които казват, че децата им са прекарали детството си в изчакване на детска градина. Има терени, които са отредени за детски градини, а общината не прави нищо по тях. Такива терени пустеят, а са много подходящи\", разкри Манолова.    Манолова заяви, че ще работи в палитра от цветове, ако бъде избрана за кмет. Планира също така създаването на граждански борд за обсъждане на важните за хората теми.    \"Нищо няма да се решава зад гърба на хората - това е едно от нещата, което ще променя в работата на Столична община. Моята работа е на терен, от човек на човек. Залагам на срещите с хора, слушам ги и това е моят коз. Хората искат промяна. В столицата се случва дефицит на лидерство. Моята кауза е промяна на управлението в София - зелен, съвременен и умен град\", завърши Мая Манолова.", "date": "2019.10.08", "title": "Мая Манолова: Не работя партийно, не работя цветно, аз съм граждански кандидат"}
{"url": "http://epicenter.bg/article/Savina-Savova--GERB--Rabotim-za-sahranyavane-na-kulturno-istoricheskoto-nasledstvo-na-Stara-Sofiya-/194964/2/0", "text": "  Кандидатът за кмет на район „Възраждане“ Савина Савова от ГЕРБ/СДС/ организира среща на тема „История, съвременно строителство и бизнес“, в която участваха главният архитект на София Здравко Здравков, изявени и млади архитекти от столицата, както и кандидатите за общински съветници арх. Ивайло Петков, Борислав Борисов и арх. Николай Диков.    Срещата се проведе в навечерието на Международния ден на архитекта, съобщиха от пресцентъра на ГЕРБ.    Савина Савова представи направеното в район „Възраждане“ през изминалия мандат. „Район „Възраждане“ обединява историческия център на Стара София и модерното сити в центъра на столицата. \"Усилията ни бяха насочени както за съхраняване и опазване на културно-историческото наследство, така и за развитие на инфраструктурата на района“, каза Савова.    Тя подчерта, че от 2015 година, когато кметът на София Йорданка Фандъкова подписа Меморандума за сътрудничество между София и „Маре“, активно се работи с френски архитекти и експерти.    Савина Савова добави, че в район „Възраждане“ има 197 сгради - паметници на културата, от които 15 са държавни или общински, а останалите са частни.  „Специално внимание отделяме за реставрацията и обновяването на сградите паметници на културата на 18 СУ „Уилям Гладстон“ и на 46 ОУ „Константин Фотинов“.  В момента в 18 СУ се изпълнява проект за цялостен ремонт на покрива на основната сграда и на Българо-японския център. В 46 ОУ е изпълнен проект за консервационно-реставрационни дейности, ремонт и възстановяване на фасадите, на физкултурния салон и на основната сграда, към вътрешния двор, финансирани от Програма „Красива България“ и от Столична община“, каза още Савова.    Тя уточни, че в район „Възраждане“ са реставрирани 42 сгради и около 20 са в различна фаза на подготовка. Това е резултат от активната ежедневна работа със собствениците на сгради паметници на културата.    „Има големи инфраструктурни проекти, които не само променят облика на района, но и повишават качеството на живот в него“, допълни Савова. Тя даде за пример парк „Възраждане“ и неговата последна част, както и множеството реализирани проекти във „Възраждане“.    Главният архитект на София арх. Здравко Здравков сподели с присъстващите, че предстои реализацията на един дългоочакван проект в района – пробивът на бул. „Пенчо Славейков“, който е планиран през далечната 1938 г. Той представи и решенията, които ще се реализират за премахване на визуалното замърсяване на градската среда, като подчерта, че всички мерки до момента са подчинени на създаване на регламенти и решения за цялостното третиране на градската среда, а не търсене на решения „на парче“.    Арх. Здравков представи и стартиралата вече програма „Културно наследство“ на Столична община, по която собствениците на сгради паметници на културата могат да кандидатстват до 30 октомври т.г. за безвъзмездно разработване на проекти за реставрация.    В края на разговора Савина Савова честити Международния ден на архитекта, който се отбелязва всеки първи понеделник на месец октомври, и пожела здраве и творческо вдъхновение.  ", "date": "2019.10.08", "title": "Савина Савова, ГЕРБ: Работим за съхраняване на културно-историческото наследство на Стара София "}
{"url": "http://epicenter.bg/article/Zhitelite-na-Bosilegrad-informirat-za-zamarsyavane-na-pochvata-i-vodata/194965/2/0", "text": "Жителите на Босилеград информират за повишаване на броя на злокачествените заболявания сред местното население във връзка със замърсяване на почвата и водата от обогатителната фабрика в село Караманица. Това каза в интервю за Радио „Фокус“ омбудсманът Диана Ковачева.   Тя подчерта, че наши сънародници и сръбски граждани от Босилеград са сигнализирали за това обществения посредник на България и на Сърбия Зоран Пашалич в изнесената обща приемна.   „Става въпрос за поречието на река Драговищица, където се извършват минни обогатителни дейности в района на община Босилеград, които замърсяват както почвата, така и водата. Гражданите, които ни сезираха с оплакването, съобщават, че са замърсени не само водата, която те използват за напояване и за отглеждане на селскостопански животни, но и подпочвените води, които се използват за пиене. Един от най-тревожните сигнали, които ние получихме, е свързан с тревога за здравето на хората. Те изнесоха данни, че многократно се е увеличил броят на злокачествените онкологични заболявания на хората, живеещи в района“, обясни тя.   Омбудсманът Диана Ковачева допълни, че българското малцинство в Босилеград е изразило тревога по отношение на обучението на майчин език на децата в предучилищна възраст, което към момента липсва като възможност. Те настояват да има притурки към учебниците по български език, които да са свързани с историята, географията и културата на България. Дава се възможност от страна на Сърбия 30% от учебниците да бъдат свързани именно с България, но това все още не е факт, обясни омбудсманът. Проблем има още с липсата на инвестиции в района и намаляване на броя на хората от българско малцинство на територията на Босилеград, каза още тя.  ", "date": "2019.10.08", "title": "Диана Ковачева: Жителите на Босилеград информират за замърсяване на почвата и водата"}
{"url": "http://epicenter.bg/article/Boyko-Borisov-na-zhivo-/194966/2/0", "text": "Това заяви премиерът Бойко Борисов при откриването на инженеринг център на \"Бош\". Той се намира в София Тех Парк, където негов домакин бе президентът (2012 - 2017 г.) Росен Плевнелиев. Премиерът Борисов изтъкна, че страната ни продължава да привлича чуждестранни инвеститори и припомни, че само преди дни във Варна беше открит център за споделени услуги на белгийската финансова група KBC, където ще бъдат разкрити над 300 нови работни места. \"  обърна се към него Борисов в началото на приветственото си слово.    \"Отношенията с Германия са традиционни и са основани на принципа на взаимната изгода. За \"Бош\" няма смисъл да говорим, това е многомилиардна компания\", продължи премиерът, обръщайки се този път към посланика на Германия.   О . Това било кусур за България - тяхно решение, просто ние сторихме всичко необходимо”.   \"  Вчера беше срещата на правителството с Американската търговска камара, на която те дадоха добра оценка за българската икономика, колкото и това да не е приятно за нашите политически противници. Преди една седмица същата оценка даде и руският посланик\", заяви Бойко Борисов.   \"Тук се прави наука, правят се велики неща и продължава да се изгражда. Когато Плевнелиев ме доведе тук, това беше едно запустяло място\", каза още Бойко Борисов.   \" . На 500 метра оттук е аутсорсингът на Световната банка. Малко по-надолу ще бъде един от 8-те суперкомпютъра, които и вие ще можете да използвате.  . Неслучайно Джон Атанасов първи се е сетил да програмира компютъра.   Този център ще работи много години напред и ще създава най-високотехнологичен продукт. Неслучайно новият председател на Европейската комисия ни определи един прекрасен ресор.  \", продължи министър-председателят.    \" , каза още Бойко Борисов.  Това че българка беше избрана за шеф на МВФ е признание за нас, подчерта министър-председателят.   \"  завърши изказването си Борисов сред избухналите аплодисменти. Премиерът очевидно се пошегува с името на партията на шоумена Слави Трифонов \"Няма такава държава\".   Целта на центъра в София е да се превърне във водещ ИТ глобален софтуерен доставчик на производителите на автомобили, съобщиха по-късно от правителствената пресслужба. Разработването на софтуер за бъдещото развитие на автомобилостроенето ще постави България на световната карта като важна дестинация за автомобилния бизнес. Това от своя страна би могло да бъде повод за привличане на стратегически инвеститори в България. До 2023 година в центъра ще заработят над 500 високо квалифицирани инженери.   След церемонията Росен Плевнелиев разведе премиера Борисов из \"София Тех парк\", обяснявайки му къде какво производство ще се позиционира.   Борисов тества и нова супертехнология за паркиране на автомобили на \"Бош\". \"Това е много добра технология особено за тези, които не могат да паркират\", коментира министър-председателят пред следващите го по петите журналисти.   Представителите на медиите поискаха коментар за вчерашните събития в Сливен, когато паникьосани родители взеха децата си от училище. \" , отвърна възмутено Борисов.    ", "date": "2019.10.08", "title": "Борисов: Българи вече се връщат от чужбина! Това става, когато има такава държава! (ВИДЕО)"}
{"url": "http://epicenter.bg/article/Eva-Mitova--kandidat-za-kmet-na--Poduyane--Izgradihme-tri-novi-kluba-na-pensionera-prez-pos/194967/2/0", "text": "  Три нови клуба на пенсионера са изградени в „Подуяне“ през последните години. Това стана ясно по време на среща на кандидата за кмет на района от коалиция ГЕРБ/СДС/ Ева Митова и кандидата за общински съветник Силвия Христова с възрастни хора от „Подуяне“, съобщиха от пресцентъра на ГЕРБ.    „Много сериозно и отговорно гледаме на задачата си да осигурим комфорт на възрастните хора и хората с увреждания. Когато станах кмет през 2007 г. в района имаше само един клуб на пенсионера. В момента са четири и аз благодаря, че ги използвате и се грижите за тях“, обърна се към присъстващите Митова.    На свой ред Силвия Христова запозна възрастните хора с основните акценти от програмата на кандидата за кмет на София Йорданка Фандъкова.    „Всичко, което предлагаме, е напълно реално и изпълнимо, защото зад всяко обещание стоят конкретни проекти. Основен приоритет е облагородяването на кварталите. След като вече изпълнихме по-сериозна част от големите инфраструктурни проекти, сега е моментът да се обърне по-сериозно внимание на кварталите“, каза Христова.    Ева Митова направи отчет за свършеното до момента и запозна възрастните хора с програмата си за развитие на „Подуяне“ през следващите 4 години: изграждане на метро в района, изграждане на Източна тангента от Северна скоростна тангента до бул. „Ботевградско шосе“, облагородяване на междублоковите пространства с паркинги, зони за игра, спорт и отдих, ремонт на ул. „Васил Кънчев“ от бул. „Ботевградско шосе“ до ул. „Резбарска“, ул. „Макгахан“ и ул. „Летоструй“, изграждане на три многоетажни паркинга в кв. „Хаджи Димитър“ и кв. „Сухата река“ и сграда за Културен център в кв. „Сухата река“, построяването на нов парк в кв. „Левски Г“ и многофункционална спортна зала на бул. „Владимир Вазов“.  ", "date": "2019.10.08", "title": "Ева Митова, кандидат за кмет на “Подуяне”: Изградихме три нови клуба на пенсионера през пос"}
{"url": "http://epicenter.bg/article/Snyag-padna-snoshti-po-visokite-chasti-na-Smolyansko-/194969/2/0", "text": "Сняг падна снощи по високите части на Смолянско, предава БНР.    В курорта Пампорово, на връх Снежанка, който е с надморска височина 1926 м., се образувала над 1 см снежна покривка.    Сега там температурата е нула градуса.    Сняг валя и на съседния връх Перелик, най-високият в Родопите.  ", "date": "2019.10.08", "title": "Сняг падна снощи по високите части на Смолянско "}
{"url": "http://epicenter.bg/article/Korneliya-Ninova-vav-Feysbuk--Trigodishnite-ni-usiliya-da-podmladim-partiyata-davat-rezultat-sega/194971/2/0", "text": "  Тригодишните ни усилия да подмладим партията дават резултат сега, написа във фейсбук лидерът на БСП Корнелия Нинова.   \"Скъпи членове и симпатизанти на БСП, скъпи общински и областни ръководства, кандидати за кметове, за общински съветници и организатори, вече десет дни се срещам с вас в цялата страна в кампанията за местни избори.   Няма по-голямо удовлетворение за един ръководител от това да ви види така енергични, силни, единни и усмихнати. Поздравявам ви, че превърнахте “Визия за България” във визия за всяка община.   Програмите ви за управление са конкретни, реалистични и човешки. Тригодишните ни усилия да подмладим партията дават резултат сега. Видях стотици млади хора сред нашите кандидати. Редом до тях стоят опитни другари.   Благодаря ви, че загърбихте ревността и дадохте път на младо поколение политици. Поздравявам ви за мъдростта. Благодаря на хилядите хора, с които се срещнах в областите Благоевград, София, Ловеч, Русе, Велико Търново, Шумен, Търговище, Добрич, Силистра, Разград. Чудесни сте! Тази седмица продължаваме с Перник, Сливен, Ямбол, Стара Загора. Бъдете здрави, уважавани и обичани!\"  ", "date": "2019.10.08", "title": "Корнелия Нинова във Фейсбук: Тригодишните ни усилия да подмладим партията дават резултат сега"}
{"url": "http://epicenter.bg/article/DAZD--Ne-se-predvizhdat-novi-merki-za-izvezhdane-na-detsa-ot-semeystvata/194974/2/0", "text": "Според българското законодателство не се предвиждат нови мерки за извеждане на деца от семействата.   Това се посочва в позиция на Държавната агенция за закрила на детето във връзка със зачестили публикации в социалните мрежи, че  агенцията щяла да предприема действия за „отнемане“ на деца от училищата. ДАЗД категорично отхвърля тази информация, съобщават от Агенция \"Фокус\". „В ДАЗД няма назначени социални работници, които да работят пряко с деца. Държавната агенция за закрила на детето има едва 66 служители, в шест града в страната – София, Бургас, Варна, Враца, Пловдив и Русе.  Отделите за закрила на детето, в които работят социални работници, са към Дирекциите „Социално подпомагане“, които са на 147 места в страната и са териториални поделения на Агенцията за социално подпомагане  – структура на Министерството на труда и социалната политика“, съобщават от ДАЗД. „Използваме случая, за да направим поредното уточнение, че в последните месеци се разпространяват неверни твърдения, че в страната се въвеждат нови политики за отнемане на деца от родителите им. Бихме искали да успокоим и информираме отново широката общественост, че както и досега, според българското законодателство не се предвиждат нови мерки за извеждане на деца от семействата. В ДАЗД нямаме информация социални работници да извършват нарочни действия в тази посока. Социалните работници се намесват в ситуации, когато детето се нуждае от закрила в случаи на престъпни действия и експлоатация спрямо него, описани в Закона за закрила на детето. Социалните работници следва да извършват своята работа със задълбочени социални проучвания, да изготвят внимателно социални доклади по случаите на децата в риск до съда“, се посочва още в позицията на Агенцията. „В тази връзка председателят на Държавната агенция за закрила на детето има правомощия да контролира (но не и да ръководи) дейността на споменатите дирекции \"Социално подпомагане\". При установяване на нарушения в тези дирекции, ДАЗД може да издава задължителни предписания към тях, както и да дава съответните указания за тяхното изпълнение. Тъй като в Държавната агенция за закрила на детето не работят (и никога не са работили) социални работници, ДАЗД не може (и никога не е могла) да предприема мерки за извеждане на дете от неговото семейство. В Агенцията работят експерти и инспектори с контролни функции, но не и социални работници.  Всеки гражданин, който има притеснения относно неправомерни действия от страна на служителите от институции или организации, работещи с деца и смята, че са нарушени правата на дете, може да сигнализира Държавната агенция за закрила на детето (ДАЗД) за проверка на дейността им“, се казва още в позицията.  Според ДАЗД орган за закрила на детето са и кметовете на общини, т.е. това са органите на местно ниво, към които може да се търси помощ при затруднения на семейството и нужда от подкрепа.  „Държавната агенция за закрила на детето изразява позиция, че е крайно време да се спрат манипулациите и да се съхрани психиката на децата и родителите, които се безпокоят от слуховете, че някой ще извежда децата от дома им. Нека си зададем въпросите: Кой ни причинява тези страхове и защо, с каква цел? На кого да вярваме – на официалните източници или на слухове в мрежата? Изборът е у всеки един от нас.  Ние – всички хора, независимо в каква роля сме, малки или големи, поставяме и създаваме условията за живот, за нас и за децата ни занапред. Ние избираме да живеем в дух на разбирателство и доверие помежду си, или в дух на подозрения и съмнения. Ние всички имаме страхове и няма по-голям страх от това да не се разболява детето ни и да не му се случи нещо лошо“, посочват от ДАЗД.  „И ние, служителите от ДАЗД, сме хора като всички граждани с човешки страхове. Важното е обаче, не дали се страхуваме и дали за малко или за повече време сме се поддали на заблуди, а дали и как успяваме да преодоляваме страховете си, и как ги побеждаваме. И ние, служителите от ДАЗД ще продължаваме да защитаваме позицията, че за децата и родителите семейството е естествената среда за живот, а домът трябва да е най-сигурното и защитено място за тях“, пише още в позицията на Агенцията.", "date": "2019.10.08", "title": "Агенцията за децата: Не се предвиждат нови мерки за извеждане на деца от семействата"}
{"url": "http://epicenter.bg/article/Silistra-shte-bade-domakin-na-informatsionnata-kampaniya--Badi-voynik--/194977/2/0", "text": "Град Силистра ще бъде домакин на информационната кампания „Бъди войник“ утре, 9 октомври. На проявите ще присъства началникът на Щаба на Сухопътните войски бригаден генерал Николай Караиванов, съобщиха от пресцентъра на МО.    Програмата предвижда от 16.00 ч. на площад „Свобода” да започне информационната борса за набиране на войници и матроси. В нея ще бъдат представени Сухопътните войски, Военновъздушните сили, Военноморските сили, служба „Военна полиция“, Националната гвардейска част, Централно военно окръжие. На място присъстващите ще могат да се запознаят с възможностите, условията и сроковете за кандидатстване и постъпване на служба в Българската армия.    В информационната борса ще участват и представители на Националния военен университет (НВУ) „Васил Левски“ и на Висшето Военноморско училище (ВВМУ) „Н. Й. Вапцаров“, които ще разясняват условията за прием и обучение във висшите военни училища.    По същото време ще се проведе и статичен показ на въоръжение, оборудване и военна техника на Сухопътните войски, Специалните сили и служба „Военна полиция” (на паркинга зад сградата на общината).    Военнослужещи от Специалните сили ще демонстрират действия по обезвреждане на терористи и извличане на заложник, както и военни ръкопашни техники, част от физическата и психологическа подготовка в хода на тяхната работа.    От 18.30 ч. в Драматичния театър на Силистра започва концертът на Представителния ансамбъл на Въоръжените сили и Представителния духов оркестър на Военноморските сили. Участие ще вземат и местните изпълнители - гайдарски групи „Школа Великов” и „Чавдарчета”; вокална формация „До ре ми” и фолклорен ансамбъл „Добруджа”. Събитието се реализира с любезното съдействие на Община Силистра.    Входът е свободен!  ", "date": "2019.10.08", "title": "Силистра ще бъде домакин на информационната кампания „Бъди войник“ "}
{"url": "http://epicenter.bg/article/Radina-Bankova--Moyata-kauza-e-Lovech-i-vsichki-tryabva-da-se-obedinim--za-da-izvarshim-promyanata/194979/2/0", "text": "  \"Благодаря Ви, че сте тук, че сте отделили от времето си, за да чуете моите и на кандидатите за общински съветници от БСП идеи, които имаме и с които ще преследваме една единствена цел - промяната за Ловеч, както и за останалите населени места в общината\".   Това каза пред жители на село Къкрина кандидатът за кмет на община Ловеч Радина Банкова. Тя добави, че това може да се случи само с подкрепата на всички в общината. \"През последните четири години управлението на общината е престанало да се интересува от мнението на хората по различни проблеми, без решение са останали и много от проблемите както на отделни хора, така и на цялата общност\", каза още Радина Банкова. Тя коментира, че затова хората са се отчуждили, затова нямат вяра, че може да се случи нещо добро както за общината като цяло, така и на отделните семейства.   \"Специалистите напускат Ловеч, младите не се връщат след като завършат висшето си образование, тъй като бившите големи фирми вече не работят, а сегашното управление не предоставя добри условия за развитието на малкия и средния бизнес - възможност за създаване на работа за много хора. Затова през цялата си кампания ще повтарям едно и също - всеки от нас трябва да остави на по - заден план личните си интереси и пристрастия и да се опитаме заедно, всички, да направим нещо за Ловеч, за всяко едно населено място в общината, колкото и малко да е то, така че да се превърнат в едно по - привлекателно място за живеене и работа\", допълни кандидатът за кмет.    Радина Банкова напомни на присъстващите, когато гласуват за нея, да не пропуснат да гласуват и за листата на кандидатите за общински съветници на БСП с номер 56, защото на всеки кмет му е необходим екип от съмишленици, с които да работи, на които да се опре при вземането и изпълнението на различни решения и политики. \"Само така хората от всяко село ще помогнат и на себе си при разрешаването на различни проблеми в населеното място, свързани най - често с поддържането на уличната мрежа, водоснабдяването, сметосъбирането и други битови услуги\", заключи Банкова.    Жителите на селото споделиха, че от години се \"позакърпват\" улиците в центъра на Къкрина, а за другите не се и мисли за ремонт, който е наложителен. На много места след ремонт на остарелия водопровод улиците се оставят разкопани в продължение на месеци.        След срещата с жители на Къкрина Радина Банкова разговаря и с живеещите в село Брестово. Тя каза, че е предприемач и ръководител на семейната си фирма в продължение на 25 години и така се чувства подготвена, за да поеме отговорността за влизане в една нова област за работа, каквато е общината. По думите й само един апатичен човек може да приеме за нормално, че Ловеч е на последно място в момента сред областните градове в страната по икономическо развитие и ако така продължат нещата още няколко години, градът ще бъде заличен напълно. \"Аз не се плаша от трудности, толкова много съм преодоляла по пътя си, за да достигна дотук, важното е да се предприемат бързи мерки, които ще доведат до така желаните от мен промени, от моите съмишленици, от общинската организация на БСП в Ловеч, която издигна кандидатурата ми за кмет\", заяви Радина Банкова. Тя бе категорична, че не може един град с толкова природни дадености и с толкова културни и исторически паметници да бъде оставен да се разпадне. Според нея, особено внимание трябва да се отдели на здравеопазването, за да може болницата в града да не бъде затворена, да се търси връзката между образование и бизнес така,че млади специалисти да постъпват на работа в града. \"Не на последно място - да бъде съставен кризисен план за развитието на малкия и средния бизнес в общината, с изпълнението на който ще започнат и първите крачки към успешно съживяване на града и възстановяване на добрите му позиции през миналите години. Успешен ли е бизнесът, успешни ще бъдат и останалите области от развитието на обществото, най - вече социалните услуги за населението\", категорична бе Радина Банкова.    В разговора бяха коментирани проблемите на селото - нуждата от почистването на улиците от надвисналите клони на дърветата, по - стриктното спазване на графика за сметоизвозването. Хората от Брестово поискаха Радина Банкова да им обещае, че като стане кмет няма да назначава сама кметския наместник за селото, а ще се върне при тях, за да го изберат заедно. Само така според тях ще се гарантира, че избраният от тях кметски наместник ще се отзовава на грижите и проблемите им.", "date": "2019.10.08", "title": "Радина Банкова: Моята кауза е Ловеч и всички трябва да се обединим, за да извършим промяната!"}
{"url": "http://epicenter.bg/article/VMRO-shte-vnese-isk-v-Sofiyskiya-gradski-sad-za-prekratyavane-deynostta-na-Helzinkskiya-komitet/194981/2/0", "text": "От ВМРО обявиха, че ще внесат иск в Софийския градски съд за прекратяване дейността на Българския хелзинкски комитет, след като главният прокурор отхвърли искането им.    Депутатът от ВМРО Александър Сиди заяви пред програма \"Хоризонт\" на БНР, че според патриотите неправителствената организация оказва натиск върху българските магистрати и извършва \"неморална и открито антибългарска дейност\".    \"Няма как да не се съобразим с решение на прокурора. Имахме надежда в това, че след като е намерил доказателства, за да иска преразглеждане на делото, ще намери доказателства и в тази посока, че има намеса в съдебната власт. Това е негово решение. Той ни насочва към дело, което ние да водим пред съда. С колегата Джамбазки ще обсъдим този вариант и ще тръгнем в тази посока, което ни препоръчва и главният прокурор. Смятаме, че тази организация е вредна и трябва да бъде закрита\", каза депутатът от ВМРО Александър Сиди.  ", "date": "2019.10.08", "title": "ВМРО ще внесе иск в Софийския градски съд за прекратяване дейността на Хелзинкския комитет"}
{"url": "http://epicenter.bg/article/Ivo-Hristov-poiska-zashtitni-mehanizmi-za-kontrol-na-vnosa-na-ukrainsko-ptiche-meso/194982/2/0", "text": "Иво Христов, член на Групата на Прогресивния алианс на социалистите и демократите в Европейския парламент, постави въпроса за увеличаването на вноса на селскостопански стоки от Украйна в Европейския съюз по време на вчерашното заседание на Комисията по земеделие и развитие на селските райони в ЕП (AGRI).   Българският евродепутат е докладчик в сянка по становището на земеделската комисия относно споразумението между Европейския съюз и Украйна за изменение на търговските преференции за месо от домашни птици и продукти от такова месо.  \"Към 22 август тази година за 9 от 40 украински продукта с тарифни квоти за внос, са достигнати съответните прагове. Това включва ключови и чувствителни за Европа продукти като мед, царевица и пшенично брашно, например. Относно ситуацията с пилешкото месо, както е посочено в становището, от средата на 2016 г. се забелязва скок на вноса на разфасовки от домашни птици. Ръст от близо 15 000% е смущаващ и показва слабостта в Споразумението за асоцииране. В тази връзка подкрепям предложените мерки, с които ще защитим интереса на европейските производители\", посочи в своето изказване Иво Христов.   Българският евродепутат припомни също така, че се очаква производителите на птиче месо да бъдат потърпевши и от други търговски споразумения, като например това с \"Меркосур\". Христов настоя да бъдат предвидени адекватни механизми за защита от директния внос и от нарушения на добрите търговски практики. По думите му Европейската комисия трябва да помисли за въвеждане на механизми за временно преустановяване и дори намаляване на тарифните преференции в случай на сътресения в чувствителни сектори.  Квотата за внос на украинско пилешко месо е договорена през 2016 г. със споразумението за асоцииране на Украйна към ЕС. През 2016 г. страната е доставила на европейския пазар по-малко от 50 хил. тона пилешко месо. Само за две години обаче обемът на вноса се увеличава до 123 хил. тона. Това кара ЕС да премине към предоговарянето на квоти.  В рамките на заседанието Христов повдигна и друг въпрос към представителите на Европейската комисия - дали все още е обект на разглеждане искането към Европейската банка за възстановяване и развитие за заем на стойност 100 милиона евро от страна на голям украински производител на пилешко месо за придобиване на мощности за производство на пилешко в Словения.  ", "date": "2019.10.08", "title": "Иво Христов поиска защитни механизми за контрол на вноса на украинско птиче месо"}
{"url": "http://epicenter.bg/article/Pencho-Milkov--Vreme-e-Ruse-da-se-prevarne-ot-dogonvasht-grad-v-inovativen-grad/194938/2/0", "text": "В дебат по БТВ Радио кандидатът за кмет на Русе, издигнат от коалиция “БСП за България” Пенчо Милков сподели своята визия за промяна на града, като северната столица на България.   “Време е да се превърнем от догонващ град в иновативен град, който се движи с огромни стъпки, каквито другите не могат да направят, защото не могат да ги видят. Да базираме управлението на най-добрите практики и да използваме технологии от други области в общественото управление, заяви той. Искам да видя Русе отново като един от най-зелените и чисти градове в България, отново привлекателен и желан за живот, работа и бизнес, разрастващ се като население и икономически потенциал, какъвто беше дълги години. В момента обаче въпреки големите проекти, които са започнати сме изправени пред много проблеми. Считам, че са необходими енергия, единение, професионализъм и честност, за да ги решим и вярвам, че мога да се справя.”    Милков очерта три важни теми, които имат голямо значение за превръщането на Русе в модерен, стабилен и привлекателен град, а именно: справяне с най-болезнения проблем, чистотата на въздуха; подобряване инфраструктурата на града и овладяване на трайното и рязко обезлюдяване на града.    Чистотата на въздуха и на средата е от първостепенна важност, сподели Милков. Според него няма как Русе ефективно да се пребори с този въпрос, защото органите, които следва да го решат са държавни, в Русе това е РИОСВ. Според него години наред на русенци не се казва истината за предприятията, които цапат въздуха.   “Едва след въпросите на опозицията в Народното Събрание държавата осигури мобилни станции. Констатира се и един от промишлените замърсители, въпреки, че не е само той, на когото беше наложена глоба от 400 хиляди лева”, коментира кандидатът за кмет. Милков сподели, че е нужно на хората да бъде казана истината, защото гражданите нямат точна информация. “Кой им я дължи? Дължат им я държавните органи, които не казват кои са основните замърсители. Така, че първото нещо ,което бих направил е да дам на хората точна информация за промишлените замърсители. Второ, ще се определи каква част от замърсяването на въздуха се дължи на битовото замърсяване и какво се прави в тази насока, защото са предприети стъпки, които ние ще продължим. Ще запитам гражданите дали са съгласни нашия град да придобие собствена мобилна станция. Трето, трябва да имаме предвид, че кметът на общината вече е орган по чистота на атмосферния въздух и трябва да заеме това си място”, заяви Пенчо Милков.    По въпроса, засягащ подобряването инфраструктурата на града Милков коментира, че в Русе са започнати много проекти и това е факт. За осем години община Русе е получила 500 милиона лева финансиране само от еврофондове, отделно е изтеглен и заем, с който се правят много улици и тротоари в града. “Ще продължа работата по проектите, ще ги завърша с изключителна настойчивост по отношение на качеството и срочността”, подчерта Милков. Това, което му позволява да вярва ,че ще се справи е образованието му на юрист и специалната му подготовка в сферата на договорните отношения в строителството. От строителите ще се търси качествено и срочно изпълнение. Ще се направи ясна за гражданите система от критерии за реда, по който се ремонтират улиците. Хората ще знаят кога тяхната улица ще бъде ремонтирана в рамките на мандата. Ще има публична информация за реда на бъдещите ремонти. След приключване на започнатите мащабни ремонти общината ще насочи своите ресурси и сили за подобряване на микроградската среда – там, където русенци живеят и работят – междублокови пространства, тротоари, паркове, осветление, пейки и други елементи на градската среда. Всеки детайл и проект ще се прави удобен и красив.    Трайното и рязко намаляване на населението на Русе Милков очерта като нетърпима тенденция, която трябва да бъде овладяна. Според данни на НСИ от 2018г. градът е изгубил най-много жители, като се е стопил с 1223 души. “Напускането на жителите се базира на всичко, което споделих до момента: въздуха, средата, икономическата ситуация. В Русе средната работна заплата е с повече от 200 лева под средната за Бълагрия и с близо 700 лева по-ниска от тази в София. Това е една от главните причини за хроничното напускане на града от много хора. Всички тези въпроси искат паралелно решаване. На първо място, когато аз управлявам общината, ще целя крайно състояние на обществото на духа, ще се боря за сърцето на всеки един гражданин. Затова и думите на кампанията ми са Обичаме Русе. Защото в Русе са останали хората, които обичат града си. Но трябва да се преборим за въздуха, трябва да помогнем на бизнеса в града да бъде представен на национално и международно ниво”, коментира Милков.", "date": "2019.10.08", "title": "Пенчо Милков: Време е Русе да се превърне от догонващ град в иновативен град"}
{"url": "http://epicenter.bg/article/Mika-Zaykova--Investitorite-ne-idvat--zashtoto-nyamat-garantsii-za-parite-si/194939/2/0", "text": "Първо се подценяват нарочно приходите, после се надценяват нарочно разходите, за да има дефицит 1-2%. Разходите не само са надценени, но и капиталовите разходи не се получават и така винаги се получава излишък. Той се харчи безконтролно от Парламента. Добре,че тази година купихме едни самолети. Това заяви финансовият експерт Мика Зайкова в ефира на БНТ.    Според икономиста Стоян Панчев на ангро да се увеличават заплати без да има реформи е само предизборно.    Зайкова заяви, че всяка година парите в НЗОК се качват. \"Въпреки това не само не стигат, ами и болниците само затъват. Частните болници ползват най-скъпите пътеки и източват НЗОК. Тези болници трябва да се задължат да имат Спешни отделения, а не всички пациенти да се насочват към държавните затъващи болници\", категорична бе тя.    \"Идва икономическа криза, а нашето правителство харчи без да създава буфери. Правителството не е готово за тази рецесия\", коментира още икономистът Стоян Панчев. По думите му излишъците, които остават, трябва да отиват във фискалния резерв, а не да се харчат безконтролно.    Зайкова е категорична, че инвеститори не идват, защото нямат гаранции за парите си. \"Тука е най-голямата корупция\", смята още тя. ", "date": "2019.10.08", "title": "Мика Зайкова: Инвеститорите не идват, защото нямат гаранции за парите си"}
{"url": "http://epicenter.bg/article/Planinski-vodach-za-vandalite-v-Meteora--Tova-sa-hora--koito-sramyat-balgarskata-natsiya/194940/2/0", "text": "За своите 20 години опит като планински водач трудно може да ме изненада нещо. Блокирах, когато видях надрасканите български имена върху скалния паметник Метеора. Това заяви пред БТВ планинският водач Момчил Цветанов, който намира надписите.    Той обясни, че това са отделни хора, които срамят българската нация.    Група българи попаднаха на две мъжки и три женски имена, изписани по нишите на скалния манастир в Гърция.    Цветанов обясни, че Метеора е културен и скален паметник, който разкрива невероятни пейзажи. Освен това зад него стои историята на монасите, които са живели там. Цветанов поясни, че е водел група българи към т. нар „Затвор на монасите” – диво място, което се открива трудно, ако човек не познава района.    Според водача в България хората се променят и има много свестни хора. Въпреки това единствените драсканици по историческия паметник са на кирилица. ", "date": "2019.10.08", "title": "Планински водач за вандалите в Метеора: Това са хора, които срамят българската нация"}
{"url": "http://epicenter.bg/article/Rumen-Draganov--Falitat-na--quot-Astral-Holideyz-quot--ostavya-mnogo-nerazplateni-dostavchitsi/194941/2/0", "text": "Фалитът на \"Астрал Холидейз\" оставя много неразплатени доставчици, с които той е работил. Това каза в ефира на БНТ Румен Драганов, председател на Института за анализи и оценки в туризма.    \"Оставяме клиентите, там няма никакъв проблем, но стои въпросът с разплащането на хотели и други доставчици\", каза още той.    Драганов поясни, че така има определен брой хотели, които трябва да обявят несъстоятелност поради това, че имат свръхзадлъжнялост към доставчици. По думите му това трябва да стане незабавно, защото се изисква от Търговския закон. ", "date": "2019.10.08", "title": "Румен Драганов: Фалитът на \"Астрал Холидейз\" оставя много неразплатени доставчици"}
{"url": "http://epicenter.bg/article/Plamen-Dimitrov--Parite-nyama-da-stignat-do-detskoto-i-uchilishtno-zdraveopazvane/194942/2/0", "text": "Надявам се обещанията и разчетите за увеличаване на заплатите на медицинските специалисти да са реални. Разговорите са водени от преди. Има още 4-5 месеца са докато се финализира процедурата. Трябва да имаме гаранцията, че ресурсът ще бъде разпределен справедливо.   Това заяви лидерът на КНСБ Пламен Димитров в ефира на БНТ по повод вчерашното обещание за увеличение на заплатите на медицинските специалисти.    По думите му в системата в детското и училищното здравеопазване няма гаранции, че там ще стигнат парите. \"Нашите разчети показват, че в този сектор са необходими 4-5 милиона, но ги няма\", каза още той.    Димитров бе категоричен, че те не са подкрепяли никого. \"Който в България протестира за заплати - аз го подкрепям, независимо дали ме харесва или не. По дефиниция синдикалистите се борят за по-високи заплати. По-важно е това, за което говорим да стигне до хората. Ние направихме две неща - колективния трудов договор и осигуряването на пари в тазгодишния бюджет. 229 са договорените колективни трудови договори\", обясни още лидерът на КНСБ.    По думите му медицинските сестри и лекарите трябва да имат поне 200 лева разлика. Истината е, че вчера хората си тръгнаха недоволни. 6 000 души са в тази система, каза Димитров. ", "date": "2019.10.08", "title": "Пламен Димитров: Парите няма да стигнат до детското и училищно здравеопазване"}
{"url": "http://epicenter.bg/article/Prof--Chukov-za-udara-v-Siriya--Ima-pazarlak-mezhdu-Turtsiya-i-SASht-koy-da-nasledi-tezi-chuvstvitelni-tochki/194943/2/0", "text": "\"Американското решение за Сирия е много сложно. Тръмп вече за трети път обявява, че САЩ се оттеглят от Сирия и това винаги става след телефонен разговор с Ердоган, който е много добър дипломат. Големият въпрос е дали е имало споразумение между Турция и САЩ, едните да си отиват, а другите да заемат местата им. Дали Турция ще бъде оставена да прави каквото си иска. Започва един пазарлък - кой да наследи тези чувствителни точки\". Това коментира в студиото на Нова телевизия арабистът проф. Владимир Чуков по повод въздушния удар на югоизточната ни съседка в Сирия.    Арабистът е категоричен, че решението за оттеглянето на САЩ от операцията е някъде между президента Доналд Тръмп (Белия дом) и Пентагона.    Той е категоричен, че ще има промяна на политическата карта в региона. „Турция не желае да се създаде независима кюрдска държава. Ердоган смята да върне 2 милиона сирийски бежанци обратно в Сирия\", каза проф. Чуков.    По думите му след победата на опозицията на изборите в югоизточната ни съседка, темата за бежанците е станала основна в турския политически дневен ред.    \"Най-вероятно през 2023 година опозицията ще атакува Ердоган заради сирийските бежанци. Затова той се опитва още от сега да й отнеме това преимущество. Сирийските бежанци започнаха да бягат от Турция, затова се получи този натиск върху европейските граници\", коментира още Чуков.    По думите на проф. Чуков няма как бежанците да не са опасни за България, но зависи от интензитета на бягството на тези хора от Турция. Много се вдигнаха парите, които се плащат те, за да влязат в Турция. Но представете си какво ще стане какво ще стане със старите бежанци и новите. Това е като една бомба, която всеки момент може да гръмне.  ", "date": "2019.10.08", "title": "Проф. Чуков за удара в Сирия: Има пазарлък между Турция и САЩ кой да наследи тези чувствителни точки"}
{"url": "http://epicenter.bg/article/Biser-Petkov--Strategiya-za-deteto-nyama--pravi-se-tselenasochena-ataka-sreshtu-sistemata-/194949/2/0", "text": "Стратегия за детето няма, заяви в ефира на БНТ социалният министър Бисер Петков по повод вчерашната истерия в няколко училища в Сливен и Ямбол. Там родители масово извеждаха децата си от класните стаи, за да не им бъдат отнети от Агенцията за закрила на детето.    Според министъра случващото се в училищата в Сливен и Ямбол е целенасочена атака срещу системата, която не почива на никакви реални данни. Петков отново повтори, че Стратегия за детето няма. Такъв проект на стратегия е бил разработен в началото на годината от работна група към Съвета за закрила на детето. След като е бил на обществено обсъждане и е срещнал съпротива, несъгласие и отхвърляне, този проект е спрян и не е пускан за съгласуване в МС. Такъв документ няма и той не може да бъде основание за всяване на такива страхове, каза още Петков.    Министърът коментира, че държавата и институциите ще помагат на семействата, за да могат децата да израснат в семейна среда. Той заяви още, че има организации, които разпространяват слухове в социалните мрежи въз основа на \"Стратегия за детето\", с цел всяване на паника.    Петков заяви още, че се очаква увеличение на всички пенсии с 6,6% от 1 юли догодина. Освен повече пари за пенсионерите, в проектобюджета за 2020-та са заложени и повече средства за личен асистент за хората с увреждания.", "date": "2019.10.08", "title": "Бисер Петков: Стратегия за детето няма, прави се целенасочена атака срещу системата "}
{"url": "http://epicenter.bg/article/Karadaya-ot-Zarnevo--Vie-ste-dostoyni-patrioti--izberete-modela-na-zaetostta-v-Tervel---VIDEO--/194984/2/0", "text": "  „Здравейте, горди и достойни патриоти.“ С тези думи председателят на ДПС Мустафа Карадайъ поздрави жителите на село Зърнево, община Тервел, съобщиха от пресцентъра на партията.    Героично Зърнево, което пише история явно трябва да направи исторически избор и крачка и тази година, както е правил през 1989г., добави лидерът на ДПС.    На предизборната среща в тервелското село Зърнево бе представена листата на ДПС за общински съветници начело с кандидата за кмет на община Тервел Аксел Наз.    Карадайъ заяви още, че ДПС е партията, която от 30 години е пазител на целостта, мира и стабилността на България. Онези самозвани патриоти, които всъщност са националисти умеят само да разделят и противопоставят хората в нашата страна на религиозен и етнически принцип. Патриот е онзи, който обича Родината, ближния, различния и ги обединява, обяви Карадайъ. Той каза, че това се случва само в ДПС.    Мустафа Карадайъ напомни завета Левски за чиста и свята република и каза, че ДПС е последовател на завета на Левски. Да живеем равни българи, турци, християни и мюсюлмани в нашата чиста и свята република, припомни той. Затова Зърнево през 2019г. ще направи пак историческа крачка тук в Тервел. Ще каже „Не“ на противопоставянето и разделението и „Да“ на красивите, умните, образованите и доказалите себе си, заяви лидерът на ДПС.    Карадайъ каза, че против всякакви световни правила ГЕРБ забраниха нашия майчин език. Не можем да гласуваме за тях, каза още той. Това направиха заедно с националистите и се състезаваха кой по-голям националист е, обяви председателят на ДПС.    Вие имате шанс да направите историческата крачка към обединението, заедността на хората и различния модел на управление в община Тервел, обяви лидерът. „Не“ на модела на разделението, противопоставянето и страха и „Да“ на модела на обединението и заедността, бе категоричен той.    Моето доверие към нашия кандидат е безпрекословно, обяви зам.-председателят на ДПС Филиз Хюсменова. Тя е една от вас и събира в себе си всички ваши силни страни. Тя умее да гледа смело хората в очите, да казва истината, изпълнява обещанията си и тя е тази, която няма да ви предаде, обяви Хюсменова. Ще управлява община Тервел със силна ръка, облечена в кадифена ръкавица в името на всеки един от вас и с грижа към вас. Доверете и се, защото тя го заслужава, каза още тя.    Ние трябва да покажем на България, че в смесените райони като Тервел, ДПС е правилният избор. С тези думи се обърна зам.-председателят на ПГ на ДПС Йордан Цонев към жителите на селото. Ние знаем как да управляваме такива общини в интерес на всички етноси без да делим хората по религиозен и етнически признак, обяви Цонев.    Затова се обръщам към всички мои приятели християни да преодолеят предразсъдъците, защото не върши работа никому. Не помага да живеем добре заедно, не помага общините ни да станат по-красиви и не помага за доброто на хората, изтъкна той. За доброто на хората помага тогава, когато ги избираме не по етнически и религиозен признак, а по техните качества и способности. И аз знам, че ще изпълните вашият дълг към Зърнево, Тервел, България и децата, заключи Йордан Цонев.    На предизборната среща присъстваха още народният представител д-р Хасан Адемов и членът на ЦОБ Рушен Риза.  ", "date": "2019.10.08", "title": "Карадайъ от Зърнево: Вие сте достойни патриоти, изберете модела на заедността в Тервел! (ВИДЕО) "}
{"url": "http://epicenter.bg/article/Elen-Gerdzhikov--Zad-Maya-Manolova-stoi-zadkulisieto-i-ekipa-na-Oresharski-/194985/2/0", "text": " заяви на специално свикана пресконференция Елен Герджиков, председател на Столичния общински съвет и трети в листата на ГЕРБ за общински съветници. Проявата бе в отговор на последните публични изяви на Манолова.   Герджиков застана пред медиите заедно с Малина Едрева, която в момента е шеф на съветниците от ГЕРБ в столицата и четвърта в листата. . Една от основните им тези бе, че Манолова сипе обвинения за нападения като това над шатрата й пред НДК, за да прикрива своята некомпетентност.   , заяви Герджиков Свидетели сме на подмяна на кампанията - вместо да сме при гражданите, ние сме принудени от Мая Манолова да се занимаваме с шатри и манипулации, обясни защо се свиква пресконференцията Малина Едрева. И продължи:   Тя си измисля провокации, това е нейната тактика! Ние няма да допуснем като политическа партия да бъдем включени в поредния сценарий на задкулисието!\"   След това Едрева подаде щафетата на Герджиков, който бе видимо гневен от последните изяви на Манолова. \" , започна Герджиков.   И направи по собствените му думи политологичен анализ на ситуацията.   \"Ние сме свидетели на три кампании, които води Манолова. Първата е тази, която се обявява за позитивна. Но повтарянето на тази дума едва ли е достатъчно, за да направи тази кампания такава. Внимателният поглед открива много бели петна -  Именно тези дефицити поражда нуждата да се водят останалите две кампании\", каза Елен Герджиков.   \"  Изпълнена с неверни твърдения, поднесени по драматичен начин. Ще цитирам само част от тях. Заравянето на РДФ-горивото? Няма такова нещо!\"   \"  Не, общината е с най-висок кредитен рейтинг и с изключително нисък процент на плащане по кредитите спрямо приходите си.  На всички вече стана ясно, че тази поръчка няма да приключи преди изборите и че следващият кмет ще одобрява протоколите или няма да ги одобри и ще подписва договорите.  Всички разбрахте за какво става въпрос.  Ами, не, не става въпрос за ремонт, не става въпрос за забавяне, става въпрос за строеж!  каза още шефът на СОС.   И продължи:   Лично на мен много ми напомня онова от преди няколко години - \"Страхуват ли ви ГЕРБ?\"  Също няколко примера: причакване пред фризьорски салон, натиск над Армен Назарян, натиск над медицинската сестра, която прочем напусна щаба й, ПТП-то с нейния автомобил, докато обявява, че пътува с градския транспорт. Очевидно, ние сме виновни и за това ПТП.  Да не би следващото твърдение да бъде, че ние сме нарязали шатрата, за да влезем вътре, да откраднем рекламните материали и да облепим колите?!  изброи примерите ядосаният Герджиков.   \"  Не може тази кампания да се води по този начин и да се обявява за позитивна , заяви накрая председателят на СОС.      ", "date": "2019.10.08", "title": "Елен Герджиков: Зад Манолова е задкулисието и екипът на Орешарски!Това е безкрупулна борба за власт!"}
{"url": "http://epicenter.bg/article/Iliyana-Yotova-dari-kartina-i-shal-za-blagotvoritelniya-targ-na-fondatsiya--Za-nashite-detsa--/195019/2/0", "text": "Илияна Йотова подкрепи тазгодишния благотворителен търг на фондация „За нашите деца“ с уникални картина и шал, изработени от българката Мария от Одрин по техниката Ебру. Това предаде Агенция \"Фокус\".     Вицепрезидентът беше патрон на тазгодишното издание на благотворителната Вечер на добродетелите, организирана за десети път от фондацията, чиято мисия е осигуряването на здрава семейна среда, пълноценно развитие и щастливо детство за всяко дете.    Във видео послание Йотова посочи, че „За нашите деца“ е пример как упорито и смело можеш да събираш подкрепа и да постигаш цели.    Корените на Ебру или т. нар. изкуство върху вода са в далечния IX век, на територията на днешен Иран. За произведение от Ебру са необходими минерални бои, извлечени от скала, четка от конски косъм с дръжка от розов храст, жлъчка от животни, шило и съд с вода.    Зад предметите, дарени от Илияна Йотова, е историята на Мария и Александър Чъкърък от Одрин, които съхраняват българското и го разпространяват отвъд пределите на България.  Родът на Александър успява през годините да съхрани българските храмове в Одрин – „Св. Георги“ и „Св. св. Константин и Елена“. При църквата „Св. Георги“ функционира българското читалище „Просвета“, филиал на свиленградското.    През 2018 г. вицепрезидентът Йотова откри обновената мултифункционална сграда на читалището.    Там всяка седмица около 30 деца изучават български език. Развиват се различни дейности, които привличат не само представителите на българската общност в Одрин. Танцовият клуб например в момента изучава различни танци от Балканите и се изявява на фестивали в България и Турция. В читалището има и клуб по Ебру.", "date": "2019.10.08", "title": "Илияна Йотова дари картина и шал за благотворителния търг на фондация „За нашите деца“ "}
{"url": "http://epicenter.bg/article/Bez-sakrateno-sledstvie-za-umishleno-ubiystvo-/195022/2/0", "text": "Съкратено съдебно следствие няма да се допуска в случаите на умишлено убийсто.    Това реши на второ четене правната комисия с приемането на поправки в Наказателно-процесуалния кодекс, съобщи  .    Първоначално внесеният общ законопроект от БСП, \"Обединени патриоти\" и \"Воля\" предвиждаше съкратено съдебно поризводство да не се допуска и при причиняването на тежки телесни повреди.    От ГЕРБ обаче настояха от текста да отпадне тежката телесна повреда, тъй като според тях ограничаването на съкратеното съдебно производство при тези престъпления ще забави делата. В крайна сметка след едночасови дебати депутатите приеха съкратеното следствие да не се прилага само в случаите на умишлените убийства.   От БСП възразиха, че не трябва да се изключват тежките телесни повреди, тъй като и в тези случаи трябва да се получават по-справедливи наказания.", "date": "2019.10.08", "title": "Правната комисия реши: Без съкратено следствие за умишлено убийство "}
{"url": "http://epicenter.bg/article/Eva-Mitova--Za-4-godini-v-rayon--quot-Poduyane-quot--sa-izgradeni-i-renovirani-33-detski-ploshtadki-/195025/2/0", "text": "  Кандидатът за кмет на район „Подуяне“ от ГЕРБ-СДС Ева Митова и кандидатите за общински съветници Силвия Христова и Милена Янкулова проведоха открита приемна с граждани при пазара на ул. „Макгахан“. Това съобщиха от пресцентъра на ГЕРБ.    По време на срещата представителите на ГЕРБ споделиха, че се планира намираща се в близост площ да бъде превърната в детска площадка.    Гражданите поставиха проблемите, с които се сблъскват в ежедневието си и поискаха още по-добро осветление и продължаване на облагородяването на детските кътове.    Кандидатите споделиха с хората, че за последните 4 години в района са изградени и реновирани 33 детски площадки, като те са приоритет и в програмата за следващ мандат.    Приоритет ще бъде и изграждането на фитнеси на открито. В жк „Хаджи Димитър“ е предвидено поставянето на ново осветление на ул. „Липранди“ от ул. „Макгахан“ до ул. Никола „Войновски“, ул. „Ресенска поляна“ и до бл. 40.    Ева Митова и кандидатите за общински съветници посетиха и реновираната през последния мандат площадка пред 24 СУ „П.К. Яворов“, чийто двор се ремонтира в момента.    Ремонт на ул. „Макгахан“ пък е основен акцент в програмата на Митова за следващите 4 години.", "date": "2019.10.08", "title": "Ева Митова: За 4 години в район \"Подуяне\" са изградени и реновирани 33 детски площадки "}
{"url": "http://epicenter.bg/article/Trima-sa-nositelite-na-Nobel-za-fizika-za-otkritiya-v-oblastta-na-astronomiyata-i-astrofizikata-/194991/7/0", "text": "Джеймс Пийбълс е удостоен с престижната награда за \"теоретични открития във физическата космология\", а Мишел Майор и Дидие Келоз - \"за откриването на екзопланета в орбитите на слънцеподобна звезда\". Това съобщиха световните информационни агенции, цитирани от БТА.    Тазгодишните лауреати преобразиха представите ни за Космоса, се казва в съобщението на Нобеловия комитет. Докато теоретичните открития на Джеймс Пийбълс допринесоха за нашето разбиране за това как еволюира Вселената след Големия взрив, Мишел Майор и Дидие Келоз изследваха нашите космически квартали на лов за неизвестни планети.    Техните открития завинаги промениха представите ни за света, подчертават от комитета.  ", "date": "2019.10.08", "title": "Трима са носителите на Нобел за физика за открития в областта на астрономията и астрофизиката "}
{"url": "http://epicenter.bg/article/Merkel--Sporazumenie-za-Brekzit-e--malko-veroyatno--bez-kompromisi-ot-strana-na-London-/194992/7/0", "text": "Канцлерът на ФРГ Ангела Меркел предупреди, че сделката за Брекзит е обречена на провал, освен ако Обединеното кралство не направи компромис по въпроса за ирландската граница. Съответното разкри източник на Даунинг Стрийт, предава AFP и Агенция \"Фокус\".    Меркел е провела телефонен разговор с премиера на Великобритания Борис Джонсън, в който е заявила, че споразумението за излизане на Обединеното кралство от структурите на Европейския съюз изглежда „малко вероятно“, ако Лондон не се съгласи да запази Северна Ирландия в митническия съюз на ЕС.  ", "date": "2019.10.08", "title": "Меркел: Споразумение за Брекзит е „малко вероятно“ без компромиси от страна на Лондон "}
{"url": "http://epicenter.bg/article/Otvoriha-za-turisti-kontrolnata-zala-na-AETs--quot-Chernobil-quot--/194996/7/0", "text": "След засиления туристически интерес към Чернобил, предизвикан от сериала по HBO, украинското правителство разреши достъпа до едно от ключовите места на взрива централата - контролната зала на реакторен блок 4.    Точно там, заместник главният инженер на атомната електроцентрала Анатолий Дятлов е дежурен през нощта на 26 април 1986 г. Заедно с група съветски учени провеждат тестове за сигурността. Те спират охлаждащата система на ядрения реактор, а това довежда до огромна експлозия. Най-малко 54 души загиват на място, припомня \"Монитор\".    Аварията е считана за най-тежката в историята на ядрената енергетика. Счита се, че процедурните нарушения и конструкционните недостатъци на реактора са основната причина за инцидента. Роля играе и недостатъчната комуникация между операторите и служителите, отговарящи за безопасността.    Радиацията, която се отделя в атмосферата, достига до стотици хиляди други.    Над 600 000 запасняци, военни и граждани работят по затварянето на реактора и овладяването на всички заплахи (втори взрив, заразяването на река Припят, намаляване на радиоактивния прах и затварянето му в 30-километровата зона, ограничаването на опасността радиацията да бъде разпространена от животни, изграждането на обходна стена, изграждането на саркофага и т.н.) в опасната зона през първите 6 месеца. Голяма част от използваните превозни средства в овладяването все още стоят паркирани в поле близо до Чернобил.    Радиационното замърсяване засяга територията на 17 държави, включително и България. У нас информацията за случилото е оповестена със закъснение от няколко дни. СССР информира за аварията след 2 дни - с безобидно съобщение, пуснато по радиото и телевизията едва на 28 април вечерта, след като шведски станции засичат завишена радиация.    У нас до третия ден няма никакви официални съобщения, а медиите мълчат. Когато най-после властта съобщава за аварията, случаят се представя като нещо ограничено и не особено опасно. Особено се набляга на твърдението, че за България няма абсолютно никаква опасност, въпреки че радиоактивният облак достига страната ни за няколко дни. За периода 30 април - 2 май радиоактивното замърсяване на приземния въздух средно за страната се повишава няколко хиляди пъти спрямо обичайните стойности преди аварията.    Изчислено е, че под изградения от цимент и стомана саркофаг все още има 200 тона радиоактивно гориво. Новият саркофаг беше изграден и поставен над четвърти реактор на АЕЦ “Чернобил” през 2016 г.    В края на септември официални лица разведоха журналисти в контролната зала на реактор 4, която се намира под новия саркофаг, за да обявят новите туристически обиколки.    Обиколката продължила едва няколко минути, за да не бъдат изложени гостите на големи нива на радиация. Всички туристи ще бъдат с маски и защитно облекло, като ще минават през скенери на влизане и на излизане от централата.    Нивата на радиация в самата централа са различни, но са концентрирани най-вече в почвата и растенията. Друга голяма опасност е радиоактивният прах, който покрива всичко. Служителите в централата пръскат всичко със специални химикали, като целта е този прах да не се вдига във въздуха.    Само тази година Чернобил и околностите са били посетени от повече от 82 хил. души. Местни експерти и лекари се притесняват, че засиленият интерес носи със себе си много сериозни рискове за здравето.  ", "date": "2019.10.08", "title": "Отвориха за туристи контролната зала на АЕЦ \"Чернобил\" (ВИДЕО)"}
{"url": "http://epicenter.bg/article/Nikola-Gruevski-poluchi-statut-na-bezhanets-i-ostava-v-Ungariya/194997/7/0", "text": "Бившият македонски премиер Никола Груевски има статут на бежанец в Унгария, предаде сръбското радио Б92, цитирано от \"Фактор\".    Медията се е позовала на решение на висш съд в Будапеща, издадено днес. Магистратите от членката на Европейския съюз са били категорични, че не могат да предадат политика на Скопие, защото той е под закрилата на международните правни норми. Постановлението на съдиите в Унгария е окончателно и не подлежи на обжалване. Документът е бил изпратен и до правосъдното министерство на балканската страна.    Никола Груевски избяга в Унгария в началото на ноември миналата година. Той е бил осъден за злоупотреба с държавни средства заради покупката на луксозен \"Мерцедес\" с бюджетни пари.  ", "date": "2019.10.08", "title": "Никола Груевски получи статут на бежанец и остава в Унгария"}
{"url": "http://epicenter.bg/article/Balgarin-e-postradal-pri-intsidenta-v-germanskiya-grad-Limburg-/195003/7/0", "text": "Един български гражданин е сред пострадалите при инцидента в Лимбург, Германия, при който камион блъсна 8 автомобила. Това съобщиха от пресцентъра на Министерството на външните работи. По информация на германската полиция българският гражданин е получил леки наранявания, оказана му е медицинска помощ, след което е бил освободен от медицинско наблюдение. Към момента няма официални данни за мотивите за инцидента, разследван от германските власти.   Генералното ни консулство във Франкфурт е във връзка с германските власти и е готово при необходимост да оказва съдействие.", "date": "2019.10.08", "title": "Българин е пострадал при инцидент в германския град Лимбург (Снимки)"}
{"url": "http://epicenter.bg/article/------------------/195004/7/0", "text": "Американската армия ефективно изключи Турция от въздушното пространство на Северна Сирия, като предприе редица действия, които да предотвратят възможността турски самолети да подкрепят евентуална наземна операция, пише вестник Hurriyet Daily News, цитиран от \"Фокус\".    Говорителят на Пентагона Карла Глийсън заяви пред репортери, че Центърът за въздушни операции е премахнал Анкара от коалиционния въздушен списък, който координира полетите на държавите съюзници на Вашингтон, и също така е прекратил достъпа до разузнавателна информация на Турция.    Тя отбеляза, че „ако не сте във въздушния списък е много трудно да координирате полети в тази зона“.    Междувременно министърът на отбраната на САЩ Марк Еспър се е свързал с президента Доналд Тръмп по повод планираната от Анкара операция в СЕверна Сирия.   Той е бил в контакт и с държавния секретар Майк Помпео и други служители, част от Главното командване на силите за сигурност на САЩ.    „САЩ не одобряват турските действия. Министърът на отбраната ще е в контакт със засегнатите ни съюзници, партньори и Белия дом“, заяви американски държавен служител, пожелал да остане анонимен. Той също така още веднъж потвърди, че Вашингтон е започнал да изтегля войските си от някои част на Северна Сирия.  ", "date": "2019.10.08", "title": "САЩ изключиха Турция от въздушното пространство на Северна Сирия "}
{"url": "http://epicenter.bg/article/Rusiya-i-Turtsiya-podpisaha-sporazumeniya-za-targovski-razplashtaniya-v-natsionalni-valuti-/195013/7/0", "text": "Русия и Турция подписаха споразумение за търговски разплащания в национални валути, както и за разширяване и укрепване на междубанковото сътрудничество. Това се посочва в съобщението на Министерството на финансите на Русия, цитирано от TACC и Агенция \"Фокус\".    От руска страна споразумението беше подписано от първия вицепремиер и министър на финансите Антон Силуанов, a от турска - от турския министър на финансите Берат Албайрак.    Основната цел на документа е увеличаване и постепенно преминаване към използване на национални валути (рубла и турска лира) при извършване на разплащания между двете страни, създаване на подходяща инфраструктура на финансовия пазар и повишаване на привлекателността на националните валути за стопанските субекти на Руската федерация и Турция.    Припомняме, че само преди седмица руският президент Владимир Путин обяви, че все повече държави преминават към други валути в търговските договори и подчерта, че използването на долара от Вашингтон като политически инструмент се проваля.   А двамата с турския му колега Реджеп Ердоган отдавна водят разговори по темата търговските разплащания между двете страни да преминат към национални валути.  ", "date": "2019.10.08", "title": "Русия и Турция подписаха споразумения за търговски разплащания в национални валути "}
{"url": "http://epicenter.bg/article/-Shpigel--Kriza-okolo-naslednichkata-na-Angela-Merkell-Shte-bade-li-nominirana-za-kantsler-/195018/7/0", "text": "Резервите спрямо лидерката на ХДС Анегрет Крамп-Каренбауер растат както в редиците на собствената й партия, така и сред хората, пише авторитетното немско издание spiegel.online.  Анегрет Крамп-Каренбауер, популярна като АКК, смени Ангела Меркел на лидерския пост на ХДС миналата година, а след избирането на Урсула фон дер Лайен за председател на Еврокомисията застана начело на министерството на отбраната.   По традиция лидерът на ХДС се счита за кандидат за канцлер.  Изданието търси отговор на тези въпроси, като обръща внимание на редица факти, които сочат криза около кандадитурата на Крамп-Каренбауер.   Така например младежите в ХДС настояват да се направат първични избори в партията по въпроса кой да е кандидат за канцлер. Младежкият лидер Тилман Кубан заяви пред ARD (цитиран от „Шпигел“), че кандидатурата на АКК не може автоматично да се поставя. Старият съперник на АКК Фридрих Мерц, който се състезава с нея за председателското място на конгреса, също подкрепя идеята за първични избори.    В анализа се уточнява, че АКК остава фаворит, но се изброяват обстоятелства, които поставят под съмнение автоматичната й номинация –   дори отстъпление при допитванията по поръчка на „Шпигел“;  , нито й донесе повече подкрепа сред гражданите; в началото на годината имиджът й бе свързван с големи надежди, но в рамките на девет месеца вече търпи щети.  Любопитен момент в публикацията е допускането, че след конгреса на ГСДП в началото на декември и избор на ново ръководство, може да се стигне до напускане на Голямата коалиция. Съответно – до нови избори.  Тогава въпросът за канцлерската номинация ще бъде поставен в спешен порядък.", "date": "2019.10.08", "title": "„Шпигел“: Криза около наследничката на Ангела Меркелл Ще бъде ли номинирана за канцлер?"}
{"url": "http://epicenter.bg/article/Velikobritaniya-publikuva-obnoveni-planove-za-Brekzit-bez-sdelka/195030/7/0", "text": "Великобритания се опита да успокои безпокойството, което поражда Брекзит без сделка, като публикува днес планове за реагиране при непредвидени случаи, включително за създаване на нова служба, която да помага на доставчиците на медицински стоки, предаде Ройтерс, цитирана от БТА. Британският парламент, в който повечето депутати се опитват да предотвратят Брекзит без сделка, поиска по-рано осъвременени данни за усилията на правителството за смекчаване на неблагоприятните последици, които се очаква да причини излизането от Европейския съюз без споразумение. Правителството публикува осъвременен вариант на тези планове в документ, озаглавен \"Доклад за готовността при липса на сделка\". Той включва стъпките, предприети по важни въпроси като границите, правата на гражданите, енергетиката, промишлеността и Северна Ирландия. \"Във всеки момент правителството ще бъде откровено за бъдещите предизвикателства, ще вижда и възможностите\", каза министър Майкъл Гоув, който отговаря за приготовленията. \"Правителството, компаниите и гражданите могат да работят заедно, за да се подготвят за Брекзит, и да гледат уверено към бъдещето\", заяви той. Изтекли по-рано документи изтъкваха възможността за граждански размирици и недостиг на храни, гориво и лекарства при Брекзит без сделка, въпреки че правителството тогава увери, че това са остарели вече сценарии за възможно най-лошия случай. В сегашния документ, който до голяма степен включва обявени по-рано мерки и съвети към компаниите и потребителите, се говори за създаването на нова служба, която да помага на доставчиците на медицински стоки да се подготвят за новата ситуация.  ", "date": "2019.10.08", "title": "Великобритания публикува обновени планове за Брекзит без сделка"}
{"url": "http://epicenter.bg/article/V-Germaniya-se-e-razbil-amerikanski-F-16--pilotat-e-v-bolnitsa-/195036/7/0", "text": "Изтребител F-16 на Военновъздушните сили на САЩ катастрофира в Западна Германия в окръг Трир-Саарбург (федерална провинция Рейнланд-Пфалц), съобщиха във вторник от полицията на град Трир, цитирани от TACC и \"Фокус\".    \"Отговорните служби работят на мястото на инцидента\", казаха от полицията. Пилотът е катапултирал и е откаран в болницата. \"Няма информация за естеството на нараняванията му. Причината за катастрофата остава неизвестна\", се казва в съобщението за пресата.    Както каза представител на германските военновъздушни сили пред кореспондент на ТАСС, изтребителят принадлежи на ВВС на САЩ.    Става въпрос за F-16, дислоциран в американската авиобаза \"Шпангдалем\". От пресслужбата на авиобазата съобщиха за ТАСС, че катастрофата е станала \"по време на тренировъчен полет\".    \"Няма пострадали на земята\", заяви представителят на авиобазата.    Според местния телевизионен канал SWR3 самолетът е паднал далеч от населени места.   ", "date": "2019.10.08", "title": "В Германия се е разбил американски F-16, пилотът е в болница "}
{"url": "http://epicenter.bg/article/Aleksandrina-Pendachanska-e-solist-v--Divas-in-Concert--/194989/6/0", "text": "Три пъти номинираната за ГРАМИ Александрина Пендачанска, концертмайсторът на Виенската филхармония Албена Данаилова и италианската маестра Сперанца Скапучи  ще изпълнят любими произведения на Рихард Щраус и Ерик Корнголд в “Divas in Concert”.    Красивото музикално събитие ще се състои на 17 октомври в зала „България“, а идеята да събере трите дами в един концерт е на директора на Софийската филхармония маестро Найден Тодоров.   Световноизвестното сопрано Александрина Пендачанска е една от най-обичаните от българката публика родни певици. Красивата дива гастролира на сцените на най-престижните опери в цял свят - Виена, Париж, Берлин, Ню Йорк, Рим, Брюксел, Вашингтон, Хамбург, Москва, Торино, Неапол, Санта Фе, Брегенц, Монте Карло, Тел Авив, Хюстън, Лисабон и др.   Пендачанска изпълнява над 70 роли, а през последните години живее и работи в Париж.   Другият български солист в концерта Албена Данаилова също е повод за национална гордост. Виртуозната цигуларка е първата жена концертмайстор в над 140-годишната история на известния със своя консераватизъм оркестър на Виенската опера. Албена се явява и печели мястото след тежък конкурс през 2008 г., а след двугодишен пробен период през 2010 г. е назначена официално на престижната позиция, която заема днес.   Третата дама в “Divas in Concert” идва от меката на класическото изкуство – Италия.  Сперанца Скапучи завършва Джулиард скул и Музикалната консерватория „Санта Чечилия” в Рим, а талантите ѝ като пианист и диригент не остават незабелязани.   Скапучи бързо си проправя пък към световните сцени - през 2007 г. италианката се присъединява към екипа на Метрополитън опера, където работи с Джеймс Ливайн по заглавието „Лучия ди Ламермур” на Доницети. През годините дирижира симфонични концерти с Кралския филхармоничен оркестър на Ливърпул, Оркестър Концертгебау Амстердам, Orchestra Regionale della Toscana във Флоренция и др. През ноември 2013 г. нейният първи запис на компактдиск бе пуснат от Warner Classics.   Билетите за концерта на трите изключителни диви и Софийската филхармония вече са в продажба на цени от  25 до 50 лв. Налични са на касата на зала „България“, мрежата на ивентим, ипейго и тикестбг.  ", "date": "2019.10.08", "title": "Александрина Пендачанска е солист в “Divas in Concert” "}
{"url": "http://epicenter.bg/article/Varnenskata--Dzhokonda--na-stsenata-na-Sofiyska-opera-i-balet/195042/6/0", "text": "  На 14 октомври от 19.00 часа Държавната опера Варна гостува на сцената на Софийска опера и балет със своята постановка на „Джоконда“, най-известната опера на Амилкаре Понкиели (1876), една от най-красивите и сложни творби в световната музикална съкровищница.   В главната роля блести изключителното българско сопрано Габриела Георгиева, която покорява публиката с познатото си вокално и артистично майсторство.   С изключителна прецизност и психологическа дълбочина тя изгражда своята прелестна Джоконда като един многопластов образ, светъл, извисен, трогателен, вълнуващ. Варненската „Джоконда“ е български дебют на оперната прима, която досега е изпълнявала тази роля само в чужбина.   „Джоконда“ е първа постановка в историята на Варненската опера и това, наред с всичко останало, обяснява пристрастието на целия екип.   Трудните певчески роли великолепно защитават солистите на Варненската опера: Бойка Василева – Сляпата, Евгений Станимиров – Алвизо, Михаела Берова – Лаура, Пламен Димитров – Барнаба, Валерий Георгиев – Енцо Грималди и др. Оркестър, хор и балет на Варненската опера.  ", "date": "2019.10.08", "title": "Варненската „Джоконда“ на сцената на Софийска опера и балет"}
{"url": "http://epicenter.bg/article/Prof--Antoniy-Todorov--Partiyata-na-Slavi-Trifonov-e-s-ogranichen-potentsial/194946/11/0", "text": "Слави Трифонов учреди политическата партия \"Няма такава държава\" , чието име е вдъхновено от една от песните му. Доскорошният телевизионер проведе учредителното събрание без да покани медиите и без да отговаря на журналистически въпроси.   \"Това е поредният спасител на българската политическа сцена. Тепърва предстои да видим какво ще е изграждането на структурите. Има едно популистко говорене, една жажда за справедливост\", каза политологът доц. Петър Чолаков в студиото на Bulgaria ON AIR.   \"Днешната политика отдавна заприлича на шоу и създаването на тази партия затвърждава това. Точките в програмата на партията изискват свикване на Велико Народно събрание. Там има някакви неща, които са буквално изсмукани от пръстите. Потенциалът на партията е доста ограничен и той ще се крепи основно на медийни прояви\", коментира политологът проф. Антоний Тодоров.   Според Чолаков повечето политически формации избягват да използват думата \"партия\". Той каза, че според него чисто съзнателно се прави този избор на партията - \"Няма такава държава\", ако случайно има проблем с регистрацията, ще му сложат моментално трънения венец на главата. \"Тръмп също беше един търговски продукт, поставен на политическата сцена. Президентът на Украйна също\", обясни проф. Тодоров в ефира на Bulgaria ON AIR. Той твърди, че моментът на учредяване на партията е изненадващ. \"Това не е първият флирт на Слави с политиката, той е по-скоро дясно ориентиран. Очаквам популистко говорене, което да се заиграва с някои консервативни ценности\", сподели Чолаков. И прогнозира, че ако Трифонов реши да изрази подрепа на изборите за Мая Манолова, това не би й навредило.", "date": "2019.10.08", "title": "Проф. Антоний Тодоров: Партията на Слави Трифонов е с ограничен потенциал"}
{"url": "http://epicenter.bg/article/Kevork-Kevorkyan--Isteriya-predi-nadiganeto-/194953/11/33", "text": "Е, започва се.  И проблемът съвсем не е само във фалшивата новина, че отнемат насила цигански деца.  Преди малко видяхме по телевизията на какво е способна тълпата – в сливенския квартал „Надежда“, където изведоха децата си от училищата.  Същият квартал, който от години граничи с незаконно сметище – сякаш, за да напомня на жителите му, че мястото им е при боклуците.  Истерията е обхванала още и Карнобат, Сунгуларе, Асеновград…    Тази лавина – от уплашени и озверени от незнание хора - не може да бъде удържана.  И няма да бъде удържана – рано или късно.  Каквито и позорни обяснения да бъдат давани.  Един дори каза по телевизията, че причината за бунтовете е и Путин.  Това е кристална налудност – много удобна обаче за Властта.  Няма никакво значение, кой продуцира фалшиви новини или заплахи.  Важното е, че те поникват с лекота и пораждат паника.    Така ще е, докато за болния лъв от Разград говорят повече, отколкото за Надигането – ах, колко сме загрижени, че лъвът започнал да куца.  А то куца – и не от днес – цялата държава.  Това, което се надига, е по-страшно от всички лъвове на света.  Изоставени хора, поощрявани/купувани с някой лев единствено по време на избори.  Тези клетници ще бъдат използвани за далеч по-съдбоносно Надигане – срещу всичко Българско.    Нямаме акъл за две пари.  Македонците ни въртят на пръста си.  Плашим Ердоган заради решението на Фолксваген да направи завода си в Турция – ей, не дразнете от меките си столове Турчина, не подкокоросвайте европейските си „съюзници“ срещу него – защото, ако вдигне бариерите срещу бежанците, ще ни издави всички.    И не „съпротивата“ срещу купуването на парадните Ф-16 е била „подла“, както каза Бойко.  Подло е поощряването на Циганското Надигане – и то няма нищо общо с фалшивите заплахи за децата им.  Те винаги ще бъдат подвластни на всякакви лъжи, дотам ги докарахте.  Подла е и апатията на Властниците от годините на Прехода – към истински важното, към съдбоносното.    Няма какво повече да обяснявате за качествата на Ф-16 и на „Локхийд Мартин“ – когато Държавният департамент на САЩ е зад гърба ти, можеш да продаваш хладилници и на ескимосите.  От „Локхийд Мартин“ нарекоха Бойко „смел лидер“.  Нашите хора обаче искат да чуят от него, какво мисли за Надигането?  Това ще е проява на смелост и лидерство.    ***        ***  ", "date": "2019.10.08", "title": "Кеворк Кеворкян: Истерия преди надигането "}
{"url": "http://epicenter.bg/article/Valeri-Naydenov--V-SASht-ima-politicheska-grazhdanska-voyna-/194990/11/0", "text": "В САЩ има политическа гражданска война. Такова мнение изказа пред БНР журналистът Валери Найденов.    „Засега не се стига до отцепване на някои щати, но и натам върви. Очевидно има риторика срещу централните щати, защото те обикновено подкрепят републиканците. Импийчмънтът на Тръмп е много странен въпрос, тъй като е нарушена традицията“, коментира той в интервю в предаването „12+3“ по програма \"Хоризонт\". Според него тази тема ще стигне до съдилищата.    Демократите са изпаднали в много смешно състояние – да продължават да защитават Джо Байдън, а очевидно той е супер корумпиран, заяви Валери Найденов и добави:    „Моята теория е, че някой нарочно е повдигнал тази тема от демократите, за да прецака Джо Байдън, което помага на Елизабет Уорън. Втората в момента е на път да излезе на първо място, тъй като одобрението към Байдън започна да се срива“.    По думите му демократите много лесно са можели да бият Тръмп – ако не бяха прекалили с разследванията:    „Те вече заложиха толкова много на тази карта, че не можеха да спрат. Те зарязаха другата политика и искаха да го изкарат агент на Путин. Оказа се абсурдна теза. И тъй като не могат да спрат, търсят нещо подобно и затова извадиха компромата, който е смешен, за Украйна. В никакъв случай този разговор не може да бъде повод за импийчмънт. Те искат да продължат това нагнетяване, което правят вече 3-та година. Ако спрат, изведнъж ще изпаднат в безтегловност“.  ", "date": "2019.10.08", "title": "Валери Найденов: В САЩ има политическа гражданска война "}
{"url": "http://epicenter.bg/article/The-New-York-Times--Ruskite-gazovi-trabi-preminavat-prez-politicheskite-barieri-/195037/11/33", "text": "Руските газови тръби преминават през политическите бариери. Тише американският вестник The New York Times, цитиран от Агенция \"Фокус\". Според изданието газопроводът „Севрен поток-2“ прави Германия твърде зависима от руския газ и наказва Украйна.    Президентът Тръмп заяви, че „той (Северен поток-2“) наистина прави Германия заложник на Русия“. Сенатор Тед Крус, републиканец от Тексас, заяви, че това ще насърчи руския „военен авантюризъм“. Бившият полски министър на отбраната Радослав Сикорски го сравни с Пакта Молотов-Рибентроп, сключен между нацистите и Сталинския Съветски съюз.    Това изглежда като прекалено много усилия за две тръби за природен газ, известни като „Северен поток 2“, които следват маршрута и биха удвоили капацитета на съществуващите две тръби, известни като „Северен поток“, който започна да работи през 2011 г. с пълен капацитет.    Тръбопроводите минават от Русия директно под Балтийско море до Германия, заобикаляйки Полша и Украйна и лишавайки тези страни от някои транзитни такси. „Газпром“, който е мажоритарна собственост на руското правителство, притежава 51 процента от „Северен поток 1“ и целия „Северен поток 2 АД“, който строи и ще експлоатира новите тръбопроводи.    Критиците, включително тези от Съединените щати, които биха искали да продадат на Европа повече втечнен природен газ, казват, че не са просто загрижени, че Германия ще стане твърде зависима от руския газ, след като тя се отказва от ядрената енергия и въглищата. Те също така се опасяват, че главната цел на Русия е да лиши Украйна от важни за страната приходи. Русия води прокси-война в източната част на Украйна, след като анексира Крим през 2014 г.    Така че играта на политиката и геополитиката е толкова част от историята на „Северен поток“, колкото всеки аргумент за икономиката, изменението на климата или разнообразието на енергийните доставки в Европа.    \"\"Северен поток\" е политически чувствителен, защото разделя стратегически Европа между интересите на Германия и интересите на всички останали“, каза Кристин Берзина, старши сътрудник на германския фонд „Маршал“ в Брюксел. „Това създава много недоверие и напрежение с Полша и Украйна.“    Докато президентът Тръмп и сенатор Круз заплашват да наложат икономически санкции на компании, участващи в изграждането на \"Северен поток 2\", проектът вероятно ще бъде завършен близо в началото на следващата година. Повече от 2000 километра от общо около 2400 километра тръби вече са положени, според Себастиан Сас, който представлява „Северен Поток 2 АД“ пред Европейския съюз.    Докато като полага тръби в другите участъци, компанията чака одобрение на последната част от маршрута около Дания, която отказа да пусне новия тръбопровод да следва стария през териториалните води на Дания. Очаква се обаче Копенхаген да одобри едно от двете сравнително къси отклонения, едно на север и едно на юг от датския остров Бьорнхолм, които са в изключителната икономическа зона на Дания, но са извън нейните териториални води, така че са предмет само на екологично, а не на политическо одобрение, каза Сас.    „Когато са положени толкова много тръби, не е ясно каква би била целта на санкциите“, каза г-жа Берзина. „Проектът е толкова напреднал, че много от разговорите за санкции и спирането му изглеждат много закъснели.“    По-важното е, каза тя е „как се справят с политическия разпад, какво прави това ЕС по въпроса и как да се поддържа някаква икономическа стабилност в Украйна и да се гарантира транзита през Украйна и Полша?“    Норберт Рьотген, председателят на комисията по външни отношения на германския парламент, се противопостави на „Северен поток“ 2. Но въпреки американската заплаха от санкции, той каза, „че е малко късно“ за да го спре.    Още по-лошо, той каза, че американските санкции \"биха означавали дълбока ескалация по отношение на Германия и други европейски страни и те се доближат до търговска война\". Санкциите \"биха били тежък удар за трансатлантиците\", които вече са против жестоката критика на Тръмп към канцлера Ангела Меркел и нейната политика.    „Геополитическият проблем на„ Северен поток “е, че той увеличава зависимостта, особено на Украйна от Русия, но още повече, че отделя Германия от повечето й европейски съседи, особено от източните, и също така отделя Германия от САЩ“, каза г-н Рьотген, член на партията на Меркел. „Русия вбива клин между Германия и нейните източни съседи, между Германия и страните от ЕС и между Германия и САЩ.“    Ангела Меркел защити проекта за газопровода. През февруари по време на конференцията по сигурността в Мюнхен тя се подигра на американските опасения, казвайки, че „руска газова молекула остава руска газова молекула, независимо от това дали идва от Украйна или по дъното на Балтийско море“.    Рьотген каза, че коментарът й „има физическа логика, но няма политическа логика“, тъй като „докато Русия се нуждае от Украйна като транзитна страна, Киев има лост“.    Гордън Сънланд, американският посланик в Европейския съюз, заяви, че „енергийната независимост на Европа винаги е била голяма грижа на Съединените щати.“ Северен поток 2“, според него, „оставя твърде много контрол в руските ръце, а руснаците в миналото са използвали този контрол по нечестен начин.\"    Подобно Тръмп, и Сънланд насърчава износа в Европа на американски втечнен природен газ.    Германският министър по икономическите въпроси и енергетиката Питър Алтмайер не изключи вноса на втечнен газ от САЩ, но само за допълване на руски газ и то само ако цената е изгодна.    Очаква се, че „Северен поток 2“ да струва 9,5 милиарда евро и да удвои капацитета на „Северен поток-1“ до 110 милиарда кубически метра. Докато „Газпром“ е собственик на газопровода, половината от финансирането на капиталовите разходи в размер на 8 милиарда евро идва от пет европейски компании: Uniper и Wintershall от Германия, OMV на Австрия, Engie от Франция и Royal Dutch Shell.    Себастиан Сас твърди, че уязвимостта на Украйна е преувеличена и че необходимостта на Европа от природен газ ще се увеличи достатъчно, за да гарантира, че руският газ ще продължи да тече и през украинските газопроводи. Основно холандско находище на природен газ - Гронинген, е към края на живота си - до 2022 г., както и газовите полетата в Северно море, а ядрената енергетика изпитва сериозни затруднения.    „Тъй като газът замества въглищата в ЕС, производството на газ изнемогва“, каза Сас. Възобновяемите енергийни източници като вятър и слънчева енергия са важни, добави той, но природният газ запълва интервалите, когато слънцето не грее или вятърът не духа.    Изгарянето на природен газ също води до по-малко емисии на въглероден диоксид от въглищата, но въглищата са по-евтини. Ето защо изобилието от доставки на природен газ е най-добрият начин за насърчаване на по-голяма конкуренция и по-ниски цени, аргументира се Сас, защитавайки икономиите на средства, до които ще доведе представляваният от него газопровод.    Износът за Европа представлява по-голямата част от печалбите на „Газпром“, които са жизненоважни за руската държава. Производството на нефт и газ съставлява 40 процента от бюджета на Русия.    Това е част от неизказаната критика на проекта - неговото значение за Русия, която все още до голяма степен зависи от износа на енергия, за да финансира своето правителство (и военни). Увеличавайки износа на енергия, твърдят критиците, тръбопроводът спомага основно за стабилизирането на руските власти.    Привърженици на проекта обаче твърдят, че Русия отдавна е надежден доставчик за Европа, има нужда от твърдата валута и че зависимостта е взаимна.    При всички прогнози за нарастващата нужда от природен газ, те биха могли да бъдат преобърнати от значителен напредък в производството на акумулатори, което да позволи съхраняването на повече възобновяема енергия, посочи Берзина.    „Енергетиците винаги са много оптимистични по отношение на използването на природен газ в Европа“, каза тя. Но „има много технологични иновации и ако има внезапен пробив в технологията на батериите, нямаше да водим същия разговор за природния газ.“  ", "date": "2019.10.08", "title": "The New York Times: Руските газови тръби преминават през политическите бариери "}
{"url": "http://epicenter.bg/article/Analizatori--Koy-i-zashto-bi-podkrepil-partiya-na-Slavi-Trifonov-/195040/11/0", "text": "Медийното затъмнение около учредяването на партията на Слави Трифонов е пиар ход, коментира в предаването \"Здравей, България\" на Нова тв политическият анализатор проф. Антоанета Христова.  Според нея този ход се е наложил, тъй като екипът доста е закъснял с учредяването на фона на направените обещания.    Трифонов трябва да задържи вниманието на избирателите за определен период от време, а този период трябва да е наситен със скандали и доста сериозен популизъм, за да може на типа хора, които биха гласували за партията му, да им се поддържа вниманието, смята тя. Може да се направи аналогия с Волен Сидеров, добави Христова.    Според нея също предстоят \"драми\" около признаването и значението на името на формацията.    Социолога Първан Симеонов коментира, че избиратели на Трифонов биха били хора, които са склонни да гласуват протестно, наказателно. \"Това са типът избиратели, които казват \"Оставете това ляво и дясно. Има народ и елит. Народът е добър, елитът е лош, следователно сменяме елита\", обясни той. Според него това е позната формула и в България вече двайсетина години така се влиза в политиката.    Симеонов също смята, че \"тайното\" учредяване на партията на шоумена е трик за привличане на внимание. Друга причина според него е, че Слави Трифонов иска да контролира посланието на проекта и още не допуска, че от името на тази партия може да говорят и други хора.    Според Антоанета Христова много вероятно е Трифонов да влезе в парламента. \"Определено има хора, които търсят промяна и влизат в този сегмент. Търсят нещо ново, нещо различно. Това са хора, които не помнят историята. Които не знаят кой кой е и какво е правил. Не се и интересуват от това. Не мислят политиката през призмата на това можеш ли, какви са твоите качества. Такива има много. Това обикновено са по-млади хора. Освен това типа хора, които ходят на концертите му\", описа профила на избирателите му политоложката.   Първан Симеонов също смята, че към \"Няма такава държава\" биха се насочили избиратели без ясни политически пристрастия. Той отхвърли коментари, че Дългия би привлякъл електорат от БСП. \"Бесепарят е лоялен избирател. По-скоро там ще отидат хора, които търсят центристки, популистки проект. Хората, които сега ще гласуват за Слави, са хора, които при други обстоятелства биха гласували за проекти като ГЕРБ например\", добави социологът.    Ще подкрепи ли кандидат в местните избори?    Проф. Христова не е сигурна, че Трифонов ще заяви подкрепа за определен кандидат в местния вот. \"На него в момента подкрепата за когото и да е няма да му припише позитив. Така, както тръгна кампанията, както се очакваше да подкрепи Мая Манолова например, вече не е напълно сигурен, че тук победата ще бъде толкова категорична, че да може да извлече и той енергия от такъв резултат. Прогнозирам, че няма да подкрепи никой, а ще започне систематично да си готви структурите\", заяви тя.    С какви хора ще работи?    \"Това ще му е най-големият проблем\", прогнозира Първан Симеонов. Според него в момента, в който Трифонов обяви какво ще прави, \"ще му се накачат местни търсачи на слава, защото няма вече много други хора по места, за съжаление, като става дума за политика. Към интересното лице на партията ще се залепи един неприятен гръб\".    Според социолога подкрепата за Трифонов е висока, в рамките на 5-8 на сто още преди обявяването на проекта. Но шоуменът партиец трябва да си дава сметка, че това са предимно млади хора, които са отдалечени от политиката и не се знае дали ще отидат да гласуват, подчерта той.    Най-основният въпрос е кой би подкрепил Трифонов утре в парламента, обобщи проф. Антоанета Христова.", "date": "2019.10.08", "title": "Анализатори: Кой и защо би подкрепил партия на Слави Трифонов?"}
{"url": "http://epicenter.bg/article/Rumen-Galabinov--Retsesiyata-veche-udari-industrialnoto-ni-proizvodstvo/194988/4/0", "text": "Предстои глобална рецесия, което в контекста на разрастващата се търговска, технологична, информационна, геополитическа обстановка означава, че нещата ще стават все по-зле. Според глобалните доклади за преките инвестиции в глобален план тенденцията е на ускорено падане на преките инвестиции през последните няколко години и тенденцията вероятно ще се засилва в резултат на търговските войни и новите технологии на Четвъртата индустриална революция, които създават тенденция на скъсяване на глобалните стойностни вериги. Четвъртата революция в икономиката прави съзидателното разрушение на общоприетото разбиране за труда и капитала в икономиката, които ще се изместят от новите автоматизирани технологии. През 2017 г. глобалните преки инвестиции са намалели с 23%, а през 2018 г. още с 13%. Разбира се, това не оправдава погрешната икономическа политика в България за привличане на инвестиции през последните 10 години.  За съжаление, липсва приемственост на това как противодействат на тези тенденции другите страни в ЦИЕ. Достатъчно е да се огледаме какво правят Полша, Чехия, Словакия, Словения, Унгария и даже Румъния и Хърватия. Повечето от тези страни са с по-висок ръст на икономиките си от нас за миналата година. Добри примери са и балтийските държави. България все още се нарежда на последно място в Европейския съюз според равнището на средния доход. Според данните на Евростат през 2018 г. тя достига 50% от покупателната способност на дохода на човек от населението в ЕС. За сравнение – лидер сред страните от бившия Източен блок е Чешката република (90%), следвана от Словения (87%), Естония и Литва (81%).  Българската икономика изостава зад повечето държави в региона по растеж в края на 2018 г. По ръст на БВП за 2018 г. от бившите страни от Източния блок, ние сме преди Хърватия, съпоставими сме с Чехия и след останалите седем. България остана в конкуренция с Турция и Сърбия за инвестиции от сравнително ниско технологично ниво. Тези бизнеси, с които се тупаме по гърдите, свързани с производство на автомобилни части, следващото десетилетие почти изцяло ще се автоматизират. А като се имат предвид глобалните тенденции в световната икономика нещата свързани с инвестиционния процес тепърва ще се влошават. Подобрението ни ще започне едва тогава, когато започнем да наричаме нещата с истинските им имена. Намаляването на преките инвестиции е глобална тенденция през последните години, но у нас се проявява много по-силно отколкото в други страни от ЕС. И през 2019 г. в България дяловият капитал, който се асоциира с дългосрочни инвестиционни намерения, остава отрицателен. Реинвестираната печалба в България за настоящата година също е на минус. Глобалното намаляване на преки инвестиции е неравномерно. А такива като нас са от най-пострадалите, тъй като разчитат на конкурентни предимства, които вече губят значение. Междувременно, търпим поредни разочарования за пропуснати стратегически инвеститори. А в момента рецесията вече удари индустриалното ни производство. Водещи инвеститори се въздържат да инвестират в България дори и при тези ниски лихви, защото се опасяват от високия риск. България продължава да е в икономическата периферия на ЕС, където рискът е по-голям за задвижване на инвестициите. Не е достатъчно основното ни конкурентно предимство да са ниските заплати. Особено когато образователната ни система продължава да бълва неподготвени хора. Въпреки наглед благоприятния инвестиционен режим, за България остават значителни предизвикателства. Корупцията в публичната администрация, слабата съдебна система, ниската производителност и липсата на прозрачност в обществените поръчки продължават да затрудняват инвестиционния климат на страната и икономическите перспективи  Ако продължаваме така, реалистичната прогноза е, че българската икономика ще се забавя в следващите 3 години. ", "date": "2019.10.08", "title": "Румен Гълъбинов: Рецесията вече удари индустриалното ни производство"}
{"url": "http://epicenter.bg/article/-quot-Evrohold-quot--predstavya-mezhdunarodni-topmenidzhari-i-strategiyata-si-za-razvitie-na-ChEZ-/195012/4/0", "text": " си за развитие на ЧЕЗ БГ, чиято сделка по придобиването върви към своя финал.    За сделката за ЧЕЗ „Еврохолд“ привлякоха в екипа си световноизвестни имена в енергетиката, което по всяка вероятност е било едно от изискванията на Deutsche Bank и Nomura. Р     Пред медиите застават още българският член на борда Георги Миков, както и ръководителите на „Еврохолд“ Асен Христов, Кирил Бошов и Васил Стефанов, който отговаря за „Сливания и придобивания“.      Новото дружество е създадено специално за нуждите на сделката и всеки момент очаква получаване на нужните разрешителни от регулаторните органи.    В официално съобщение до медиите преди седмица от „Еврохолд“ поясниха, че Eastern European Electric Company B.V. е регистрирана в Амстердам заради изрично изискване на двете глобални инвестиционни банки Deutsche Bank и Nomura, които ще финансират придобиването.    . То е следствие на стабилността и прогнозируемостта на бизнес средата и политиката в България.  и това е показател за наличието на качествен контрол от страна на световни имена в експертизата в различните сектори.       Той е бакалавър от Open University във Великобритания и е специализирал в Darden Business School към университета във Вирджиния. Кариерата му започва като инженер на танкери за петрол и втечнен природен газ и за следващите 40 години придобива впечатляващ опит, натрупан в десетки страни и на 4 континента.    , през 90-те става вицепрезидент на AES Corporation и отговаря за управлението на няколко централи в пет страни.  Следват назначения като изпълнителен директор на основни обекти на AES в Унгария и Казахстан, където се занимава с модернизация и оптимизация на съоръженията и работния процес.      В Обединеното кралство Левсли се завръща през 2002 година като управляващ директор на AES Drax Power Ltd. – най-голямата топлоцентрала в Западна Европа, произвеждаща цели 4 хил. мегавата ел. енергия.   където съумява да реализира успешно инвестиционна програма за $50 млн. за подобряване на енергийната ефективност и намаляване на загубите, финансирана със средства от IFC.    Преди да се присъедини към ContourGlobal той е главен оперативен директор на ситуираната в Украйна Donbass Fuel & Energy Co. (DTEK). Междувременно ръководи и изграждането на нови централи за възобновяема и топлинна енергия на територията на Нигерия, Того, Украйна, Полша, Румъния, Италия и Северна Ирландия.     от Enel. Цената на сделката е 230 млн. евро. Той развива и прилага 3-годишен бизнес план, който значително подобрява ефективността, безопасността и приходите на централата.        Румънецът Дан Каталин Станку има 30-годишен опит като ръководител на няколко ЕРП-та в северната ни съседка.   Говорещият няколко чужди езика румънец завършва висшето си образование във Факултета по енергетика в Политехническия институт в Букурещ. Впоследствие специализира „Мениджмънт и бизнес“ в CODECS, Open University и придобива магистърска диплома в бизнес администрацията и управлението към Университета в Шефилд.    Професионалната му кариера започва през 1990 г. в електроразпределителната компания Електрика Мунтения Суд като областен началник. За 19 години в компанията се издига първо до Изпълнителен технически директор, а след това и Директор на проекта – внедряване на SAP/Началник отдел „Планиране на експлоатация и поддръжка“. През 2005 година влиза в борда на Електрика Букурещ, E.ON Moldova и CEZ Oltenia S.A., като е и Директор по корпоративните въпроси и приватизацията.     където в качеството си на Ръководител стратегия и корпоративно развитие отговаря за различни проекти по преструктуриране, оптимизация и развитие на нови проекти.    Допреди няколко месеца Каталин Станку беше Председател на Управителния съвет на трите дъщерни дружества на Electrica: Трансилвания Норд, Трансилвания Суд, Мунтения Норд.        Вероятно включването на Гари Левсли и Каталин Станку е по изискване на осигуряващите финансирането банки – Deutsche Bank и Nomura.", "date": "2019.10.08", "title": "\"Еврохолд\" представя международни топмениджъри и стратегията си за развитие на ЧЕЗ "}
{"url": "http://epicenter.bg/article/Razsledvat-intsident-sas-zaginal-balgarski-moryak-kray-bregovete-na-Sardiniya/194950/3/0", "text": "Продължава разследването на инцидента, при който в понеделник загина един български моряк, а други трима пострадаха край бреговете на италианския остров Сардиния, съобщи БГНЕС.    Български моряк загина, а трима пострадаха при инцидент на товарния кораб “Малта” край бреговете на италианския остров Сардиния.   И четиримата български граждани са моряци от екипажа на кораба, собственост на компанията „Грималди“.    Единият от пострадалите българи е настанен в болница без опасност за живота. Останалите двама са преминали лекарски преглед и са освободени за домашно лечение.    От българското външно министерство съобщиха, че посолството ни в Рим се е свързало с Бреговата охрана в Порто Торес, според която инцидентът се е случил близо до Сардиния по маршрут Порто Торес-Каляри. Силна вълна е ударила моряците, докато работели на борда.    Посолството ни в Рим е във връзка с италианската Брегова охрана и е в готовност да оказва необходимото съдействие. По случая италианските власти са образували разследване", "date": "2019.10.08", "title": "Разследват инцидент със загинал български моряк край бреговете на Сардиния"}
{"url": "http://epicenter.bg/article/3-mesechno-bebe-s-tezhki-naranyavaniya-i-schupeni-rebra-e-prieto-v-stolichna-bolnitsa/194958/3/0", "text": "Служители от Второ РУ изясняват случай на пострадало тримесечно бебе. Това съобщиха от ОДМВР-Перник.    Сигнал в полицията е подаден от столично лечебно заведение, където било докарано от майката тримесечно бебе. След преглед е установено, че детето е със счупени ребра, хематом на главата и други травми. Настанено е в реанимация с опасност за живота.    Незабавно органите на реда са предприели действия, за установяване на обстоятелствата и причините, довели до тежкото му състояние.    Започнато е досъдебно производство и действията по разследването продължават.", "date": "2019.10.08", "title": "3-месечно бебе с тежки наранявания и счупени ребра е прието в столична болница"}
{"url": "http://epicenter.bg/article/Hvanaha-nelegarni-tsigari-za-nad-3-miliona-leva/194968/3/0", "text": "Над 8 000 000 къса нелегални цигари задържаха при съвместна операция Агенция „Митници“ и ГД БОП. На 04.10.2019 г. митнически служители от ГД „Митническо разузнаване и разследване“, съвместно със служители на ГД БОП, отдел \"Митнически режим, парична данъчна и осигурителна система\" извършват проверка на товарен автомобил, паркиран пред склад в район Искър. Това съобщиха от пресцентъра на агенция „Митници“.   В камиона са открити 730 мастербокса (7 300 000 къса) цигари от марката „COOPER“ без бандерол за платен акциз. При последвала проверка в склада, пред който е бил паркиран камионът, вътре са открити още 73 мастербокса (730 000 къса) от нелегалните тютюневи изделия. Образувано е досъдебно производство по описа на ГД МРР под надзора на РП София. Повдигнати са обвинения на три лица по чл. 324 от НК. Общото количество на задържаните нелегални цигари е 803 мастербокса или 8030000 къса цигари. Предотвратената щета за бюджета възлиза на 3 011 250 лв.", "date": "2019.10.08", "title": "Хванаха нелегарни цигари за над 3 милиона лева"}
{"url": "http://epicenter.bg/article/Politsiyata-v-Pernik-razsledva-sluchay-na-postradalo-trimesechno-bebe/194987/3/0", "text": "Софийски градски съд постанови най-тежката мярка - задържане под стража, за двамата обвинени за банковия обир в столицата, предаде  Агенция \"Фокус\".   И двамата обвиняеми са признали вината си.    \"Фокус\" припомня, че двете лица са обвинени в извършване на обир на стойност над 170 000 лв. на банков клон в ж.к. \"Люлин\" в столицата на 5 октомври.", "date": "2019.10.08", "title": "СГС постанови  мярка задържане под стража за двамата обвинени за банковия обир в столицата"}
{"url": "http://epicenter.bg/article/Danail-Kirilov-se-sreshtna-s-vremenno-upravlyavashtiya-posolstvoto-na-Avstraliya-v-Atina-/194993/3/0", "text": "Вярвам в независимостта на българския съд. Това заяви днес министърът на правосъдието Данаил Кирилов на временно управляващия посолството на Австралия в Атина Н. Пр. Джон Филип, съобщиха от пресцентъра на Министерството на правосъдието. Срещата, проведена в Министерството на правосъдието, бе поискана от австралийската страна по повод казуса с Джок Полфрийман.    Министър Кирилов изрази увереност, че българският съд ще вземе правилно решение по повод искането на прокуратурата за възобновяване на делото за условното предсрочно освобождаване на Полфрийман.    Н. Пр. Филип благодари на българската затворническа администрация, която е откликвала бързо и адекватно през годините във връзка със сигурността и безопасността на австралийския гражданин, излежаващ присъда у нас.    „Австралийската страна е наясно, че и в момента всичко се развива според българското законодателство и няма отклонения в процесите на съдопроизводството“, каза временно управляващият посолството на Австралия в Атина.    Той допълни, че вече е издаден паспорт на Полфрийман, но документът няма да му бъде предоставен до приключване на съдебния казус.    На срещата присъстваха още консулът на Австралия акредитиран за България Джанин Макленън и почетният консул на Австралия в България Индиана Трифонова, както и заместник-министрите на правосъдието проф. Николай Проданов и Евгени Стоянов.  ", "date": "2019.10.08", "title": "Данаил Кирилов се срещна с временно управляващия посолството на Австралия в Атина "}
{"url": "http://epicenter.bg/article/Razsledvat-ubiystvo-na-feldshera-v-selo-Oreshnik/195006/3/0", "text": "72-годишен фелдшер в здравната служба на село Орешак е намерен убит, съобщиха от пресцентъра на МВР.    Криминалисти от ОДМВР - Хасково издирват извършителя на тежкото криминално престъпление. Тази сутрин в РУ - Тополовград е получен сигнал за намерено безжизнено тяло на 72-годишен мъж – фелдшер в здравната служба на село Орешак. Незабавно към мястото бил насочен оперативен екип, който при извършения първоначален оглед установил множество следи от насилие по тялото на мъжа.    По случая е образувано досъдебно производство.   Тополовградското село Орешник е блокирано от силите на реда заради убийство, предаде БНР. За тежкото престъпление полицията издирва бившия легионер Иван Пачелиев, който преди повече от година беше задържан от баретите, след като стреля по полицаи и се барикадира в къщата си.    Къщата на легионера е обградена от спецчасти, но няма никаква информация, дали Пачелиев е в нея.    До акцията се стигна, след като сутринта в медицинския пункт на селото беше намерен мъртъв 72-годишният фелдшер.    Очевидци разказаха, че Димитър е слязъл от автобуса в 7.45 часа, купил си е закуска от магазина и се отправил към медицинския пункт, където Пачелиев потърсил помощ, тъй като вчера си е наранил ръката при рязане на дърва.    Какво се е случило вътре между двамата, не се знае. Съседка чула викове и отишла да провери в медицинския пункт, който бил заключен. Жената се е обадила в кметството, а по-късно фелдшерът е намерен мъртъв с множество рани. Според свидетели той е бил и с обезобразена глава.", "date": "2019.10.08", "title": "Убийство на фелдшера в село Орешник! Селото е блокирано от силите на реда"}
{"url": "http://epicenter.bg/article/Tsatsarov-se-sreshtna-s-poslanika-na-Avstraliya-v-Atina-po-povod-kazusa--quot-Polfriyman-quot--/195020/3/0", "text": "Главният прокурор Сотир Цацаров се срещна с временно управляващия посолството на Австралия Джон Филип. Срещата се проведе по молба на австралийския дипломат, предадена чрез българското Министерство на външните работи.   Тя е в рамките на програма с поискани срещи по време на визитата на г-н Филип в София /посолството на Австралия е със седалище в Атина/, съобщават от пресцентъра на държавното обвинение.    В срещата участваха още Джанин Маклейн, консулски служител в посолството, и Цветомир Йосифов, завеждащ международния отдел на Върховната касационна прокуратура.     Тема на разговора, по молба на Джон Филип, бе инициираното от главния прокурор производство пред Върховния касационен съд по искане за възобновяване, по повод решението на състав на Апелативен съд София за условно предсрочно освобождаване на осъдения австралийски гражданин Джок Полфрийман.   Главният прокурор изрази позицията, че това решение е постановено от незаконен състав, като за двама от съдиите са съществували безспорни основания за отвод.  Сотир Цацаров подчерта, че при тези условия искането е отправено до съда без да се влияе от това, дали осъденото лице е чужд гражданин.   Подчерта също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието лишаване от свобода в Затвора в София и не е изплатил дори минимална част от обезщетението, присъдено на пострадалите.    Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени.   Отхвърлени бяха всякакви съмнения за политическо влияние в действията на държавното обвинение, като бе изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите.  ", "date": "2019.10.08", "title": "Цацаров към австралийски дипломат: Решението за Полфрийман е постановено от незаконен съдебен състав"}
{"url": "http://epicenter.bg/article/Kamion-s-praseta-se-obarna-na-AM--Trakiya--/195021/3/0", "text": "Камион, транспортиращ прасета, се обърна на автомагистрала „Тракия“, предаде БГНЕС.  Инцидентът е станал на 224 км в посока София. Транспортираните прасета не са успели да избягат.    Движението за момента не е спряно. По първоначална информация шофьорът е употребил алкохол. Дрегерът е отчел 1,83 промила.", "date": "2019.10.08", "title": "Камион с прасета се обърна на АМ „Тракия“ "}
{"url": "http://epicenter.bg/article/Spetschastite-hvanaha-ubietsa-ot-selo-Oreshnik-/195044/3/0", "text": "Тополовградското село Орешник беше блокирано от силите на реда и спецчасти заради убийството на 72-годишния фелдшер Димитър Факирол. За тежкото престъпление е задържан бившият легионер Иван Пачелиев, който преди повече от година беше задържан от баретите, след като стреля по полицаи и се барикадира в къщата си, съобщи БНР.    До акцията се стигна, след като сутринта в медицинския пункт на селото беше намерен мъртъв 72-годишният фелдшер.    Очевидци разказаха, че Димитър е слязъл от автобуса в 7.45 часа, купил си е закуска от магазина и се отправил към медицинския пункт, където Пачелиев потърсил помощ, тъй като вчера си е наранил ръката при рязане на дърва.    Какво се е случило вътре между двамата, не се знае. Съседка чула викове и отишла да провери в медицинския пункт, който бил заключен. Жената се е обадила в кметството, а по-късно фелдшерът е намерен мъртъв с множество рани. Според свидетели той е бил и с обезобразена глава.    Основен заподозрян бе бившият легионер Иван Пачалиев. През февруари миналата година той се барикадира в дома си и стреля по полицаи. След цяло денонощие органите на реда успяха да го задържат. Оказа се, че той имал разрешително за притежание на оръжие, издадено в чужбина.    В операцията по обезвреждането му тогава участваха 80 души - отряд \"Кобра\", специализираният отряд за борба с тероризма, Института по психология на МВР, жандармерия, полицаи от ОД на МВР-Хасково.    Мъжът е безработен, но преди пет години е бил част от Френския чуждестранен легион.    Днес селото бе блокирано отново от службите на реда. Имаше информация, че Пачалиев се укрива в местност около селото. Той е бил задържан в дома му. Тежковъоръжени полицаи и специализираният отряд за борба с тероризма участваха в акцията по задържане на предполагаемия извършител.    За последно той е видян да влиза сутринта в здравната служба в селото.    Свидетел разказва, че е бил пресрещнат от заподозряния и той е обяснил, че днес фелдшерът няма да работи. Убитият Димитър Факиров е родом от Орешник, но от години живее в Тополовград. Всяка сутрин отварял здравния кабинет в родното си село, за да помага на хората тук.    Мълвата в селото е, че между него и заподозрения Пачелиев, по прякор Димона е имало спречкване, вероятно заради медикаменти, които легионерът му е искал. Пачелиев страдал от раните си от легионерските си години и изпитвал силни болки, разказват местните. Те се страхуват за живота си, защото напоследък го виждали да ходи по улиците \"като луд\".  ", "date": "2019.10.08", "title": "Спецчастите хванаха убиеца от село Орешник "}
{"url": "http://epicenter.bg/article/Boyko-Borisov--Doydat-li-izbori--tseli-shtabove-mislyat-marsotii/194944/2/0", "text": " Така беше с Костинброд, така беше Истанбулската конвенция. Така беше африканската чума. Това заяви пред БТВ премиерът и лидер на ГЕРБ Бойко Борисов по повод слуховете за отнемане на деца, заради които родители от Сливен, Ямбол и Карнобат прибраха децата си от училище.   Премиерът отговори на въпроси, свързани с местните избори, за състоянието на ГЕРБ след освобождаването на Цветан Цветанов, за политическия проект на шоумена Слави Трифонов, за случая в Сливен от вчера, когато паникьосани родители взеха децата си от училище.    А за Трифонов посочи, че след като години наред е критикувал от шоуто си безплатно, сега честно влиза в политиката.  Преди сме се месили на много места в страната. Сега оставих Изпълнителната комисия на ГЕРБ сама да си промотира местните избори, каза още премиерът и лидер на ГЕРБ Бойко Борисов.    „ . Тя управляваше сама. Но се опитаха да й вменят нашата сянка. Месили сме се на други места в страната, по друг начин беше конструирана партията”, обясни. И припомни: „Не сме дали пари за кампания, не направихме голямо откриване в „Арена Армеец”.   \" Колко министри, зам.-министри отстраних. Само и само хората да са убедени и да повярват, че това е било случайно и не е стил. Победата в изборите показа, че хората повярваха и одобриха този начин на действие”, посочи Борисов.      \"И ние сме били малко артисти за пред публиката. Обликът на една партия не се гради от един човек или няколко човека. След двете интервюта, които даде Цветанов, не ми липсва. Защото изговори глупости, които не му правят чест.  Аз не го гледах, защото не гледам телевизии, щадя си нервите. Цвета Караянчева го беше гледала и беше възмутена от това, което е казал за смесените райони. Водим битка с ДПС в смесените райони\", коментира премиерът.  \"  Защото тя има много опит. Тези, които са се заявили сега може да погледнете в биографиите им какво са работили\", каза още Бойко Борисов.     С Манолова се чувахме много често, помагал съм ѝ много. Но когато каза, че държавата я репресирала...  ”, каза Борисов.    \"Можеш ли да си партия и да нямаш кандидат за София? Загуби си достойно, поздрави победителя!\", избухна той.   На въпрос как ще коментира името на новия политически проект на Слави Трифонов -      След което допълни: \"То може да има и \"Няма такова предаване\". Всеки може да си кръсти партията както иска.    Премиерът каза още, че един път е разговарял по телефона с водещия, но е доволен,      \"Той е умен човек, много умен. И вижда откъде идва крахът на политиците. Дори най-обичаните, най-харесваните почват да губят доверие. Защото, когато започнеш да показваш хората, с които ще управляваш, изведнъж ореолът ще изчезне или поне силно ще бъде надупчен, както и моят\", уточни Борисов.    Премиерът отговори и на въпроси за паниката в Сливен.    Когато дойдат избори има цели щабове, които мислят каква мръсотия да се направи. За съжаление много пъти им се получава. Така беше Костинброд, Истанбулската конвенция, козичките, африканската чума. Ако си направите сметка колко пъти думата африканска чума с картинки на умрели прасета е публикувана в наши медии в сравнение с медии в страни, където също има - сигурно е стотици хиляди пъти. Това бе коментарът на премиера по повод паниката в Сливен и Карнобат, където родители изведоха децата си от училищата от страх да не бъдат взети от социалните служби.    Министър-председателят бе категоричен, че подобно отнемане на деца няма как да се случи.    ..Да, ако хванат родител, който изнасилва детето си, ако го пребива като куче, ако е захвърлено навън без грижа, мръсно, гладно и стои - тогава се взимат деца. Но то и сега го има в закона\", допълни той.    Борисов каза още, че вчера      . Но аз се обръщам към тези родители, че това е безумно, че може да се случи. Да си отиват децата на училище, да учат\", призова премиерът.   ", "date": "2019.10.08", "title": "Борисов за партията на Слави Трифонов: Човешката глупост е безкрайна!"}
{"url": "http://epicenter.bg/article/Hasan-Azis-/195031/2/0", "text": "„Вярвам, че заедно ще продължим да надграждаме това, което сме постигнали през годините. Ремонтирахме 6 училища, построихме детска градина. Направихме огромна инвестиция в образованието!” Това заяви в ефира на предаването „Плюс-минус” Хасан Азис, кмет на Кърджали и кандидат от ДПС за пети мандат.   Хасан Азис подчерта, че за него е важно мнението на хората. „На последните избори 60 % от населението ни подкрепи. Благодарение на екипа ми сме разрешили всички тежки подземни инфраструктурни проекти. Това, на което трябва да наблегнем, е осветлението”, каза Хасан Азис.    Хасан Азис изрази мнението, че общините в България са зависими от централната власт.  ", "date": "2019.10.08", "title": "Хасан Азис: Заедно ще продължим да надграждаме това, което сме постигнали през годините!"}
{"url": "http://epicenter.bg/article/Tomislav-Donchev-se-sreshtna-sas-zamestnik-predsedatelya-na-Evropeyskata-komisiya-Yurki-Kataynen-/195032/2/0", "text": "Заместник министър-председателят Томислав Дончев се срещна със заместник-председателя на Европейската комисия, отговарящ за работните места, растежа, инвестициите и конкурентоспособността Юрки Катайнен, който е на двудневно посещение в България. Това съобщиха от правителствената информационна служба.    На срещата присъстваха още министърът на околната среда и водите Нено Димов и заместник-министърът на икономиката Лилия Иванова. Във фокуса на разговорите бе темата кръгова икономика.    Вицепремиерът Дончев изтъкна, че преходът към кръгова икономика с ефективно използване на ресурсите е от основно значение за постигането на интелигентен, устойчив и приобщаващ растеж, а темата е сред приоритетните за българското правителство.    „Правилните послания към потребителите, засиленият диалог и тясното сътрудничество с индустрията и научните среди са от съществено значение за ускоряването на прехода“, заяви още вицепремиерът Дончев.    Присъстващите на срещата се обединиха около идеята за създаване на европейска платформа за обмен на опит в сферата на кръговата икономика, в която да участват всички страни членки.  ", "date": "2019.10.08", "title": "Томислав Дончев се срещна със заместник-председателя на Европейската комисия Юрки Катайнен "}
{"url": "http://epicenter.bg/article/Ekaterina-Zaharieva--Balgariya-shte-podkrepi-pregovorite-sas-Severna-Makedoniya/195033/2/0", "text": "Подкрепяме европейската перспектива на Северна Македония, тя е гаранция за демокрация, сигурност и стабилност на нашите съседи.   В същото време, тя не трябва да се използва за предаване на европейска легитимност на антибългарската кампания, за насаждане на югославската титова идеология, на една тоталитарна идеология. Това каза министърът на външните работи Екатерина Захариева в \"Лице в лице\" на Би Ти Ви.    България ще подкрепи започването на преговори, тя ще подкрепи и организирането и провеждането на първата междуправителствена конференция, заяви тя.    Като условия, за да подкрепи страната ни присъединяването на Северна Македония към ЕС, Захариева изброи прекратяване на всякакви претенции за каквито и да било малцинства в България, заличаване от табели на антибългарска, насаждаща омраза идеология, спиране на езика на омразата, поемане на ясни ангажименти за отразяване на постигнатото в техните учебни материали.    \"По отношение на Северна Македония българската дипломация трябва да е балансирана и мъдра\", заяви Захариева.    \"Българинът, който беше ранен в германския град Лимбург, е добре. По негово искане няма да обявим повече данни за него. Добре е, минал е за кратко проверка и преглед през болнично заведение и е добре. Той не се е свързал с нашето консулство. Очевидно не е имал нужда. Полицията в Германия не желае да съобщава лични данни, защото все пак той има право да откаже да бъде под светлината на прожекторите.\", каза Захариева.    По казуса Полфрийман тя заяви: \"Това е консулски и съдебен казус. Изчаква се решението. Не бива това да влияе на двустранните отношения на България и Австралия. нека да оставим българската съдебна система да си свърши работата. В този момент, докато съдът не се произнесе, Полфрийман не може да напусне страната\", потвърди тя.  ", "date": "2019.10.08", "title": "Екатерина Захариева: България ще подкрепи европейската перспектива на Северна Македония"}
{"url": "http://epicenter.bg/article/Milka-Hristova-na-kraglata-masa-za-Tsentralna-banya-v-Sofiya--Hodim-varhu-techno-zlato-i-go-prahosvame/195034/2/0", "text": "  \"Ходим върху течно злато и го прахосваме\". Това каза досегашният заместник-председател на СОС и втора в листата на БСП за общински съветници Милка Христова по време на участието й в кръгла маса за съдбата на Централната баня в София.   Всички присъстващи бяха единодушни, че банята не бива да бъде превръщана в музей, а басейните - в камерни зали за концерти. От няколко души на кръглата маса се чу фразата \"банята е топлото сърце на София\".    \"Днешната кръгла маса е триумф на гражданите\", така започна изказването си Милка Христова. Тя разказа как е получила доклада от заместник-кмета Тодор Чобанов за бъдещето на банята още преди година.   \"Тогава обявих ситуацията за театър на абсурда, това беше официалната ни позиция, добави Милка Христова. - Благодаря на гражданите от \"Термално-нормално\", че откликнаха и последва една верижна реакция на недоволство\".   Милка Христова е убедена, че хората са наясно със случващото се и представената информация от страна на Столична община и конкретно на заместник-кмета Тодор Чобанов е \"подценяване на интелигентността на хората\". \"Та ние ходим върху течно злато и го прахосваме по един недопустим начин\", категорична беше тя.    Като заместник-председател на досегашния Столичен общински съвет Милка Христова е наясно с документация относно музея, който се намира в сградата на банята, както и информацията, която е грешно представена на хората.   \"Издръжката на музея е над 2 милиона лева, това ще натовари бюджета много\", каза Милка Христова. Тя призова следващият кмет на София и общинските съветници в СОС да се обединят и да се заемат с този въпрос, като бъде отделен бюджет за банята и нещата спрат да се правят \"на тъмно и скрито\". Милка Христова завърши със следния апел: \"Нека спасим банята, нека да я запазим както за туристите, така и за софиянци\".", "date": "2019.10.08", "title": "Милка Христова на кръгла маса за Централна баня в София: Ходим върху течно злато и го прахосваме"}
{"url": "http://epicenter.bg/article/Voenna-akademiya-shte-bade-domakin-na-nauchna-konferentsiya-za-edinnoto-evropeysko-vazdushno-prostranstvo/195035/2/0", "text": "Военна академия „Г. С. Раковски“ ще бъде домакин на научната конференция на тема „Въздушен суверенитет и единно европейско въздушно пространство”. Тя е посветена на празника на Военновъздушните сили и авиацията – 16 октомври, 15-ата годишнина от членство на Република България в НАТО и 60-ата годишнина от сформирането на катедра „ВВС и ПВО“ на висшето учебно заведение. Научният форум ще бъде открит в 10.30 ч. утре, 9 октомври, в аула „Раковски“ на Военната академия, съобщиха от МО.    Конференцията има амбицията да се превърне в традиционен форум, на който да се представят и популяризират научните постижения във военното въздухоплаване, гарантирането на въздушния суверенитет, развитието на гражданско-военните отношения при ползването на единното европейско пространство и да се почитат значими исторически събития и хора в славната ни история.    По-рано същия ден командно-преподавателският състав на Военната академия, слушателите и студентите ще почетат паметта на Георги Раковски – титан на българското национално-освободително движение и пръв военен теоретик.    Тържественият ритуал по повод 152-ата годишнина от смъртта на патрона на висшето военно учебно заведение ще започне в 8.30 ч. в района на Военната академия.   ", "date": "2019.10.08", "title": "Военна академия ще бъде домакин на научна конференция за единното европейско въздушно пространство"}
{"url": "http://epicenter.bg/article/Gen--Chavdar-Chervenkov--Balgariya-ne-razpolaga-s-resurs-da-se-spravi-s-golyama-migrantska-valna-/195038/2/0", "text": "България не разполага с достатъчно ресурс да се справи с голяма мигрантска вълна. Това каза в обзорното предаване „Това е България“ на Радио „Фокус“ ген. Чавдар Червенков, ръководител на военното разузнаване в периода 1991-1993 година и бивш министър на вътрешните работи в служебното правителство на Ренета Инджова. Той уточни, че страната ни разчита на Турция.    „Надяваме се на добрата воля на Турция и Ердоган, с когото поддържаме добри отношения, но ако тръгне масова вълна, няма да успеем да я спрем. Ние не сме готови и сами не можем да направим нищо“, каза още ген. Червенков.    По думите му Европа няма и добре развита политика в това направление.    „Европейската политика по отношение на мигрантите е доникъде. Няма съгласие на страните за приемане на тези, които преминават. Дъблинският регламент също се явява проблем с факта, че постановява, който влезе в първа страна на ЕС тя става негова страна“, каза още ген. Червенков.  Европа не е подготвена за поредна мигрантска криза, но няма и универсално решение, смята експертът. По думите му след 2015 година до момента Европа не е имала пълна готовност за реакция.    „Последната година европейските политици бяха заети с други проблеми и въпросът с мигрантите беше на заден план – изборите, новият европарламент и другия голям проблем – Брекзит. През 2017 имаше затишие по отношение на мигрантите, но отчетите и документите, които се издават със статистиката на 2018 година предизвикват висока тревога“, обясни още ген. Червенков.    По думите му 150 000 мигранти са влезли в Европа за година.    „Слабият наплив по западно-средиземноморския път - около 13 000 преминавания годишно се промени. Сега повечето от една трета от мигрантите са преминали по този маршрут, т.е. от Северна Африка към Испания. Подобни са данните и за средиземноморския маршрут, в който сме е и ние. Тази година показва нарастване на броя в сравнение с миналата година, особено към Гърция“, обясни още ген. Червенков.    Експертът уточни и състава на миграционните вълни, който не е променян от последните четири години.    „Изключението е, че сега броят на сирийските мигранти е около една пета от общия брой - между 15 и 20%. Запазва се броят на афганистанци и пакистанци. Съставът на вълните и потоците е различен и трябва да има различен подход. Ситуацията стана тревожна и след местните избори в Турция. Новото ръководство в големите градове е взело решение да прочисти градовете след голямата вълна и бежанските лагери. След определено време турските власти оставиха да се спасява кой както може и те се насочиха към големите градове, където има работа. Сега се променя политиката на местните власти. Натискът и от населението също оказва влияние и тези мигранти нямат друг избор, освен да се опитат да продължат“, коментира още експертът.    Той посочи и нови опасения.    „Има голяма опасност, която тлее в Либия, Северна Африка. По данни от преди месец беше съобщено, че там се намират около 700 000 потенциални мигранти от вътрешността на Африка, които очакват шанс да продължат. Европа едва ли би могла да издържи втори бежански поток, както през 2015 година. Промениха се настроенията на населението дори в Германия, изразяват се и опасения от последствията на сериозна мигрантска вълна“, предупреди ген. Червенков. Експертът уточни, че основни източници на мигранти продължават да бъдат Сирия, Афганистан и Ирак.  ", "date": "2019.10.08", "title": "Ген. Чавдар Червенков: България не разполага с ресурс да се справи с голяма мигрантска вълна "}
{"url": "http://epicenter.bg/article/Evrodeputatat-Atidzhe-Alieva---Veli-s-pitane-po-vaprosa-za-merki-i-tselevi-investitsii-po-regioni-/195039/2/0", "text": "Евродепутатът от Движението за права и свободи/ Група „Обнови Европа“ в Европейския парламент - Атидже Алиева - Вели взе участие в изслушване в рамките на Комисията по заетост и социални въпроси в ЕП на Валдис Домбровскис - настоящ заместник-председател на Европейската комисия, номиниран за нов мандат като заместник-председател с ресор „Икономика в интерес на хората“.   Задавайки въпрос на кандидата, Алиева-Вели изтъкна влиянието на строителния сектор върху икономическото, екологичното и социалното развитие на Съюза. Тя подчерта, че строителният сектор е един от двигателите на европейската икономика, но е изправен пред множество предизвикателства, свързани с конкурентоспособността, недостига на работна ръка, ефективността на ресурсите, производителността. В тази връзка тя попита дали кандидатът за Заместник-председател на ЕК има вече разработен план и конкретни мерки за преодоляване на недостига на работна ръка, както и за целеви инвестиции, по региони, за създаване на високо-технологични обучителни центрове. В допълнение, тя попита по какъв начин ЕК ще насърчи и ангажира строителите за участие в обща европейска платформа за минимизиране на екологичния отпечатък по време и след строителния процес, и за повишаване на екологичните стандарти и въвеждането на ясни индикатори за качество на строителството в контекста на климатичните промени.   В отговор, кандидатът за заместник-председател на ЕК посочи, че действително заетостта в строителния сектор продължава да расте, и е от особено значение за някои държави, поради което е и един от секторите с най-висок процент мобилност на работещите и командироване на работници. Той добави, че важен елемент е недостигът на умения, поради което е необходимо да се положат усилия за осъвременяване на възможностите по Програмата за умения в Европа, Европейския социален фонд + и възможностите свързани със социалния диалог, за осъществяване на преход към повишаване на уменията, цифровизация и подобряване на екологичния отпечатък на сектора.   „Отговорът, който получих бе твърде общ, но и след изслушването, в последващ диалог с г-н Домбровскис ще продължа да настоявам за мерки, конкретна концепция и целеви средства по региони. В работата си ще поставя акцент също така върху другите значими за България сектори - като земеделие, транспорт, здравеопазване“, коментира българският евродепутат.   Проведеното в Комисията по заетост и социални въпроси  изслушване е част от процедурата по конституиране на кабинета на новата Европейска комисия под ръководството на председателя Урсула фон дер Лайен. След предавателна оценка от Комисията по правни въпроси на ЕП, отговори на писмено подадени въпроси и изсулването с встъпителна реч, устни въпроси и отговори, предстои представителите на различните политически групи в Европейския парламент да оценят получените отговори и да подкрепят, или отхвърлят предложената от Латвия кандидатура на Домбровскис.", "date": "2019.10.08", "title": "Евродепутатът Атидже Алиева - Вели с питане по въпроса за мерки и целеви инвестиции по региони "}
{"url": "http://epicenter.bg/article/Prof--Trendafil-Mitev--Ima-risk-Skopie-da-otneme-balgarskiya-prinos-za-evropeyskata-tsivilizatsiya/195041/2/0", "text": "Ако не се решат спорните въпроси със Северна Македония, има риск да се отнеме българският принос за европейската цивилизация. Това каза в обзорното предаване „Това е България“ на Радио „Фокус“ историкът проф. Трендафил Митев, професор по политология в УНСС, заместник-председател на Македонския научен институт.    Той уточни, че Институтът е настоял за корекции в текста на Договора за сътрудничество и добросъседство със Северна Македония още при неговото подготвяне.    „Тогава обосновахме ясно и категорично, че България трябва да заложи в текста в договора спорните моменти, ако иска този договор да работи. Беше обещано, че ще се вземе предвид, но се подписа договор, който не работи“, заяви още проф. Митев.    Той направи сравнение с договора между Гърция и Северна Македония, който определи като работещ.    „За разлика от договора с Гърция, нашият договор е много назад от шанса да бъде основа за добри взаимодействия.“, посочи още експертът.    Проф. Митев призова за създаване на нов документ към вече съществуващия Договор.    „Правителството трябва да вземе инициативата и да се направи анекс към договора с онова, което засяга националните интереси на България. Ако сега не го направи, предвид македонската политика, ние ще сме изправени пред отнемане на приноса за европейската цивилизация, в които влизат българската писменост и книжнина. Анексът трябва да съдържа четири основни точки с признаване на българските корени, осъждане на политическите убийства над българи след 1944 година и елиминиране на езика на омразата. Три години настояваме да се направи нещо допълнително“, обясни още проф. Митев.    Според него до момента договорът не е дал резултати.    „Става дума за фундаментални проблеми на българската цивилизация, заради които, ако не бъдат признати, ще остане конфликтът в отношенията и така ще бъдат проблемите внесени в ЕС, като след време ще създават проблеми на цялата европейска общност“, обясни още проф. Митев.    По думите му Македонският научен институт може да съдейства за обобщение на водещите идеи, които да бъдат заложени в документ към Договора и да станат основа на официалните държавни отношения.  ", "date": "2019.10.08", "title": "Проф. Трендафил Митев: Има риск Скопие да отнеме българския принос за европейската цивилизация"}
{"url": "http://epicenter.bg/article/NURTS-oprovega-obvineniyata-na-shefa-na-BNR-Svetoslav-Kostov-za-sabotazh/195043/2/0", "text": "Националното управление на радио и телевизионните системи (НУРТС) опроверга информация за подготвян саботаж чрез профилактика в Българското национално радио. От частната компания разпространиха писмо до медиите, в което опровергават обвиненията, че е направен опит да се спре сигналът на националното радио. По-рано днес генералният директор на БНР Светослав Костов обяви, че на 3 октомври е бил информиран с писмо от НУРТС за предстояща през целия следващ ден профилактика в БНР, но управителният съвет на радиото се е събрал и решил, че \"...спираме всички профилактики\". Ето цялото писмо на НУРТС: По повод публикациите в медиите, че от страна на НУРТС България ЕАД е извършен опит за спиране на сигнала на БНР, изразяваме позицията на НУРТС България ЕАД: Датите за профилактика на отделните предаватели, чрез които се разпространяват програмите на БНР, са известни на БНР от 30.11.2018 г., когато НУРТС България ЕАД е изпратило на БНР окончателния график за профилактика през 2019 г. Не са постъпвали възражения и/или коментари от страна на БНР. Договорът между НУРТС БЪЛГАРИЯ ЕАД и БНР възпроизвежда нормативните задължения на НУРТС България ЕАД, произтичащи от Техническите изисквания за работа на електронни съобщителни мрежи от радиослужба радиоразпръскване и съоръженията, свързани с тях, приети от КРС и обнародвани в ДВ, бр. 98 от 27 ноември 2007 г. Съгласно този нормативен акт НУРТС България ЕАД е задължено да извършва периодични профилактични прегледи и настройки на предавателните съоръжения по определен график. В посочения документ Комисията за регулиране на съобщенията ясно указва, че профилактика на електронните съобщителни мрежи се извършва поне веднъж в годината, като предварително се уведомява КРС и аудиторията. Целта на профилактиката е да не се допуска спиране на сигнала на излъчваните в ефир радио- и телевизионни програми поради авария и дефектирали съоръжения. Профилактиката не се провежда в национален мащаб, а засяга само предавателите от определена кула на НУРТС България ЕАД. Годишният план за профилактика е съставен по начин, който да позволява изключване на отделни предаватели при минимално засягане на интересите на крайните потребители. Последните могат да слушат/гледат програмата чрез други предаватели, които в голяма степен припокриват своя обхват. В този смисъл, става ясно, че всъщност не е имало опит за саботаж, а напротив – планово спиране, като спирането на предавателя е нямало да се отрази нито на програмите на БНР, нито на тяхното покритие. В резултат на това, можем да приемем, че ден преди заседанието на СЕМ, на което ще се обсъди процедурата по предсрочно прекратяване на мандата му, генералният директор на БНР – Светослав Костов прави отчаян опит да представи себе си в ролята на спасител на Националното радио и полу-достоен наследник на Сирак Скитник. ", "date": "2019.10.08", "title": "НУРТС опровега обвиненията на шефа на БНР Светослав Костов за саботаж"}
