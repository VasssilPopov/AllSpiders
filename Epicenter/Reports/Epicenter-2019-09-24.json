{"url": "http://epicenter.bg/article/Borisov-katsna-v-Seul--zapochva-parvata-vizita-na-balgarski-premier-ot-1990-g--nasam--VIDEO--/193563/2/0", "text": "Министър-председателят Бойко Борисов пристигна в Република Корея, където ще бъде на официално посещение през следващите три дни. Визитата на българския премиер е първа по рода си в историята на дипломатическите отношения между двете страни и се осъществява в навечерието на 30-тата годишнина от тяхното установяване през 2020 г. в отговор на отправената покана от корейска страна. Днес започва четиридневното му посещение начело на правителствена делегация, в която влизат четирима министри: вицепремиерът и министър на отбраната Красимир Каракачанов, министърът на финансите Владислав Горанов, министърът на транспорта Росен Желязков и министърът на икономиката Емил Караниколов.   Целта на посещението е разширяване на сътрудничеството между България и Република Корея в политическия, икономическия и културния диалог между двете страни.    В рамките на визитата Борисов ще проведе срещи с премиера Ли Нак-йон и с президента Мун Дже-ин. Премиерът ще посети Центъра за научноизследователска и развойна дейност на компанията „Hyundai Motor Group“ в град Хуасонг, Университета за чужди езици „Ханкук“ в Сеул, Световната централа по таекуондо KUKKIWON.    Още миналия месец Борисов съобщи, че се подготвя южнокорейска инвестиция в размер на 1,5 млрд.щ.д. в завод за производството на батерии за електромобили. Процесът по реализацията на проекта го движи министърът на икономиката Емил Караниколов.    Задача на вицепремиера и министър на отбраната Красимир Каракачанов пък е да преговаря за производство на изтребители Т-50, след като американската “Локхийд Мартин”, от която купуваме ф-16, се съгласи на тристранно сътрудничество, за което първи Епицентър.бг писа преди два дни.    България отдава приоритетно значение на развитието на търговско-икономическото и научно-техническо сътрудничество с Република Корея. Политиката на правителството е насочена към ускоряване на възможностите за икономически растеж, посредством увеличаване на ПЧИ с цел Корея да стане една от 10-те топ дестинации за ПЧИ.    Икономиката на Република Корея е част от Четирите азиатски тигъра, скачайки средно с 10% на година за повече от 30 години в период, наречен „Чудото на река Хан“.    По данни на БНБ за периода 1996 г. – 2018 г. нетният поток на преките инвестиции от Южна Корея в България възлиза на 212.2 млн. евро. По обем пазарът е нараснал 15 пъти през последните 20 години.    През първите четири месеца на 2019 година двустранната търговия е на стойност 81 млн. щ.д. Износ т на България за периода е 27,6 млн.щ.д. , която е ръст от 44.5% спрямо същия период на преходната година. Вносът от Корея се равнява на 53,4 млн.щ.д.    През 2018 година стокообменът е на стойност 286.6 млн.щ.д., отобелзвайки ръст от 47.6% увеличение спрямо 2017 година.    Една от значимите южнокорейски фирми, инвестирали в България, е “Хюндай хеви индърстрийз”, производител на трансформатори и стъпални регулатори с над 60годишен опит. През 2001 г. българската фирма дотгшна стнадартите на фирмата-майка и името й е променено на “Хюндай Хеви Индърстрис КО. България”. Капиталът на компанията е в размер на 12 млн.лв, в нея работят над 600 души и е водеща по приходи в отрасъла.    Достигнатото ниво на корейските инвестиции в България обаче далеч не отговаря на възможностите на страната. Българското правителство е убедено, че има потенциал за привличане на мащабни корейски инвестиции в перспективни сектори у нас.    Като високо индустриализирана страна с динамична икономика, която е основен фактор за растежа в Източна Азия, Република Корея е наш стратегически икономически партньор в региона.    Насърчаването на стокообмена с тази държава е приоритет заедно с привличането на южнокорейски инвестиции.    Република Корея има договори за свободна търговия със 75% от икономиките по света и е единствената държава от Г-20, която търгува едновременно с Китай, САЩ и Европейския съюз.    Южна Корея в момента е петият най-голям износител и осмият най-голям вносител в света.    Това е страната с най-голям бюджетен излишък от членовете на Г-20 и страната с най-висок кредитен рейтинг в Източна Азия.    Корейски компании от автомобилния сектор проявяват интерес за инвестиции в България. Зам.министърът на икономиката Лъчезар Борисов съобщи пред няколко месеца, че компания-лидер в производството на компоненти за автомобили ще се сдобие с два завода в България с близо 500 работници, като част от глобална сделка по придобиване на активи и диверсифициране на производството.    Република Корея е лидер в IT сектора – Samsung Electronics и LG са начело на световния пазар, а 88% от корейското население притежава смартфони.    Освен това страната е с най-бързия интернет в света, а през 2005 става първата страна, минала напълно на широколентов достъп.    Според Индекса на човешкото развитие Южна Корея е най-развитата страна от Източна Азия.    В световен мащаб Република Корея е на челните места и по лична безопасност, образование, сигурност на работното място, лесно развиване на бизнес, и е на първо място по качество на здравеопазването в света.    32% от завършилите висше образование са дипломирани в естествени или инженерни науки, поставяйки страната на първо място в списъка на ОИСР.    През 1987 г. се въвежда многопартийната система и всеобщото избирателно право, с което страната се превръща в най-модерната демокрация в Азия, известна с прозрачност на правителството, високо ниво на здравеопазване и свобода на религията.    В 20-членната бизнес делегация, която придружава премиера Борисов, влизат:    - председателят на АИКБ Васил Велев,    - шефът на БСК Радосвет Радев,    - председателят на Българската търговско-промишлена палата Цветан Симеонов,    - председателят на Търговска и Индустриална Камара на България и Корея Калин Дамянов,    - изпълнителният директор на Българска агенция за инвестиции Стамен Янев,    - управителят на Национален институт за изследване на вино, спиртни напитки и етерични масла Венелин Георгиев,    - изпълнителният директор на Геотехмин ООД Доменик Хармес,    - търговският директор на ЦЕРБ ЕАД Надежда Белелиева,    - изпълнителният директор на АСПА Инженеринг Бойко Милев,    - изпълнителният директор на Агенцията за насърчаване на МСП Бойко Такив,    - председателят на Агенцията за инвестиции в строителството Генка Събева,    - изпълнителният директор на Булгарконтрола АД Веселин Балджиев.    Ръководител на бизнес-делегацията е Бойко Таков, който ще подпише в Сеул Меморандум за разбирателство с Корейската агенция за търговия и инвестиции и Корейската асоциация на вносителите.    Стамен Янев ще подпише меморандум за разбирателство с Корейската агенция за търговия и инвестиции.    По време на бизнес-форума Стоян Янев ще представи възможностите за инвестиции в България и интереса на България към корейски инвестиции в областта на машиностроенето, електроника и ИКТ, иновации, медицински и здравни технологии, образование и наука.     ", "date": "2019.09.24", "title": "Борисов кацна в Сеул, започва първата визита на български премиер в Южна Корея (ВИДЕО) "}
{"url": "http://epicenter.bg/article/Premierat-Borisov-otletya-za-Seul--vodi-chetirima-ministri-i-biznes-delegatsiya/193444/2/0", "text": "Рано тази сутрин министър-председателят Бойко Борисов отлетя за Сеул.  : вицепремиерът                Политиката на правителството е насочена към ускоряване на възможностите за икономически растеж, посредством увеличаване на ПЧИ с цел Корея да стане една от 10-те топ дестинации за ПЧИ.    е част от Четирите азиатски тигъра, скачайки средно с 10% на година за повече от 30 години в период, наречен „Чудото на река Хан“.    По обем пазарът е нараснал 15 пъти през последните 20 години. През първите четири месеца на 2019 година двустранната търговия е на стойност 81 млн. щ.д. Износ т на България за периода е 27,6 млн.щ.д. , която е ръст от 44.5% спрямо същия период на преходната година. Вносът от Корея се равнява на 53,4 млн.щ.д. През 2018 година стокообменът е на стойност 286.6 млн.щ.д., отобелзвайки ръст от 47.6% увеличение спрямо 2017 година. Една от значимите южнокорейски фирми, инвестирали в България, е “Хюндай хеви индърстрийз”, производител на трансформатори и стъпални регулатори с над 60годишен опит. През 2001 г. българската фирма дотгшна стнадартите на фирмата-майка и името й е променено на “Хюндай Хеви Индърстрис КО. България”. Капиталът на компанията е в размер на 12 млн.лв, в нея работят над 600 души и е водеща по приходи в отрасъла.   . Българското правителство е убедено, че има потенциал за привличане на мащабни корейски инвестиции в перспективни сектори у нас.   Като високо индустриализирана страна с динамична икономика, която е основен фактор за растежа в Източна Азия, Република Корея е наш стратегически икономически партньор в региона.     Република Корея има договори за свободна търговия със 75% от икономиките по света и   Това е страната с най-голям бюджетен излишък от членовете на Г-20 и страната с най-висок кредитен рейтинг в Източна Азия.    Зам.министърът на икономиката Лъчезар Борисов съобщи пред няколко месеца, че компания-лидер в производството на компоненти за автомобили ще се сдобие с два завода в България с близо 500 работници, като част от глобална сделка по придобиване на активи и диверсифициране на производството.  Република Корея е лидер в IT сектора – Samsung Electronics и LG са начело на световния пазар,  Освен това , а през 2005 става първата страна, минала напълно на широколентов достъп. Според Индекса на човешкото развитие  В световен мащаб Република Корея е на челните места и по лична безопасност, образование, сигурност на работното място, лесно развиване на бизнес,   32% от завършилите висше образование са дипломирани в естествени или инженерни науки, поставяйки страната на първо място в списъка на ОИСР.   През 1987 г. се въвежда многопартийната система и всеобщото избирателно право, с което    В  20- членната бизнес делегация, която придружава премиера Борисов, влизат: председателят на АИКБ Васил Велев , шефът на БСК Радосвет Радев ,  председателят на Българската търговско - промишлена палата Цветан Симеонов ,  председателят на Търговска и Индустриална Камара на България и Корея Калин Дамянов , изпълнителният директор на Българска агенция за инвестиции Стамен Янев , управителят на Национален институт за изследване на вино ,  спиртни напитки и етерични масла Венелин Георгиев , изпълнителният директор на Геотехмин ООД Доменик Хармес , Търговският директор на ЦЕРБ ЕАД Надежда Белелиева , Изпълнителният директор на АСПА Инженеринг Бойко Милев , Изпълнителният директор на Агенцията за насърчаване на МСП Бойко Такив , Председателят на Агенцията за инвестиции в строителството Генка Събева , Изпълнителният директор на Булгарконтрола АД Веселин Балджиев.   Ръководител на бизнес - делегацията е Бойко Таков , който  ще подпише в Сеул Меморандум за разбирателство с Корейската агенция за търговия и инвестиции и  Корейската асоциация на вносителите .   Стамен Янев ще подпише меморандум за разбирателство с Корейската агенция за търговия и инвестиции .   По време на бизнес-форума Стоян Янев ще представи възможностите за инвестиции в България и интереса на България към корейски инвестиции в областта на машиностроенето ,  електроника и ИКТ ,  иновации ,  медицински и здравни технологии ,  образование и наука .    ", "date": "2019.09.24", "title": "Премиерът Борисов отлетя за Сеул, води четирима министри и 20-членна бизнес делегация "}
{"url": "http://epicenter.bg/article/Ekspert--Nyama-risk-za-izbornite-rezultati-ot-hakerski-ataki-/193520/2/0", "text": "Няма рискове за преброяването на гласовете на изборите, които да произтичат от хакерски атаки срещу системите. Възможно е да бъдат блокирани сайтове, но не могат да изчезнат данни, каза пред БНР доцент Камен Спасов. Той е ръководител на Лабораторията по електронно управление към БАН и преподавател в Стопанския факултет на СУ „Свети Климент Охридски“.    „Не може (с хакерски атаки – б.р.) да се нанесе вреда на самите избори и на самия изборен процес. Да, може да бъде затруднен достъпът до някаква информация, в зависимост от това кой евентуално сайт е блокиран, но това едва ли би могло да окаже някакво съществено влияние върху резултатите от изборите“, каза той в предаването „Хоризонт до обед“.    Сайтовете на Централната избирателна комисия (ЦИК), на общините могат евентуално да бъдат атакувани, но това няма да нанесе съществена вреда на информацията.    „Някаква съществена информация, да бъде извлечена от тези сайтове едва ли, защото повечето от тях, с изключение на сайта на ГРАО, са информационни. Дори да се блокира сайтът, премахва се атаката, ликвидира се, сайтът се пуска отново, нищо не се губи“, каза той.        „Това, че е блокиран сайтът на ЦИК, не означава, че ЦИК не може да обяви някаква информация. Най-малкото съществуват медии от типа на радиото, телевизията, освен това социалните мрежи. Така че достигането до информация и публикуването на информация не е толкова съществен проблем“, посочи доцент Спасов.    „По-скоро, ако говорим за местните избори, проблем биха били фалшивите новини. И създаването на най-различни паники или разпространяване на невярна информация или чисти лъжи през социални мрежи, ако щете през някои сайтове, които се определят като информационни, а всъщност са кафяви“, каза той.        „Това е една доста комплексна задача, съществуват най-различни заплахи и проблемите на информационна и комуникационна сигурност или както напоследък стана модерно киберсигурност, те трябва да се разглеждат като цяло. Там съществува един баланс, който е между сигурност, пари и функционалност и трябва да се намери баланс между тези три неща. В интерес на истината, всички, които се занимават с информационни технологии знаят, че абсолютна сигурност не съществува. Въпросът е какво правим, когато се случи дадено събитие, как реагираме, доколко сме подготвени да се преборим със съответната заплаха и какви алтернативни пътища за комуникация имаме“, каза доцент Спасов.    Ако стават някакви фалшификации на резултатите от изборите, те се случват на хартия, преди да стигнат до „Информационно обслужване“, твърди той.    „Каквото и да си говорим, в информационните технологии остава следа, която един независим одит може да проследи и може да се види дали са направени фалшификации или неправилно въведени данни и така нататък. Хора въвеждат данни, може да се допусне грешка, но обикновено данните се проверяват многократно. Шансът да остане грешка е много малък и не вярвам, че служителите или ръководството на „Информационно обслужване“ биха си позволили да фалшифицират избори. Защото помислете си за репутацията - ако това се разкрие, с фирмата е приключено, и с тяхната кариера като IT специалисти също е приключено“, коментира доцент Камен Спасов.  ", "date": "2019.09.24", "title": "Експерт: Няма риск за изборните резултати от хакерски атаки "}
{"url": "http://epicenter.bg/article/Mizeriya-v-studentskite-obshtezhitiya-na-Lesotehnicheskiya-universitet-v-Sofiya-/193523/2/0", "text": "От NOVA провериха по сигнал условията в общежитията на Лесотехническия университет в София. Условията са ужасни, установиха от телевизията, като освен лошата материална база, голям проблем създават и вредителите - хлебарки и дървеници, които са плъзнали из целите блокове. Мухъл, мизерия и неканени вредители тормозят студентите в общежитията университета.Често пред университета могат да се видят студенти и родители, нарамили материали, с които да освежат стаите.\"Балатум взехме, за тоалетната чиния капак, препарати да се изчисти основно каквото може. Не е поддържано”, каза Владимир Илиев, баща на студент в университета.  Един от студентите, ремонтирали стаите си, е Ивайло Иванов, който заварил подобни условия и в неговото общежитие. „Баните, плочките, подовата настилка. На пода имаше балатум, който имаше дупки в него, стените бяха прогорени поради наличието на дървеници, хлебарки има постоянно”, разказва той. Ивайло и съквартирантите му започват ремонт за тяхна сметка. „Положихме ламиниран паркет, шпакловахме самите стени, обновихме с нови мебели, които лично ние ги купувахме. Опитахме се по някакъв начин да пригодим стаята, така че да бъде годна за живеене”, обясни Ивайло Иванов.  От управата на университета обаче отказват да приспаднат вложените от наемателите суми за ремонт на помещенията. „Така е прието с решение на комисията по социално-битови, да не се осребряват тази средства, които са вложили”, коментира инж. Иван Кръстанов, директор „Студентски столове и общежития” в ЛТУ.    Годишно за поддръжката на сградите се отделят около 80 000лв, но те оказват се крайно недостатъчни и стигат само за аварийни ремонти. За да се реновират общежитията, от управата на университета изчисляват, че ще са им необходими между 3 и 4 милиона лева на сграда, които към момента нямат.  ", "date": "2019.09.24", "title": "Мизерия в студентските общежития на Лесотехническия университет в София "}
{"url": "http://epicenter.bg/article/Prof--Paskal-Zhelyazkov-e-noviyat-izpalnitelen-direktor-na-BABH/193529/2/0", "text": "Проф. д-р Паскал Желязков, д.в.м е новият изпълнителен директор на Българската агенция по безопасност на храните (БАБХ). Това съобщиха от пресцентъра на БАБХ.   Заеманата от него позиция до момента е директор на Национален Диагностичен Научноизследователски Ветеринарномедицински Институт „Проф. Д-р Г. Павлов“.  Проф. Желязков има дългогодишен опит като ръководител на структури с научноизследователска, диагностична и аналитична дейност. Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба. Има над 90 научни публикации и научни доклади. По образование е ветеринарен лекар, завършил е Висшия Институт по зоотехника и ветеринарна медицина гр. Стара Загора. Владее английски и руски език. Назначен е и нов заместник-изпълнителен директор д-р Марияна Шумова, която към момента изпълнява длъжността началник отдел в дирекция „Граничен контрол“. Д-р Шумова е изпълнявала и длъжността директор на Областната дирекция по безопасност на храните в Хасково. Тя ще заеме позицията на доц. д-р Тодорка Янковска-Стефанова, д.в.м.  ", "date": "2019.09.24", "title": "Проф. Паскал Желязков е новият изпълнителен директор на БАБХ"}
{"url": "http://epicenter.bg/article/167-dushi-sa-zhertva-na-trafik-na-hora-s-tsel-trudova-eksploatatsiya/193531/2/0", "text": "  Случаят с българките работници във Франция е един от най-големите канали за трудова експлоатация, установявани на територията на Европейския съюз, смята ръководителят на Специализираната прокуратура Димитър Петров. 167 души са жертва на трафик на хора с цел трудова експлоатация, обяви ръководителят на специализираната прокуратура Димитър Петров относно съвместното разследване на български и френски власти на международна престъпна група, извършваща трудова експлоатация, предаде Агенция \"Фокус\".  Малоимотни български граждани са били подмамвани да работят във Франция в сферата на селското стопанство, като са им обещавани 70-80 евро на ден. Предоставяли са им договори на чужд език, а самите хора трудно са говорели и пишели дори на български. Българите са настанявани в крайно мизерни за живот палатки. Давани са им минимални суми, осигуряващи им само живота за деня.  Възнаграждението, което са присвоявали трафикантите е влагано в имоти във Франция от страна на българските участници в групата, каза наблюдаващият прокурор Евгения Деянова. Тя обясни, че трафикантите са закупували имоти и магазин във Франция, търгували са със стоки, паради което нашето разследване е насочено и към пране на пари, придобити в резултат на престъпната дейност.    „Възнаграждението, което е трябвало да получават работниците е в порядъка на 1700 евро, което обаче не се е случило, защото участниците български граждани на място са удържали суми за прехрана и по 200 евро за транспорт, каквато уговорка не е имало, както и други разходи. В крайна сметка голяма част от работниците са оставали с почти нулево заработено възнаграждение, в някои от случаите, дори недостигащо да се върнат в България“, каза още прокурорът. „Характерното за тези лица, потърсили този начин за осигуряване на доходи, че това са хора с нисък социален статус, с недобър социален опит“, допълни тя.    По-голямата част от процесуално-следствените действия по случая се извършват във Франция. За набирането на работниците обаче се е грижела българска фирма, която е фиктивна и дори е регистрирана на адреса на парцел, който все още е в строеж.    До момента властите са задържали във френския град Лион трима българи и един французин. Френският гражданин е бил отговорен за логистиката на място. Двама от българите са баща и син, а третият е набирал лица от град Търговище и ги е транспортирал до Франция.    ", "date": "2019.09.24", "title": "167 души са жертва на трафик на хора с цел трудова експлоатация"}
{"url": "http://epicenter.bg/article/Danail-Kirilov-se-sreshtna-s-poslanitsite-na-darzhavite-chlenki-na-ES/193532/2/0", "text": "Министърът на правосъдието Данаил Кирилов подписа пред посланиците на държавите-членки на ЕС писмо до Европейската комисия за демокрация чрез право (Венeцианската комисия), в което иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу главния прокурор и председателите на Върховния административен съд и Върховния касационен съд. Това съобщиха от пресцентъра на Министерството на правосъдието. Това стана днес по време на работна среща в Министерството на правосъдието с участието и на представител на делегацията на Европейската комисия в България, на която бе обсъден напредъкът на България и изпълнението на показателите в рамките на Механизма за сътрудничество и оценка (МСО). По време на дискусията министър Кирилов запозна дипломатите с предприетите действия от правителството в последните месеци, като сред тях е и изготвената през юни т.г. промяна на НПК за отговорността на т. нар. трима големи с съдебната система по повод изпълнение на препоръки по дела на Европейския съд по правата на човека.  Министър Кирилов акцентира и върху постановлението на правителството от миналата седмица, с което се създава национален механизъм за постмониторинг в областта на борбата с корупцията и организираната престъпност, съдебната реформа и върховенство на закона. Той подчерта, че в Съвета за координация и сътрудничество, който е предвидено да осъществява постмониторинга, ще участват представители на най-високо ниво от изпълнителната, съдебната и законодателната власт, като е гарантирано участието и на гражданския сектор.  Приетият от Министерския съвет проект за промени в Закона за съдебната власт, в който се предвижда отмяна на разпоредбата за автоматичното отстраняване от длъжност на магистрати и на задължението те да декларират членството си в съсловни организации, също бе сред дискутираните теми. „България работи и ще продължи да работи в тясно сътрудничество и в конструктивен диалог с институциите с експертиза в областта на върховенството на правото като ЕК, GRECO, Венецианската комисия и Службата за подкрепа на структурни реформи“, заяви Кирилов.  Той благодари на посланиците на държавите-членки и на екипите им в ресор „Правосъдие“ за активната работа и подкрепа в изпълнението на препоръките и показателите на МСО.  ", "date": "2019.09.24", "title": "Данаил Кирилов се срещна с посланиците на държавите-членки на ЕС"}
{"url": "http://epicenter.bg/article/Yotova-pred-shefa-na-Voenniya-komitet-na-NATO--Balgariya-e-stabilizirasht-faktor-za-Zapadnite-Balkani/193534/2/0", "text": "Инициативите на НАТО в контекста на съвременните предизвикателства обсъдиха на среща на „Дондуков“ 2 вицепрезидентът Илияна Йотова и председателят на Военния комитет на НАТО сър Стюарт Пийч. Това съобщха от прессекретариата на държавния глава.   „Темата сигурност днес има своя специфичен прочит – от точките на конфликти до кризите с миграцията, бежанците и климатичните промени, „Ислямска държава“ и чуждестранните бойци“, отбеляза Илияна Йотова.   Вицепрезидентът изтъкна, че като външна граница на ЕС България е важен фактор за сигурността на региона и на цяла Европа. Илияна Йотова отбеляза, че българската държава е успяла да спре негативната тенденция за намаляване на разходите за отбрана.    Вицепрезидентът подчерта ролята на България като стабилизиращ фактор в Западните Балкани, където все още има предизвикателства за регионалната сигурност и стабилност. Пред главен маршал Пийч Илияна Йотова заяви, че за България е от голямо значение финализирането на присъединяването на Република Северна Македония към НАТО.   „Очакваме през октомври и покана за членство в ЕС към Албания и Република Северна Македония. Членството на двете страни в структурите на НАТО е силен аргумент в положителна посока“, посочи вицепрезидентът Йотова.    Тема на разговора на „Дондуков“ 2 бе и ситуацията в Косово и развитието на диалога между Белград и Прищина. Илияна Йотова подчерта, че отношенията между ЕС и НАТО трябва да са по-гъвкави и трябва да се избегнат дублиращите функции между Алианса и прохождащата идея за отбранителен съюз.     „Много държим на приемането на пакета на НАТО за Юга, която е от съществено значение за България. Близкият изток и Северна Африка продължават да бъдат нестабилни, само преди три години едва овладяхме Балканския маршрут“, посочи вицепрезидентът Йотова.    Сър Стюарт Пийч заяви, че е необходим осъвременен план за Юга и в момента се работи по създаването му. Главен маршал Пийч представи пред българския вицепрезидент инициативите на НАТО и сътрудничеството на страните членки с държавите от Близкия изток и Африка.    На срещата беше обсъдена и охраната на морските и въздушните граници в региона. Председателят на Военния комитет на НАТО благодари на България за нейния принос като член на Северноатлантическия пакт.", "date": "2019.09.24", "title": "Йотова пред шефа на Военния комитет на НАТО: България е стабилизиращ фактор за Западните Балкани"}
{"url": "http://epicenter.bg/article/Petya-Parvanova--Ne-mozhem-da-govorim-za-uvelichen-bezhanski-potok-kam-Balgariya/193537/2/0", "text": "За щастие, в България не можем да говорим за увеличен бежански поток в последните месеци. Забелязваме едно намаление на подадени молби за международна закрила през 2019 г. в сравнение с 2018-а и 2017-а.   Това каза за БНР председателят на Държавната агенция за бежанците Петя Първанова.    За 2017-а 3700 са подали молба за международна закрила. За 2018-а - малко над 2500, а до 20 септември 2019-а - 1650. Виждате голямата разлика с нашата съседна Гърция, каза тя.    Процедурата за международна закрила трае средно 6 месеца. Към момента общо 1255 лица са в процедура, но сред тях има и лица в неизвестност. Реално в центровете са настанени около 430 лица, съобщи Първанова.    Работим по 1255 преписки. За тази година бежански статут България е предоставила на 133 лица, а хуманитарен – на 212.    Капацитетът на поделенията е запълнен малко над 8%, допълни Първанова.    Няма напрежение и работим в една спокойна атмосфера. Разполагаме с 22-ма преводачи от различни езици - абсолютно достатъчни, за да можем да изпълняваме задълженията си, да можем да изследваме всяка бежанска история на индивидуален принцип и да спазваме всички законови изисквания, добави тя    В България най-много търсещи международна закрила идват от Сирия, Афганистан и Ирак. Има и хора от Пакистан и Иран.    Мнозинството лица, получили международна закрила, са от Сирия. Получилите отказ имат право да обжалват на две инстанции, но ако и съдът потвърди отказа, извеждането им става съгласно Закона за чужденците, допълни Първанова.    Мога да кажа, че продължава България да бъде транзитна държава, но има и лица, които остават на територията на страната, заяви Първанова.    От Агенцията осигуряват от 2 години преподаватели по български език на територията на центровете в София и Харманли. Според Първанова се забелязва все по-голям интерес за изучаване на езика.    Има 50 деца, които извън учебните си занимания, посещават и тези курсове по български език в териториалните поделения, посочи тя.  ", "date": "2019.09.24", "title": "Петя Първанова: Не можем да говорим за увеличен бежански поток към България"}
{"url": "http://epicenter.bg/article/Izgorya-etazh-ot-lecheben-tsentar-v-Parvomay-/193469/3/0", "text": "Голям пожар е избухнал в лечебен център в Първомай. Огнената стихия се е разразила тази нощ около 1.40 часа, съобщи Нова телевизия.    Изгорели са дървеният покрив и вторият етаж на сградата. По първоначални данни пожарът е възникнал в микробус, паркиран до лечебния център, след което се прехвърлил и обхванал зданието.    С огнената стихия са се борили четири пожарни екипа – два от Пловдив и два от Първомай. Огънят е потушен около 3 часа. Изясняват се причините за инцидента.", "date": "2019.09.24", "title": "Изгоря етаж от лечебен център в Първомай "}
{"url": "http://epicenter.bg/article/Angelkova-svikva-speshna-sreshta-vav-vrazka-s-obyaveniya-falit-na-turoperatora--Tomas-Kuk--/193472/4/0", "text": "Във връзка с обявения фалит на британския туроператор „Томас Кук“ министърът на туризма Николина Ангелкова свиква спешна среща с представители на посолството на Великобритания в България, с хотелиери и туроператори, работещи с компанията. Това съобщиха от пресцентъра на министерството. На срещата ще бъдат обсъдени евентуалните последици от промяната в работата на „Томас Кук“.", "date": "2019.09.24", "title": "Ангелкова свиква спешна среща във връзка с обявения фалит на туроператора „Томас Кук“ "}
{"url": "http://epicenter.bg/article/Za-vrazkata-mezhdu-osvobozhdavaneto-na-Dzhok-Polfriyman-i-izbora-na-glaven-prokuror-/193481/11/33", "text": "  Предсрочното освобождаване на убиеца на студента Андрей Монов от председателя на Съюза на съдиите в България е позор и тема №1. Тя измести изявлението на адвокатурата срещу Иван Гешев, дори протестите. Но е свързана с тях и е крайно време да го кажем какви хора протестират срещу Гешев.    Предсрочното освобождаване точно на този престъпник е синтез и есенцията на това, което представляват тези \"кръгове\". Всички те – партии, НПО-та, Български хелзинкски комитет, адвокати, медии - всички те одобряват личността на Полфрийман, работили са с него и за него. Беше включван в работни групи от Христо Иванов като министър за промяна в законодателството за лишаване от свобода, беше номиниран за \"Човек на годината\", беше обслужван от медии и адвокати и представян в позитивна светлина години наред. Всички те тържествуват сега и се крият зад закона.    Всеки има право да е объркан в социалната си интелигентност и да бъде циничен, но тези хора искат не просто да освободят предсрочно убиеца Джок от Австралия, те искат да управляват съдебната система от години. И тук е връзката с протестите срещу номинацията на Иван Гешев.    Те не протестират срещу Гешев, а срещу всеки, който не е от техния кръг и не изповядва техните ценности. Това е битката – битка, която се води от години срещу Висшия съдебен съвет, срещу прокуратура и съдии, които не членуват в Съюза на съдиите, битка срещу всички. Лесно проследима в годините назад.    Преувеличавам ли? Не – дори в интервюто си по бТВ Калпакчиев отдели повече време да напада Иван Гешев, отколкото да обясни пред почернените роднини защо така се е изгаврил с паметта на сина им.        Адвокатурата преди дни се включи в играта против Иван Гешев и също се обяви срещу номинирания кандидат и призова за прекратяване на процедурата или не подкрепа от ВСС. Същата адвокатура, която лобираше за съкратеното съдебно следствие и която се обяви против тежки наказания за пияни и дрогирани шофьори. Която и сега ще ни обяснява как съкратеното следствие вероятно трябва да остане, за да е бърз процесът, нищо че убийци и насилници излизат от затвора с намалени присъди и бродят сред нас.        Гешев е представян от определени медии, говорители и \"кръгове\" като милиционер, посредствен магистрат, който за една нощ се е събудил кандидат за главен прокурор. Оказа се обаче, че това е магистрат с подкрепа в гилдията, със стотици осъдени по негови обвинителни актове, с експертиза и качества – за това свидетелстват докладите на комисиите към ВСС. Магистрат, който може да комуникира и с научната и експертна общност, с полицията, с другите магистрати – отборен играч. Това напряга конкретна политическа и бизнес общност. Проблемът на тези \"кръгове\", които също припознаха протеста и стоят зад него, може да е, че сякаш си представяха как диктуват правилата, подреждат свой състав на ВСС, как посочват конкретни магистрати за висши длъжности, а това не се случи. И от там идва неприемането на всеки друг, който не е посочен от тях.        Протестите срещу номинацията на Иван Гешев поставят политически искания – за промяна в процедурата, за номинация от неправителствен сектор и прочие. Тоест, политици, които не са в парламента, се опитват чрез улицата да пренапишат правилата. Всеки има право да изрази подкрепа или недоволство. Но ние наблюдаваме политически протест, зад който са подредени конкретни политически формации и медийни \"кръгове\".    Протестът, на всичкото отгоре, не е изцяло хомогенен. Част от организаторите целят ескалация и преобразуване на протеста, за да съберат политическа подкрепа за своите формации, но друга част си представя класическа ескалация на напрежение и бунт, насочен и към правителството. Към протеста се прилепи и криминален контингент – беше въпрос на време криминалният контингент да припознае кауза и политици, които се обявяват срещу прокуратурата и срещу конкретни магистрати.    Сега ни се натрапва абсурден избор - между улицата, калпакчиевците и между институциите, становищата на професори, съсловни организации, прокурори. И ако подкрепим институциите и професорите, всички сме от лошите. Но как да се довериш на улицата, на нейния глас, при положение, че водачите й нямат лидерски качества да променят системата, да дадат нещо по-добро? А и система не се променя с протести след работно време и разходки из София, а с работа.    Не би следвало неправителствени организации, с неясно или пък с чуждестранно финансиране, да имат право да издигат кандидатури за главен прокурор. Не може институциите да бъдат изпразвани от доверие и съдържание за сметка на неправителствения сектор. Това е чист популизъм и неискрено заиграване. Какъв неправителствен сектор ще го номинира? Той е номиниран от цялата колегия, от цялата професионална общност и някой не вярва в качествата му, а ще повярва на неправителствения сектор. Това не е сериозно.        Вероятно целта на протеста е кандидатурата на Гешев да бъде оттеглена или да не бъде гласувана във ВСС с мнозинство, включително да не бъде подписан указ от президента. Първото не е възможно по правилата – няма предвидено оттегляне и всеки подобен ход би означавал груба политическа намеса в една чиста до този момент процедура. Протестиращите тук залагат капан и искат да хванат Борисов и други едри политици в него. Искат някой, без да има право, да се намеси, за да осуети избора, но и за да докажат, че той се меси, където няма право.    А относно гласуването – то предстои, прокурорската колегия е от 11 членове, за избор са нужни 17 гласа. Там са насочени другите усилия на протеста – да посочат с пръст членовете на ВСС и да им обяснят, че нямат право да харесат концепцията на кандидата, нямат право да го подкрепят, защото ако го подкрепят, ще са от лошите. Същото се отнася и за президента. Толкова е прозаична тази игра.    И в края, но първо по важност - няколко разяснения за процедурата по номинация и избор на главен прокурор    Процедурата за номиниране и избор на нов главен прокурор е експертна процедура в голяма степен и сега тя следва своята естествена последователност, така като е по приетите правила, съобразно Конституцията и Закона за съдебната власт. Тези правила са нови и са следствие на провежданата реформа в правосъдието, те са одобрени oт Европейската комисия и са част от отбелязания напредък за страната ни. Процедурата се провежда и от изцяло нов състав на Висшия съдебен съвет и не страда от пороци.    Докладите на двете комисии към ВСС са положителни и това е нормално при такава единна номинация от цялата колегия. Още повече, че това беше номинация, която отговори на поставените очаквания след срещите при държавния глава, отговори и на докладите на неправителствените организации. Тогава се заговори отново за прокурор от кариерата, който да оглави прокуратурата и именно такъв бе посочен. Така че, след номинацията и представянето на концепция, сегашните доклади, предстои доклад на колегията, изслушване на номинирания и гласуване от Пленума на ВСС, а също и указ от президента – един сложен фактически състав между различни органи. И няма предначертаност, няма \"назначен главен прокурор\", каквото внушение се натрапва. Има неприемане на всеки, който не е от \"кръга на умните и красивите\".    Битката на калпакчиевците не е срещу Гешев, те искат съдебната система по свой образ и подобие.     ", "date": "2019.09.24", "title": "За връзката между освобождаването на Джок Полфрийман и избора на главен прокурор "}
{"url": "http://epicenter.bg/article/Stolichna-biblioteka-predstavya-emblematichna-kniga-na-Yordan-Radichkov/193512/6/0", "text": "На 25.09.2019 г. най-ключовата книга от библиографията на Йордан Радичков ще получи заслужено внимание от гости и жители на столицата. От 18:30 часа в зала „Надежда” на Столична библиотека ще бъде представен романът на автора „Ноев ковчег“, утвърдил се като безспорна кулминация в неговото творчество. Новото издание е по повод 90 години от рождението на Йордан Радичков. За книгата ще говори проф. Маргарита Младенова, която не е чужда на произведенията на Радичков. Освен че през творческия си път като режисьор е работила съвместно с автора, в края на миналата година тя представи и своя прочит върху фрагменти от творчеството му, събрани в спектакъла „Луда трева“. Представянето на „Ноев ковчег“ ще бъде придружено от изложба с илюстрации по текстовете от книгата. Рисунките са дело на Ива Димитрова, която вече има задълбочен артистичен поглед върху творчеството на автора, благодарение на труда си по кориците на Радичковия сборник с разкази „Свирепо настроение“ и неговия роман „Прашка“. Изложбата ще бъде експонирана в галерия „София” на Столична библиотека, пл. „Славейков” № 4 до 30.09.2019 г. „И тъй, нагърбвам се със задачата да продължа по-нататък, като започна отново да сковавам бедния плавателен съд и лека-полека да пълня трюма му. Нямам никакви шансове за успех, но при всеки случай си казвам окуражително : „Хайде, удавнико, на добър час!“  Все пак е по-добре да се удавим в океана, отколкото да се удавим на сушата!“ С тези встъпителни думи на „Ноев ковчег“ от 1987 година Йордан Радичков кани читателя на едно изключително литературно пътешествие в дебрите на вселената и човешката душа. В своя „беден плавателен съд“ писателят приютява всичко, което вдъхновява и тревожи неговата душа, за да може то да оцелее след потопа на битието. Там читателят ще намери изключителните истории за един спешен щъркел, за дявола, който обича да се преправя на папуняк, за едно черно куче, което се появява като мираж, за Мао Дзъдун, който плаче пред собствения си портрет, както и единствената история в творчеството на Йордан Радичков, разказваща за една твърде неизвестна легенда около залавянето на Васил Левски, а и за много други малки и големи герои, които съставляват цялото сътворение. С това огромно разнобразие на образи Радичков строи своя Ноев ковчег и успява да разшири дефиницията на онова, което формално до този момент бива приемано като роман. Макар смутена от липсата на главен герой, литературната критика не пести похвалите си за книгата, въпреки своята несигурност относно жанровото определение на творбата и причисляването ѝ в съответната категория. След излизането си “Ноев ковчег“ е определена като голямата книга на Йордан Радичков. И това не е чудно. „Ноев ковчег“ поразява читателя с изключително красивия език, многопластовите истории и тяхната дълбочина, както и особената и всепрощаваща любов към човека и неговия живот.  Като че ли целият творчески път на Йордан Радичков е бил предопределен, за да стигне до своята кулминация в тази несравнима с нищо, писано в българската и световна литература, книга. Представянето на „Ноев ковчег“ ще се състои на 25-и септември от 18:30 часа в изложбената зала на Столична библиотека. Изложбата ще може да бъде разгледана до 30 септември.", "date": "2019.09.24", "title": "Столична библиотека представя емблематична книга на Йордан Радичков"}
{"url": "http://epicenter.bg/article/Isus-Velichkov--Na-Boris-mu-plashtaha--za-da-gubi-machove/193461/8/0", "text": "Самият аз съм не съм бил боксьор, имам лиценз, защото навремето бях футболист. Дадох му моята самоличност, понеже той ме беше уверил, че няма да имам ядове с личните ми данни, а аз като обикновен човек си въобразявах, че ще има проблеми, но все пак му я дадох.   Това заяви пред Нова телевизия братовчедът на загиналия в Албания боксьор Исус Величков.    Той призна, че починалия боксьор е имал общо шест мача с чужда самоличност и допълни, че Борис Станчов е взимал пари, за да пада.    ,,Според мен става въпрос за убийство. Убили са брат ми, за да не спечели мача, заяви и сестрата на боксьора. По думите ѝ тя само предполагала, че брат ѝ се боксира под чужда самоличност.  Всичко е за пари. В България е взимал най-много до 300 лева, но той не се биеше толкова за пари, колкото от любов към спорта. Освен това той никога не е имал болести, а в случаите, когато е боледувал, се е лекувал само с плодове. Не е взимал никакви лекарства'', сподели още сестра му и обяви, че за всичко това е знаел треньорът му и той трябва да понесе отговорност.", "date": "2019.09.24", "title": "Исус Величков: На Борис му плащаха, за да губи мачове"}
{"url": "http://epicenter.bg/article/Petar-Stoyanov-na-konferentsiya-s-dashteryata-na-Robart-Kenedi---Keri/193476/10/0", "text": "Успоредно със заседанието на ООН в Ню Йорк кипи оживена международна дейност. Всички световни политици – бивши и настоящи са се стекли в Голямата ябълка.   Това е причината в града да се озоват двама български президенти – Румен Радев и Петър Стоянов.     И докато действащият държавен глава е начело на делегацията, която представя страната ни на 74-ата сесия  на Общото събрание на ООН, то президентът Стоянов винаги през септември е в Ню Йорк за годишната среща на  „Конкордия“ -  една от най-влиятелните организации за политически анализи в света, където е член на  председателския съвет.    В това издание сред говорителите, освен известни политици, световни общественици и активисти, изпъкват имената на кралицата на Йордания – Рания, на дъщерята на американския президент Иванка Тръмп и на бившия топмодел и настоящ борец за човешки права Петра Немцова.   Другият ангажимент на Петър Стоянов е участието му в конференцията „Геополитиката във времето на устойчиво развитие“. Тук компанията му също е забележителна – Кери Кенеди, дъщеря на Робърт Кенеди, един от най-младите професори по икономика в Харвард Джефри Сакс, Хелън Кларк, бивш премиер на Нова Зеландия, експремиерът на Израел  и неколкократен министър Йехуд Барак, външният министър на Израел Ципи Ливни.   Балканите са представени подобаващо – от Петър Стоянов, президентът на Северна Македония Зоран Заев и бившият министър-председател на Гърция Георгиус Папандреу.   Бившият ни държавен глава ще присъства и на изключително важната дискусия „Как да изградим устойчив мир и сигурност в Южен Кавказ“  - държавите  Азербайджан, Грузия и Армения. След което ще се потопи в светски блясък.   Петър Стоянов има лична покана от Уенди Фишър, директор на музея „Гугенхайм“ и президент на едноименната фондация да разгледа експозицията с група световни политици.  После е предвидена вечеря в изискания ресторант „Караваджо“.   Президентът Стоянов ще присъства и на прием, даван от Бил Гейтс в хотел „Хаят“ на 42-ра улица.  ", "date": "2019.09.24", "title": "Петър Стоянов на конференция с дъщерята на Робърт Кенеди - Кери"}
{"url": "http://epicenter.bg/article/Glazirani-pileshki-kriltsa-na-furna/193509/9/25", "text": "кетчуп - 2 ч.ч. кафява захар - 1 ч.ч.  сос уорчестър - 2 с.л. оцет - 2 с.л.  сол черен пипер  пилешки крилца - 700 - 800 гр.   В голяма купа смесете кетчупа, захарта, соса, оцета, морската сол и черния пипер. Отделете една голяма част от соса, а в останалата накиснете пилешките крилца. Оставете да престоят в соса за 1/2 час.   Загрейте фурната и намазнете леко голяма тава. Изсипете пилешките крилца в нея, залейте с 1/2 от отделения сос и покрийте тавата с фолио.   Сложете крилцата да се пекат за около 30-35 минути, като накрая отстраните фолиото и оставите да се запекат за 5 минути.", "date": "2019.09.24", "title": "Глазирани пилешки крилца на фурна"}
{"url": "http://epicenter.bg/article/Dyadoto-na-Paris-Hiltan-ya-ostavi-bez-nasledstvo--tya-tazhi-za-nego/193488/10/100", "text": "Дядото на Парис Хилтън почина на 91 години, завещавайки богатството си за благотворителност.    Барън Хилтън, синът на основателя на хотелската империя \"Хилтън\" Конрад Хилтън, е починал в дома си в Лос Анджелис, съобщава CNN.    Внучката му Парис Хилтън, изглежда обаче не е разстроена толкова от факта, че е лишена от наследство, колкото от загубата на скъп за нея човек. Тя посвети на това пост в социалната мрежа.    В профила си в Туитър Парис пише, че смъртта на Барън дълбоко я е натъжила. От ранно детство тя виждала в него олицетворение на успешен бизнесмен, живеещ сред приключения и бележещ високи постижения. Светската лъвица нарече покойния си дядо \"легенда\", отличаваща се с доброта и красота.    Барън Хилтън оглавява борда на директорите на корпорацията \"Хилтън\" през 1966 г., а през 2007 г. лишава Парис от наследство, дарявайки почти всичките си пари на благотворителен фонд.   \r\n   \r\n   \r\n   \r\n \r\n \r\n \r\n \r\n Публикация, споделена от   (@parishilton) на  \r\n   Източник: Канал 3", "date": "2019.09.24", "title": "Дядото на Парис Хилтън я остави без наследство, тя тъжи за него"}
{"url": "http://epicenter.bg/article/Demi-Mur--Mayka-me-prodade-na-mazh-i-byah-iznasilena/193489/10/100", "text": "Деми Мур е разкрила как нейната майка я е продала на възрастен мъж и била изнасилена от \"клиента\", предаде Скайнюз.   Кинозвездата от САЩ е разказала тежък спомен в ефира на американска телевизия. \"Бях мъкната от своята родителка по баровете. Веднъж, когато бях на 15 години, в едно от заведенията, към мен се приближи доста по-възрастен от мен мъж. \"Аз платих 500 долара на майката ти\", ми заяви той. След това ме завлече в тоалетната и ме изнасили\", разказала е още актрисата.    Мур е допълнила в ефир, че историята е част от нейна автобиографична книга. Тя също е посочила, че нейната майка Вирджиния Кинг, е имала големи проблеми с алкохола. \"Тя направи няколко опита за самоубийство преди да си отиде през 1998 г.\", е казала още актрисата от филма \"Стриптийз\".   Източник: Новини.бг", "date": "2019.09.24", "title": "Деми Мур: Майка ме продаде на мъж и бях изнасилена"}
{"url": "http://epicenter.bg/article/Rekordno-nisak-broy-zriteli-na-tseremoniyata-za-nagradite--quot-Emi-quot-/193497/10/99", "text": "Излъчената по телевизия \"Фокс\" церемония за наградите \"Еми\" е проследена от рекордно нисък брой зрители, съобщават Асошиейтед прес и Ройтерс.    По данни на \"Нилсен медиа рисърч\" наградното шоу е гледано от едва 6,9 милиона души - с 32 процента по-малко в сравнение с миналата година, когато също беше отчетен рекордно нисък рейтинг.    Според \"Нилсен медиа рисърч\" за първи път броят на зрителите, проследили церемонията за водещите телевизионни отличия, спада под 10 милиона. Миналата година шоуто беше гледано от 10,2 милиона души.    Тазгодишната церемония за наградите \"Еми\" премина без водещ и се конкурираше с популярна спортна програма по телевизия Ен Би Си. Според анализаторите ниският рейтинг е показателен за липсата на връзка между телевизионната публика и Академията за телевизионно изкуство и наука, която присъжда отличията.    Въпреки че сред призьорите се нареди популярната фентъзи поредица \"Игра на тронове\" на HBO, за мнозина се оказа изненадващ успехът на сериала \"Fleabag\" (\"Боклук\") на \"Амазон\", удостоен с четири награди.    Въпреки понижения зрителски интерес, шоуто беше сред водещите теми в социалните медии, отбелязва Ройтерс. Най-обсъждан в Туитър беше сериалът \"Игра на тронове\", следван от поредиците \"Когато ни видят\", \"Чернобил\", \"Fleabag\" (\"Боклук\") и \"Убивайки Ийв\".   Източник: Новини.бг", "date": "2019.09.24", "title": "Рекордно нисък брой зрители на церемонията за наградите \"Еми\""}
{"url": "http://epicenter.bg/article/Megan-v-Afrika--Tuk-sam-kato-mayka--zhena-i-vasha-sestra--Snimki-/193498/10/100", "text": "Принц Хари и съпругата му Меган започнаха първата си официална визита като семейство заедно със сина си Арчи в понеделник в Южна Африка.    През кралските фенове херцогинята на Съсекс каза: \"Тук съм като майка, жена, цветнокожа жена и ваша сестра.\"    През първия ден на визитата Меган се появи с два тоалета - единият бе черна рокля със смесен принт, съчетаващ различни форми, напомнящи елементи, вдъхновени от биологията, а отдалеч приличаха на анималистични мотиви. Тя бе с къс ръкав и премятане. Другият тоалет бе едноцветна рокля в синьо с копчета по цялата дължина, съчетана с черни еспадрили на платформа. Тя бе със същия тоалет миналата година през октомври по време на посещението в Тонга.    10-дневната визита на представителите на британското кралско семейство започна в Кейп Таун със среща с представителите на проекти, които обувават жени и момичета за техните права и самозащита. Хари потанцува по време музикалния поздрав в град Нианга. Локацията не бе обявена публично предварително от съображения за сигурност.    \"Като човек, който е посещавал тази прекрасба страна много пъти и като човек, който гледа на Кейп Таун като уникално и специално място в Африка, бих искал да ви уверя, че първата ни визита като семейство - със съпругата ми - е фокусирана върху значимите предизвикателства, с които милиони южноафриканци се сблъскват и да признаем, че се чувствае силни тук\", каза принц Хари.  По-късно тази седмица Хари ще замине за Ботсвана, Ангола и Малави.    Двойката пристига в Южна Африка в момент, в който страната е разтърсена от изнасилването и убийството на студентка. Това отключи недоволството на хиляди жени, уморени от насилието в страна, в която всеки ден се регистрират повече от 100 изнасилвания.    Въпреки че кралската визита не предизвика голямо въодушевление, както в други части на общността, имаше и хора, които се зарадваха на визитата на Меган, която често говори за правата на жените.   Източник: Дир.бг", "date": "2019.09.24", "title": "Меган в Африка: Тук съм като майка, жена и ваша сестра (Снимки)"}
{"url": "http://epicenter.bg/article/Alla-Pugachova-e-udostoena-s-darzhavno-otlichie-ot-prezidenta-na-Belarus/193503/10/100", "text": "Президентът на Беларус Александър Лукашенко подписа указ за награждаването на народната артистка на СССР Алла Пугачова с ордена \"Дружба на народите\", предаде ТАСС.    Отбелязва се, че Пугачова е удостоена с високото отличие за приноса си за развитието на естрадната музика и беларуско-руските културни връзки.    Орденът \"Дружба на народите\" се връчва за значителен принос за укрепването на мира, приятелските отношения и сътрудничеството между държавите, плодотворна дейност за сближаване на национални култури, високи постижения в международната обществена, благотворителна и хуманитарна дейност, голям личен принос за развитие на духовния и интелектуален потенциал на Беларус, активна дейност за защита на човешките права.    Алла Пугачова е родена на 15 април 1949 г. в Москва. Успех й носи песента \"Арлекино\" на българския композитор Емил Димитров на фестивала \"Златният Орфей\" през 1975 г. Репертоарът й включва общо около 500 песни.", "date": "2019.09.24", "title": "Алла Пугачова е удостоена с държавно отличие от президента на Беларус"}
{"url": "http://epicenter.bg/article/Kitarata-na--quot-Kralya-na-blusa-quot--prodadena-za-280-hilyadi-dolara/193557/10/100", "text": "Една от любимите китари на американския певец и композитор Би Би Кинг (BB King), наречен \"Краля на блуса\" е продадена на търг в САЩ за 280 хиляди долапа, съобщава \"Гардиън\".    Инструментът от известна американска марка е подарена на Кинг по случай неговата 80-годишнина през 2005 г. Музикантът кръстил китарата със седеф \"Люсил\", а върху нея било гравирано името му.    През 2009 г. китарата е открадната. След време тя била открита от колекционер в заложна къща в Лас Вегас. След като проучил произхода ѝ, човекът я върнал на Би Би Кинг.    На търга, организиран по повод 94-годишнината от рождението на музиканта, са били изложени повече от 550 предмета от имението му.    Купувачът на китарата е пожелал да остане анонимен.    Би Би Кинг е 15-кратен носител на наградата \"Грами\". Кариерата му започва през 1949 година. Кралят на блуса почина през 2015 година.   Източник: Канал 3", "date": "2019.09.24", "title": "Китарата на \"Краля на блуса\" продадена за 280 хиляди долара"}
{"url": "http://epicenter.bg/article/Roditelite-na-pochinaliya-boksyor--Sinat-ni-nikoga-ne-e-boleduval/193463/8/0", "text": "Синът ни никога не е боледувал, не взимаше лекарства, не пиеше алкохол, не пушеше. Той дори аналгин не е пил. Това споделиха родителите на починалия боксьор Борис Александров Станчов в предаването \"Тази сутрин\" по БТВ.    \"Искам да попитам как документите на сина ми са в мениджъра му? Защо е избягал, след като синът ми е бил приет в болница\", пита бащата.    \"Той е ни обясняваше много-много какво прави. Не знаем дали е участвал в уговорени мачове и че се бие под чужда самоличност\".    Майката сподели, че им е било казано от треньора, че в багажа му са намерили празна опаковка от \"Виагра\". Родителите, обаче не вярват, че това са негови лекарства. Починалият бил 21-годишен.    Със сигурност мениджъра му и треньора му са знаели, че се качва на ринга с чужда самоличност (Исус Величков). „Няма да им се размине“, заканиха се близките.    Предстои почернените родители да заминат за Албания, за да разпознаят тялото на сина си.  ", "date": "2019.09.24", "title": "Родителите на починалия боксьор: Синът ни никога не е боледувал"}
{"url": "http://epicenter.bg/article/Krasen-Kralev-za-skandala-s-pochinaliya-balgarski-boksyor--Tova-si-e-chisto-prestaplenie/193470/8/0", "text": "Спортният министър Красен Кралев коментира скандала с починалия български боксьор в Албания. „За мен това си е чисто престъпление – криминална проява, крадене на чужда самоличност и явяване с нея. Това е извършено от починалия боксьор. Тук има няколко въпроса, които сериозно трябва да се разгледат. Те не могат да се коментират в детайли преди да е приключено разследването в Албания”. Това коментира той в предаването „Здравей, България” на Нова телевизия.    Според спортния министър трябва да се изясни здравословното състояние на Борис Станчов, както и каква е била причината за смъртта му. „Другият въпрос е кой е бил преглеждан? Исус или другия състезател. Ние ще извършим проверка”, каза спортният министър.    Според Красен Кралев случаят е изключение и такова нещо не се е случвало досега. Той допълни, че трябва да се види какви са били мотивите за смяната на самоличността. Според него починалият може да е имал някакви проблеми, излизайки извън България преди това. „Трябва да се провери дали има криминално минало. Има много работа, която разследващите трябва да свършат. При всички случаи имаме неприятен прецедент”, коментира той.    В студиото на „Здравей, България” гостува и Тайбе Юсеин, която преди няколко дни спечели сребърен медал от Световното първенство по борба. „Исках да дублирам златото от миналата година. Радвам се, че успях да спечеля квота. В същото време е трудно, когато си постигнал целта си, да продължиш да се бориш и печелиш”, сподели тя.    Боркинята допълни, че й предстои подготовка за европейско първенство и други турнири.", "date": "2019.09.24", "title": "Красен Кралев за скандала с починалия български боксьор: Това си е чисто престъпление"}
{"url": "http://epicenter.bg/article/Izbraha-Lionel-Mesi-za-futbolist-na-godinata-/193471/8/0", "text": "Лионел Меси беше избран за футболист на годината. Престижното отличие той получава за рекордния шести път.    Така звездата на „Барселона” изпревари Роналдо, който има пет отличия за най-добър футболист. Меси получи титлата, след като беше предпочетен пред Роналдо и холандския централен защитник на „Ливърпул” Върджил ван Дайк, предаде Нова телевизия.", "date": "2019.09.24", "title": "Избраха Лионел Меси за футболист на годината "}
{"url": "http://epicenter.bg/article/Iliana-Raeva-e-omerzena-i-sasipana-sled-svetovnoto-parvenstvo-v-Baku-/193482/8/0", "text": "Председателят на Българската федерация по художествена гимнастика Илиана Раева заяви, че е омерзена и съсипана след световното първенство в Баку.    Българките спечелиха бронзов медал в многобоя и сребърен в съчетанието с пет топки и се класираха на пето място на обръчи и бухалки. На финала на пет топки възпитаничките на Весела Димитрова излязоха със стартов №2 и изиграха перфектно едно много красиво съчетание, което бе оценено от съдиите с 29.350.   Раева поздрави Боряна Калейн и Катрин Тасева, които взеха квоти за олимпийските игри в Токио 2020, но изрази силното си разочарование от оценките на състезателките от ансамбъла.    \"Омерзена съм до дъното на душата си. Усещането, което изцяло чувствам в момента, е много страшно. Два пъти в живота си съм се чувствала омерзена, сега е вторият\", каза Раева при пристигането в София.    \"Единственото, което мога да кажа, е, че познавам цялата история на художествената гимнастика. Такъв отбор не е имало в света. Такава гимнастика никой не е играл в света. Така не се е състезавал никой в света. Цели четири съчетания по четири изигравания - 16 цели съчетания не само без грешка, а с абсолютно всичко, което изисква правилникът\", добави Раева.  Въпреки разочарованието си, Раева заяви, че ще се бори за промяна. \"Ще правя каквото трябва да прави един президент на една от най-силните федерации в света - в топ 3, а дали ще успея, само един Бог знае\", каза тя.", "date": "2019.09.24", "title": "Илиана Раева е омерзена и съсипана след световното първенство в Баку "}
{"url": "http://epicenter.bg/article/Pochinaliyat-v-Albaniya-Boris-Stanchov-imal-zabrana-da-se-sastezava-/193483/8/0", "text": "Българският боксьор Борис Станчев, който в края на миналата седмица почина след боксов в мач в Шкодра, Албания, е имал забрана да се състезава и поради това е участвал на турнира в Албания с фалшива самоличност. Той се е бил за премии между 200 и 400 евро.   Веднага след инцидента в събота от професионалния боксов съюз обявиха в отворено писмо, че починалият боксьор бил Исус Величков, но впоследствие стана ясно, че всъщност починалият е Борис Станчев, втори братовчед на Величков.    Именно Исус е дал своите данни на Станчев, за да може да участва той на турнира в Шкодра, като това не е първият такъв случай. \"Аз му дадох документите. Той имаше забрана да играе. Има шест мача с моите данни. Доколкото знам, му плащат, за да пада\", обясни Величков пред NOVA.    От Българския професионален боксов съюз потвърдиха, че Станчев е българският боксьор, починал в Албания, но заявиха, че той е участвал на турнира без тяхно знание. \"От няколко източника постъпи информация, че лицето, участвало в събитието с трагичен край, е Борис Александров Станчев.    Към момента Българският Професионален Боксов Съюз има обосновани предположения, че Борис Александров Станчев е ползвал чужди документи за получаването на професионален лиценз, с които с чужда самоличност е пътувал в чужбина и участвал нееднократно в спортни събития.    Изясняват се причините и обстоятелствата относно вкарването в заблуждение на Българския Професионален Боксов Съюз и официалните органи. Веднага щом получи необходимата информация по случая, Български Професионален Боксов Съюз ще излъчи официално становище за случилото се\", се казва в официално съобщение от Съюза.    В същото време бившият президент на Българския професионален боксов съюз д-р Георги Езекиев счита, че издаването на фалшив лиценз на Станчев няма как да стане без знанието на Съюза. \"Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин\", коментира Езекиев.    Членът на УС на Боксовия съюз Даниел Дамянович обаче е категоричен, от Съюза не са знаели, че Станчев е с подменена самоличност. \"Отношенията между състезателя и Съюза – 99% минават през мениджъра\", обясни Дамянович. Той не може да си обясни, защо Борис е сменял самоличността си. \"Ситуацията е страшно неприятна. Ние сме подведени\", коментира Дамянович.    Спортният министър Красен Кралев отсече: \"За мен това си е чисто престъпление - криминална проява, кражба на чужда самоличност и явяване с нея. Това е извършено от починалия боксьор.\" Той посочи, че \"тук има няколко въпроса, които сериозно трябва да се разгледат. Те не могат да се коментират в детайли преди да е приключено разследването в Албания\".    Според него трябва да се изясни здравословното състояние на Борис Станчов, както и каква е била причината за смъртта му.    \"Другият въпрос е кой е бил преглеждан - Исус или другият състезател? Ние ще извършим проверка\", увери спортният министър. Според Красен Кралев случаят е изключение и такова нещо не се е случвало. Той допълни, че трябва да се види какви са били мотивите за смяната на самоличността.    Веднага след като е била получена информацията за смъртта на българския боксьор, консулската ни служба в Албания е влязла в контакт с болницата в Шкодра, където тялото на Станчов е било оставено с копие от лична карта на името на Исус Величков.    Завеждащият консулската служба се свързва с роднините на починалия по документи в България и разбира, че става въпрос за друго лице, което е издъхнало на ринга в Шкодра.    По молба на нашата легация албанските гранични власти са направили проверка, от която е установено, че лицето Исус Величков не е влизало в страната, но има данни за преминаване на границата от Борис Александров Станчов. Започнати са процесуално-следствени действия по случая. Нашето посолство е в постоянна връзка с албанската полиция.    Все още не е известна причината за смъртта, защото са спрени действията за медицинските експертизи до установяване на самоличността на лицето. Предстои родителите на Борис да отпътуват до Албания, за да разпознаят тялото на сина си.  ", "date": "2019.09.24", "title": "Починалият в Албания Борис Станчов имал забрана да се състезава "}
{"url": "http://epicenter.bg/article/Avstraliets-e-nay-veroyatniyat-sledvasht-oponent-na-Kubrat-Pulev/193517/8/73", "text": "Стана ясен евентуалният съперник на Кубрат Пулев за галавечерта във Фресно на 9 ноември. Това е австралиецът Марк де Мори, който впечатлява с визитката си на професионалния ринг до момента, съобщава сайтът boxen.de, цитиран от  .   Все още нищо не е обявено официално, но живеещият в Хърватия Де Мори е сред основните варианти, посочва изданието. А 37-годишният австралиец изобщо не е за подценяване, тъй като има 37 победи (33 с нокаут) и само 2 загуби в 41 мача като професионалист. Той е спечелил последните си седем мача с нокаут след поражението си от британеца Дейвид Хей на 16 януари 2016 година в Лондон.   Пулев, който е задължителен претендент за световната титла във версия Международна боксова федерация (IBF), няма да може да се бори за шампионския колан до края на годината заради планирания за 7 декември реванш между световния шампион Анда Руис (Мексико) и Антъни Джошуа (Великобритания). Поради тази причина от щаба на българина му търсят сериозен, но преодолим съперник, за да се поддържа в игроваформа, коментира още boxen.de.   Именно такъв е 37-годишният Де Мори - боксьор със сериозна визитка от победи, макар и постигнати срещу по-слаби противници, който обаче се оценява като аутсайдер с минимални шансове за успех срещу Пулев.", "date": "2019.09.24", "title": "Австралиец е най-вероятният следващ опонент на Кубрат Пулев"}
{"url": "http://epicenter.bg/article/Boris-Stanchov-izpil-ampula-s-neizvestno-sadarzhanie-predi-macha-v-Albaniya-/193542/8/0", "text": "Починалият български боксьор Борис Станчов е изпил ампула с неизвестно съдържание преди мача си в Албания. Това разказа пред БНР неговият съотборник Руслан Николов. В Осмо РПУ в София се провеждат разпити по случая.    Съотборникът на Станчов не знае какво е било съдържанието на ампулата, но обясни, че според него починалият боксьор не за първи път пие подобни медикаменти:    „Треньорът му даде нещо като една ампулка, искаше да му бие инжекция и това да му даде повече агресия и мотивация на ринга. Той не поиска изобщо да го пие, обаче треньорът му каза: „Айде, бе, женчо“, и му го сипа във водата и той изпи половината вода. Не искам да лъжа. Просто това, което знам, мога да ви кажа“, разказа Руслан Николов.   Той обясни как се е стигнало до подмяната на личните карти - на самоличността на Борис Станчов и Исус Величков:    „Треньорът му е казал, че не може да се бие с неговата лична карта и с неговото истинско име, при положение че не може да му изкара лиценз. Ние се познаваме с Боби от една година, от една година го познавам много добре. Много добър човек. Реално на мен ми го изкараха този лиценз за три дни“.    На разпит в полицията ще бъдат извикани всички, които имат касателство по случая.", "date": "2019.09.24", "title": "Борис Станчов изпил ампула с неизвестно съдържание преди мача в Албания "}
{"url": "http://epicenter.bg/article/Merkel-razgovarya-s-Erdogan-po-sporazumenieto-za-bezhantsite/193460/7/0", "text": "Канцлерът на ФРГ Ангела Меркел използва кулоарите на Общото събрание на ООН, за да проведе преговори с държавния глава на Турция Реджеп Тайип Ердоган по повод по-нататъшното прилагане на споразумението за бежанците, подписано между Брюксел и Анкара през март 2016 г. Това съобщава германският национален ежедневник Die Frankfurter Allgemeine Zeitung, цитиран от \"Фокус\". В рамките на двустранна дискусия лидерите на двете страни обсъдиха също развитието на конфликта в Сирия, както и политическите и икономическите аспекти на германско-турските отношения, заяви говорител на правителството в Берлин. Преговорите между двамата са проведени на фона на информацията, че притокът на бежанци от Турция към Гърция продължава да се увеличава, припомнят от редакцията.  ", "date": "2019.09.24", "title": "Меркел разговаря с Ердоган по споразумението за бежанците"}
{"url": "http://epicenter.bg/article/Dnes-se-ochakva-klyuchovo-glasuvane-po-paketa--quot-Mobilnost-quot--v-Evroparlamenta/193462/7/0", "text": "Депутатите от Транспортната комисия ще решат дали да започнат тристранните преговори със Съвета на министрите и Европейската комисия за приемането на документа, предаде БНТ.    Миналата седмица ресорната комисия поиска пакетът да бъде внесен за ново разглеждане, въпреки съпротивата на България, Румъния, Полша, Унгария, Литва и Латвия. Родните представители в Брюксел се заканиха да бранят интереса на българските превозвачи дори и с цената на известни компромиси.    Засега транспортният бранш у нас не предвижда нови протести. Очакванията са преговорите да продължат и през следващата година, когато председателството на Съюза се поеме от Хърватия.  ", "date": "2019.09.24", "title": "Днес се очаква ключово гласуване по пакета \"Мобилност\" в Европарламента"}
{"url": "http://epicenter.bg/article/Tramp--Moyat-priyatel-Erdogan/193464/7/0", "text": "Американският президент Доналд Тръмп заяви, че турският лидер Реджеп Тайип Ердоган е „станал негов приятел“ след преговорите за освобождаването на американския пастор Андрю Крейг Брансън от турския арест.  „Миналата година след много кратки и уважителни преговори с много силния човек, президента на Турция Реджеп Тайип Ердоган, който стана мой приятел, ние върнахме у дома пастор Брансън“, заяви американският президент на форума „Световен призив в защита на религиозната свобода“, който се провежда в централата на ООН в Ню Йорк.    „Телефонирах на президента Ердоган и казах: Пастор Брансън е невинен. Искам да благодаря на турския президент“, добави стопанинът на Белия дом, цитиран от Анадолската агенция.    Той също така съобщи, че САЩ възнамеряват да отпуснат 25 милиона долара за финансиране на защитата на религиозните свободи, местата за религиозно поклонение и религиозните паметници.    Пастор Андрю Крейг Брансън беше арестуван на 9 декември 2016 г. по обвинение в шпионаж и подкрепа за ФЕТО на духовника Гюлен и Кюрдската работническа партия /ПКК/. След това той беше пуснат под домашен арест.    През октомври 2018 г. тези наказания бяха отменени и пастор Брансън получи възможност да напусне Турция.    ", "date": "2019.09.24", "title": "Тръмп: Моят приятел Ердоган"}
{"url": "http://epicenter.bg/article/Postignaha-vremenno-sporazumenie-za-prerazpredelyane-na-migranti-/193486/7/0", "text": "  Пет страни от Европейския съюз вчера се споразумяха за временна схема за преразпределяне на мигранти, търсещи убежище и спасени в Средиземно море. Схемата обаче вероятно ще срещне съпротива от останалте в блока, предаде \"Ройтерс\".      Вътрешните министри на Германия, Франция, Италия, Финландия и Малта постигнаха споразумение и изготвиха план, който ще бъде представен на останалите 24 държави - членки на ЕС, на среща в началото на октомври, заяви малтийският министър на вътрешните работи Майкъл Фаруджа. \"Процесът не беше лесен\", добави Фаруджа.\"      Дискусиите за миграцията в ЕС са в застой, тъй като държавите не успяват да намерят консенсус как да се реформира системата за предоставяне на убежище.      Текстът на вчерашното споразумение не бе обявен публично, но германският вътрешен министър Хорст Зеехофер каза, че е \"умерен оптимист\", че шансовете за постигане на сделка за реформа на политиката на ЕС за убежище са се увеличили.    Мария Охисало, вътрешен министър на Финландия, заяви, че документът, който ще бъде представен на останалите държави членки, ще бъде ограничен по време и фокусиран върху дебаркирането след спасителни операции, гарантирайки бързо разпределяне на търсещите убежище на доброволна основа в други държави членки.      Една от договорените точки в Малта е спорното „доброволно редуване на пристанища“, където търсещите убежище ще слизат. Друг ключов аспект е, че участието ще бъде доброволно, но след като бъдат определени квотите, „релокацията ще е задължителна“, допълни италианският министър. Дипломати от други страни потвърдиха този аспект от схемата.    ЕС е осигурил 5.3 от шестте милиарда евро, договорени по споразумението. Наскоро ЕК уточни, че по силата на двустранното споразумение с Анкара от март 2016 г. насам ЕС е върнал едва 2496 мигранти обратно в Турция. По същото споразумение ЕС е приел от Турция 23 000 сирийски бежанци. По официални данни в ЕС от 2015 г. насам са навлезли близо два милиона мигранти.    Европейската комисия призова вчера отново спешно да бъде утвърден общ за ЕС списък на държавите извън Общността, където връщането на мигранти не създава заплаха за тяхната сигурност. Засега страните от ЕС сами преценяват кои чужди държави са \"сигурни\", отбеляза говорител на комисията, цитиран от БТА.  ", "date": "2019.09.24", "title": "Постигнаха временно споразумение за преразпределяне на мигранти "}
{"url": "http://epicenter.bg/article/Donald-Tramp-i-Andzhey-Duda-sa-obsadili-kak-da-sprat--Severen-potok-2--/193487/7/0", "text": "Президентите на САЩ и Полша Доналд Тръмп и Анджей Дуда са обсъдили в понеделник как най-добре да възпрепятстват реализацията на проекта „Северен поток 2“, съобщиха от Белия дом след края на преговорите, предава РИА Новости, цитирана от Агенция \"Фокус\".    „Лидерите обсъдиха, как най-добре да засилят сътрудничеството в сферата на отбраната, сигурността и енергетиката“, се казва в изявлението.    Както се отбелязва, двамата президенти са се съгласили, че „Северен поток 2“ е заплаха за енергийната сигурност на Европа и са обсъдили как, „най-добре да спрат проекта“.    Проектът \"Северен поток 2\" включва изграждането на два газопровода с общ капацитет от 55 милиарда кубически метра газ годишно. Планира се той да бъде завършен през 2019 г. Той ще премине от Русия до Германия по дъното на Балтийско море през териториални води или изключителни икономически зони на Русия, Финландия, Швеция, Дания и Германия. Остава Nord Stream 2 AG да получи разрешение за строеж само от Дания.    Украйна активно се противопоставя на този проект, страхувайки се да не загуби приходи от транзита на руски газ, както и редица европейски страни, включително Полша, Латвия и Литва. САЩ пък се опитват да продават втечнения си природен газ на Европейския съюз.    В същото време като оправдание за противодействието се посочва енергийната сигурност, отбелязва руската агенция. Конкретно, новият председател на Европейската комисия Урсула фон дер Лайен вече заяви, че „Северен поток 2“ носи заплаха ЕС да стане твърде зависим от руските енергийни ресурси. Москва многократно е заявявала, че проектът е абсолютно комерсиален и конкурентен.  ", "date": "2019.09.24", "title": "Доналд Тръмп и Анджей Дуда са обсъдили как да спрат „Северен поток 2“ "}
{"url": "http://epicenter.bg/article/Otkradnaha-skapotsennosti-za-stotitsi-hilyadi-dolari-ot-Trump-Tower/193490/7/0", "text": "Ювелирни украшения за над 350 000 долара са откраднати от апартаменти в небостъргача \"Тръмп тауър\" в Ню Йорк, предаде ТАСС.    Първа жертва на обира станала жена, която напуснала Ню Йорк и не е посещавала жилището си в небостъргача от 21 юни до 9 септември. Когато се върнала в апартамента си, тя констатирала, че са били откраднати скъпоценности за 236 хиляди долара.    Обитател на друго жилище в \"Тръмп тауър\" не бил в Ню Йорк от 4 до 10 септември. На 11 септември той заявил в полицията, че от жилището му е откраднато ювелирно украшение за 117 хиляди долара.  Започнало е разследване. Задържани засега няма. Полицията установила, че в двете жилища е било проникнато с взлом.   Източник: Дарик", "date": "2019.09.24", "title": "Откраднаха скъпоценности за стотици хиляди долари от Trump Tower"}
{"url": "http://epicenter.bg/article/Silni-zemetreseniya-kray-Istanbul-i-ostrov-Krit/193491/7/0", "text": "Земетресение от 5,6 по Рихтер беше регистрирано край остров Крит в 10:49 часа местно време, съобщават от Европейския сеизмологичен център.   Епицентърът на труса е на 477 км югоизточно от Атина на дълбочина 20 км.   Същевременно земетресение със сила 4,7 по Рихтер беше регистрирано на 64 км от Истанбул в 11.00 часа тази сутрин. Трусът е бил с дълбочина 10 км.", "date": "2019.09.24", "title": "Силни земетресения край Истанбул и остров Крит"}
{"url": "http://epicenter.bg/article/Tirana-razsledva-medii--pusnali-falshiva-novina-za-nov-moshten-trus-/193493/7/51", "text": "Прокуратурата в Тирана започна разследване срещу няколко албански медии за публикуване на фалшиви новини за ново, мощно земетресение в страната. Според публикуваната фалшива информация, трусът е станал в неделя в 23.30 часа местно време. Именно невярната новина е предизвикала паника сред гражданите и ги е принудила да бягат панически от домовете си, страхувайки се за живота си.    Междувременно полицията в страната също разследва как и защо е била публикувана фалшивата новина.    Вицепремиерът на Албания заяви, че отговорните за разпространение на фалшиви новини ще се изправят пред цялата сила на закона, а на дезинформацията ще бъде сложен край. Той предупреди, че случилото се ще има последствия, защото бебешкият плач, страхът и безпокойството не могат да бъдат простени.    На 21 септември след обяд две силни земетресения удариха Албания, принуждавайки хората да излязат на улицата в няколко града и предизвиквайки спиране на тока в столицата и срутване на някои сгради в близко село. То е регистрирано близо до Дурас, на по-малко от 40 километра западно от столицата Тирана.    Според албанското министерство на отбраната, това са били най-силните земетресения в страната през последните 20-30 години.    Албанските власти в Дурас и Тирана не позволяват на много хора да се върнат по домовете си заради множеството вторични трусове. Около 500 души са прекарали нощта във временни убежища. Армията е издигнала палатки на футболни стадиони и е изпратила медицински екипи.    Ранените при земетресенията в Албания са 44 човека. Най-малко 10 къщи са разрушени, а много са повредени. Земетресението е усетено силно и на гръцкия остров Керкира. Няма пострадали българи.     ", "date": "2019.09.24", "title": "Тирана разследва медии, пуснали фалшива новина за нов мощен трус "}
{"url": "http://epicenter.bg/article/Maduro-otiva-na-vizita-v-Rusiya--shte-razgovarya-s--quot-priyatelya-quot--si-Putin-/193495/7/0", "text": "Президентът на Венецуела Николас Мадуро съобщи, че в близките часове ще замине за Русия, където планира да се срещне с колегата си Владимир Путин, предават ТАСС и \"Фокус\".    „Тази нощ заминавам за Русия на официална визита, за да се срещна с нашия приятел – президентът Путин“, заяви той в изявление, излъчено в Туитър.    По думите на Мадуро, по време на посещението си той ще се срещне с руски предприемачи. „Ще разгледаме динамиката на развитието на двустранните ни отношения и възможностите да им придадем допълнителен импулс“, добави той.    По-рано прессекретарят на руския президент Дмитрий Песков съобщи, че в кулоарите на заседанието на Валдайския клуб в Сочи Путин ще проведе срещи с президентите на Венецуела, Казахстан и Филипините.    XVI годишна среща на дискусионен клуб „Валдай“ ще се проведе от 30 септември до 3 октомври 2019 г. в Сочи. Тази година темата е „Зората на Изтока и световната политическа система“.  ", "date": "2019.09.24", "title": "Мадуро отива на визита в Русия, ще разговаря с \"приятеля\" си Путин "}
{"url": "http://epicenter.bg/article/Sveshtenitsi-protestirat-sreshtu-upravlenieto-na-Vladimir-Putin/193496/7/0", "text": "  Свещеници се вдигнаха на протест срещу управлението на президента Владимир Путин. Повод за недоволството станаха репресиите срещу протестиращите в Москва преди местните избори, предадоха руските агенции.    169 свещеници, дякони и монаси се подписаха под открито писмо, в което призовават Кремъл да се откаже от сегашния си курс на потъпкване на гражданските права на православните християни.  В писмото духовниците подчертават: \"Категорично се обявяваме срещу всяка проява на насилие както от страна на демонстрантите, така и от страна на представителите на властта, чието задължение е да гарантират безопасността на гражданите, включително и на самите демонстранти.\"    Сред подписалите са духовници от Москва, Санкт Петербург, Ростов Велики, Томск, Минусинск, Велики Новгород, Нижний Новгород, Твер, Саратов, Тюмен, Иркутск, Костромска, Рязанска, Орловска области и много други.    За пръв път в най-новата история на страната духовниците издигат глас и обвиняват полицията и съдебната система за разправата и несправедливите присъди, които имат за цел да сплашат гражданите.    Подобна инициатива с толкова голям обществен отзвук е имало през 1965 г., когато свещениците Глеб Яконин и Николай Ешлиман са написали писмо до патриарх Алексей Първи по повод на гоненията, които съветските власти са организирали срещу РПЦ.    Официалната църковна власт е силно изненадана от реакцията на своите свещенослужители. Новият говорител на патриарх Кирил - Владимир Легойда, обеща, че подписалите писмото няма да бъдат наказани, \"макар, че писмото е наивно\".    В момента в руското общество се води дискусия за състоянието на свещеничеството и консервативните ценности, които Руската църква изповядва.", "date": "2019.09.24", "title": "Свещеници протестират срещу управлението на Владимир Путин"}
{"url": "http://epicenter.bg/article/Varhovniyat-sad-na-Velikobritaniya--Reshenieto-na-Dzhonsan-da-suspendira-parlamenta-e-nezakonno-/193507/7/0", "text": "Решението на британския премиер да спре дейността на парламента до 14 октовмри е незаконно, заяви единодушно Върховният съд на страната, предава Sky News, цитирана от Агенция \"Фокус\".    11 съдии трябваше да определят законосъобразността на решението на Борис Джонсън да посъветва кралицата да „пророгира“ (спре дейността) на парламента, което бе описано от опозицията като „изключително дълъг“ период.    „Съдът е длъжен да заключи, че решението да се посъветва Нейно Величество да пророгира (парламента) е незаконно, тъй като е довело до осуетяване или възпрепятстване на възможността на парламента да изпълнява конституционните си функции“, коментира съдия Бренда Хейл.    След решението председателят на Камарата на общините Джон Беркоу заяви, че законодателното събрание трябва да „се свика незабавно“ и че ще се консултира с партийните лидери „по спешност“.    В изявление той добави: „Съдиите отхвърлиха твърдението на правителството, че затварянето на парламента за пет седмици е просто стандартна практика, за да се даде възможност за новата Реч на кралицата. Като стигнаха до заключението си, те потвърдиха правото и задължението на парламента да се събере в този решаващ момент, за да дебатира внимателно действията на изпълнителната власт и да държи министрите отговорни“.    Министър-председателят Джонсън настоя за петседмично спиране на дейността на парламента от 9 септември, което да позволи на правителството да определи нов законодателен дневен ред в речта на кралицата, когато депутатите се върнат в Камарата на общините.  ", "date": "2019.09.24", "title": "Върховният съд на Великобритания: Решението на Джонсън да суспендира парламента е незаконно "}
{"url": "http://epicenter.bg/article/Otlozhiha-macha-na-Grisho-za-chetvartak/193547/8/0", "text": "Мачът на Григор Димитров и Даниел Евънс от втория кръг на турнира в Ченду ще бъде в четвъртък, стана ясно от публикуваната програма на организаторите.   Срещата трябваше да се играе в сряда, но заради дъжда се наложи промяна в графика.   До момента Димитров и 48-ият в света Евънс са играли три пъти един срещу друг, като българинът води с 2:1 победи, но втората от тях е в демонстративен мач от средата на 2018 г. При успех на четвъртфиналите Григор може да срещне Тейлър Фриц. В половината на българина е и младият канадец Феликс Оже-Алиасим.   Източник: бТВ", "date": "2019.09.24", "title": "Отложиха мача на Гришо за четвъртък"}
{"url": "http://epicenter.bg/article/Gartsiya-e-paralizirana-ot-obshta-stachka-/193474/7/0", "text": "Гърция е парализирана от обща стачка. Туристи чакат по пристанищата. Шофьорите на тирове са блокирани по портовете, предаде БНР.    Синдикатите предупреждават депутатите да не приемат закон, който ощетява работниците.    Стачка блокира транспорта. Фериботи и товарни кораби остават на котва. Закрити са гръцките пристанища и за пристигащи плавателни съдове. Моряци и пристанищни служители блокират напълно морския транспорт. На котва остават както фериботите, така и всички товарни кораби.    Спряха за 24 часа градските автобуси. Хората отиват на работа с лични автомобили, което предизвика задръстване в центъра на градовете. Железничарите съобщават, че ще протестират също за 24 часа, но в четвъртък 26-и септември, за да не блокират напълно транспорта в страната.    Не се движи първият лъч на метрото в Атина. Другите пътуват само за няколко часа. Тролеите и градската железница са с почасови протести.    В стачката се включиха лекарите от държавните болници. Приемат само спешни случаи. Затворени са училища, съдилища и всички общински служби. Стачкуват и учителите, медицинският персонал, а банковите служители и журналистите протестират частично.    Туристите са принудени да изчакат края на стачката.    Гръцките синдикати протестират срещу обсъждан в парламента проектозакон за приватизация на транспорта и промени в трудовото законодателство.    Стачката продължава до 6 часа утре сутрин.    От МВнР препоръчват на българите, които пътуват за Гърция, да се информират предварително за разписанията на обществения и морски транспорт. За стачките информация могат да прочетат на сайта apergia.gr, който е наличен само на гръцки език.    При необходимост от съдействие българските граждани могат да се свържат с посолството ни в Атина или с генералното ни консулство в Солун.", "date": "2019.09.24", "title": "Гърция е парализирана от обща стачка "}
{"url": "http://epicenter.bg/article/Donald-Tramp-se-podigra-na-Greta-Tunberg-/193484/7/0", "text": "Президентът на САЩ Доналд Тръмп се подигра на 16-годишната климатична активистка Грета Тунберг в Туитър, пише европейската редакция на Politico, цитирана от \"Фокус\".    Публикувайки фаталистично изявление, което шведската тийнейджърка направи по-рано в понеделник на специалната среща на Организацията на обединените нации по въпросите на изменението на климата, Тръмп написа: „Тя изглежда като много щастливо младо момиче, което го очаква светло и прекрасно бъдеще. Толкова е хубаво да се види!“    Тръмп за кратко присъства на срещата на върха за климатичните действия в Ню Йорк, но напусна след 14 минути. Президентът последователно изразява скептицизъм по отношение на представата за предизвикани от човека климатични промени, а администрацията му отказа да направи въпроса някакъв приоритет.    Тунберг е част от международно движение с чести прояви за привличане на вниманието на хората към борбата с климатичните промени, като, според Politico, печели големи симпатии сред младите.    Туитът на Тръмп съдържа цитат от изказването ѝ в ООН в понеделник: „Хората страдат, хората умират, цели екосистеми се сриват. Ние сме в началото на масово изчезване и всичко, за което можете да говорите, са парите и приказките за вечен икономически растеж“.    Тунберг не споменава Тръмп или други лидери по име в своите забележки, но се скара на световните лидери.    „Вие ни проваляте“, каза тя на събралите се водачи. „Но младите хора започват да разбират вашето предателство. Очите на всички бъдещи поколения са върху вас. И ако решите да ни провалите, казвам: Ние никога няма да ви простим“.    Миналата сряда Тунберг се обърна към комисия на Конгреса във Вашингтон: „Искам да изслушате учените. И искам да се обедините зад науката. И тогава искам да предприемете истински действия“.    Тръмп не беше сам в подигравките си към Тунберг. По Fox News Майкъл Ноулс посочи Тунберг като „психично болно шведско дете, експлоатирано от родителите й и от международната левица“, след което се повтори и я нарече „психично болна“ за втори път. Впоследствие телевизията се извини за неговите коментари.  ", "date": "2019.09.24", "title": "Доналд Тръмп се подигра на Грета Тунберг "}
{"url": "http://epicenter.bg/article/Ispaniya-razreshi-ekshumatsiyata-na-tlennite-ostanki-na-Franko-/193508/7/0", "text": "  Върховният съд на Испания даде зелена светлина за плановете на правителството да ексхумира останките на Франсиско Франко от мавзолея му, като отхвърли жалбата на потомците на покойния диктатор, предава AFP, цитирана от агенция \"Фокус\".    С „единодушно\" решение шестимата съдии се съгласиха „изцяло да отхвърлят жалбата, подадена от семейството във връзка с ексхумацията на тленните останки на Франсиско Франко\", се казва в решението.    Още с идването си на власт през юни 2018 г. социалистическото правителство на премиера Педро Санчес обяви, че ще извади тленните останки на Франко от мемориалния комплекс „Долината на падналите“, който се намира на 66 километра западно от Мадрид. Изваждането на тялото на Франко от гроба беше един от ключовите приоритети на управляващата партия. Партията твърди, че базиликата и 150-метровият кръст са монумент на режима на Франко, който прославя победителите от гражданската война, вместо да почита жертвите й.  „Раните са отворени от много години“, заяви премиерът на Испания Педро Санчез пред парламента преди 14 месеца. „Твърде много години. Време е да бъдат затворени“, бяха думите му.    Първоначално правителството трябваше да потърси подкрепата на Ватикана. След това то отхвърли предложението на семейството на Франко да се препогребе диктаторът в семейна гробница в катедралата Алмудена в центъра на Мадрид до кралския дворец. Правителството се опасяваше, че така катедралата би могла да се превърне в място на поклонение за онези, които изпитват носталгия по диктатурата.  ", "date": "2019.09.24", "title": "Върховният съд на Испания разреши ексхумацията на тленните останки на Франко "}
{"url": "http://epicenter.bg/article/Tarsachkata--quot-Gugal-quot--nyama-zadalzhenie-da-trie-rezultati-ot-tarsene-za-tseliya-svyat-/193514/7/0", "text": "  Търсачката \"Гугъл\" не е длъжна да скрива линкове към остаряла или неприятна за потребител информация по целия свят, реши Европейският съд по дело между компанията и Франция.    Решението на Европейският съд е по дело между компанията и Франция и засяга т.нар. \"право на забрава\" - според него всеки гражданин може да поиска интернет търсачките да премахнат линкове към страници, в които имената им се споменават в неактуален или вреден за имиджа контекст. Решението се взима и с консултация с местните органи за защита на личните данни.    Съдът отбелязва, че при искане за отстраняване на резултати, подадено в ЕС, заличаването на данните трябва да се разпростира изцяло в общността.    Ако екстратериториалното изтриване на линкове бъде разрешено, европейските власти няма да могат да определят правото на информация, нито да го балансират спрямо останалите права. В настоящия си вид европейското право не е търсило такъв баланс. Нещо повече – общественият интерес варира в различните държави и скриването на линкове в трети държави ще засегне правото на информация на техните граждани.    Когато се отнася до данни, качени онлайн от засегнатия, ръководителите на търсачките могат да откажат да уважат искане за премахване от резултатите при търсене, освен ако засегнатият не представи неопровержими законови основания в своя полза. За страници с остарели данни за съдебно производство спрямо засегнатия търсачките трябва да преценят дали тази информация да се показва при търсене.    При преценката си търсачките трябва да се водят от естеството и тежестта на обвинението, резултата от следствието, ролята на засегнатия в обществения живот и поведението му в миналото, интереса на обществеността към момента на подаване на искането, последиците за засегнатия. Ако търсачките преценят, че данните трябва да останат в резултатите от търсене, следва да преустроят списъка с резултатите така, че общата представа, която получава потребителят, да отразява настоящото съдебно положение и най-новите съобщения да се виждат първи.    Европейският съд уточнява, че правилата на ЕС не важат извън Европа, и отбелязва, че на различните места по света има различни схващания за правото на личен живот, защитата на личните данни и свободата на информация.     ", "date": "2019.09.24", "title": "Търсачката \"Гугъл\" няма задължение да трие резултати от търсене за целия свят "}
{"url": "http://epicenter.bg/article/Korbin-prizova-Dzhonsan-da-podade-ostavka-sled-reshenieto-na-Varhovniya-sad-/193516/7/0", "text": "Лидерът на основната британска опозиционна Лейбъристка партия Джереми Корбин призова във вторник премиера Борис Джонсън да „обмисли пиозицията“ си и да подаде оставка в светлината на решението на Върховния съд, че обявеното от министър-председателя спиране на дейността на парламента за пет седмици е незаконно, предават Reuters и \"Фокус\".    „Призовавам Джонсън, изразявайки се с исторически термини, „да обмисли позицията си“ и да стане премиерът, който е бил най-кратко на власт“, заяви Корбин на конгреса на лейбъристите в Брайтън.    „Призовавам незабавно да бъде възобновена работата на парламента“, добави той.    За оставката на Джонсън успяха да призоват и представители на други опозиционни партии, включително Шотландската национална партия и „Зелените“.  ", "date": "2019.09.24", "title": "Корбин призова Джонсън да подаде оставка след решението на Върховния съд "}
{"url": "http://epicenter.bg/article/Britanskiyat-parlament-vazobnovyava-rabotata-si-v-sryada-/193522/7/0", "text": "Председателят на Камарата на общинините Джон Бъркоу обяви, че парламентът на Обединеното кралство ще възобнови работата си в сряда, след като Върховният съд на страната обяви решението на премиера Борис Джонсън за пророгация като незаконно, предават AFP и \"Фокус\".    „Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви Бъркоу пред репортери пред сградата на парламента в Лондон.    След като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“.    В изявление той подчерта:    „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\".  ", "date": "2019.09.24", "title": "Британският парламент възобновява работата си в сряда "}
{"url": "http://epicenter.bg/article/Zhiteli-na-Budapeshta-ne-mozhaha-da-spyat-tsyala-nosht-zaradi-pesen-na--quot-Ramshtayn-quot-/193526/7/0", "text": "Технически проблем на новостроящ се стадион доведе до недоволството на жителите на Будапеща – те изкарали безсънна нощ, защото били принудени да слушат песента “Дойчланд” на германската група \"Рамщайн\" постоянно. Местните се оплакаха, че песента свирила от понеделник вечерта до вторник сутринта без да спре и то със сила като за концерт. Техническият проблем принуди собствениците на строящия се стадион да публикуват официално изявление.   “Неприятният шум в нощта на понеделник срещу вторник беше причинен от технически проблем. Предприели сме всички нужни мерки, за да сме сигурни, че това няма да се повтори отново. Извиняваме се на всички”, гласи то. Стадион “Пускас Арена” трябва да заработи през ноември и едно е сигурно – звуковата система работи безотказно.   Източник: бТВ", "date": "2019.09.24", "title": "Жители на Будапеща не можаха да спят цяла нощ заради песен на \"Рамщайн\""}
{"url": "http://epicenter.bg/article/Eto-koi-sa-nay-kurioznite-sluchki-na-Obshtoto-sabranie-na-OON-prez-godinite/193527/7/0", "text": "Годишното заседание на Общото събрание на ООН в Ню Йорк започна като най-голямото дипломатически събитие в света. Стотици делегати се събраха в централен Манхатън, където често са се случвали любопитни събития, пише „Фокус”, като цитира „Гардиън”. Събранието ще обърне внимание на много важни въпроси, за които света трябва да вземе съвместно решение.   Tрябва да се случи нещо много необичайно, за да засенчи някои от най-гневните, изненадващи или чисто и просто чудновати епизоди на събранията на ООН от основаването през 1945 г.   Едно от най-любопитните събития е гневът на тогавашният лидер на Съветския съюз Никита Хрушчов през 1960 г. Предводителят на СССР, който не е известен с това, че обича да бъде критикуван публично, отговаря на критиките на делегатите от Филипините за съветските политики в Източна Европа като започва шумно да удря с юмруци по масата. Когато това не накарва делегатите от азиатската страна да млъкнат, той си сваля демонстративно обувката и започва да удря масата с нея... или така показват допълнително монтирани снимки. Всъщност Хрушчов никога не е удрял по масата с обувка.   В друг случай през 2006 г. президентът на Венецуела Уго Чавес оприличава тогавашния си американски колега Джордж Буш на Сатаната. „Дяволът дойде тук вчера.“, заявява той преди драматично да направи жест на молитва и да посочи подиума. „Ето тук. Още мирише на сяра. Вчера президента на САЩ, към когото аз се обръщам като към Сатаната, дойде да говори тук сякаш владее света“, допълва южноамериканецът.   В куриозна ситуация е замесен настоящият президент на САЩ Доналд Тръмп. Когато миналата година говори пред съвета, той описва как според него администрацията му е „почти най-успешната“ в историята на страната. Коментарът му предизвиква открит смях в залата. Тръмп сприра за секунда с изненада и отмята, че не е очаквал такава реакция. По-късно той се измъква, като заявява, че „хората се смяха с мен, не на мен“ и че „са се забавлявали”.    ", "date": "2019.09.24", "title": "Ето кои са най-куриозните случки на Общото събрание на ООН през годините (Видео)"}
{"url": "http://epicenter.bg/article/Pod-Yuzhna-Evropa--spi--kontinent--naricha-se-Golyama-Adriya/193530/7/0", "text": "Изследователите са открили скрит континент на Земята, но не става дума за Атлантида. Откриха го, докато реконструираха еволюцията на сложната геология на Средиземноморския регион, която се издига с планински вериги и се спуска с морета от Испания до Иран, съобщава БГНЕС.    Континентът се нарича Голяма Адрия. Той е с размерите на Гренландия и се е откъснал от Северна Африка, само за да бъде погребан под Южна Европа преди около 140 милиона години. „Забравете Атлантида“, казва Дау ван Хинсберген, автор на изследването и професор по глобална тектоника и палеогеография в Утрехтския университет. “Без да го осъзнават, огромен брой туристи прекарват почивката си всяка година на изгубения континент Голяма Адрия.” Проучването е публикувано в списанието Gondwana Research.  Изследването на еволюцията на планинските вериги може да покаже еволюцията на континентите.   “Повечето планински вериги, които изследвахме, произхождат от един континент, който се е отделил от Северна Африка преди повече от 200 милиона години”, каза Ван Хинсберген. “Единствената останала част на този континент е ивица, която минава от Торино през Адриатическо море до петата на Ботуша, която образува Италия.” Геолозите наричат тази зона Адрия, така че изследователите на това проучване наричат неоткрития досега континент като Голяма Адрия. В средиземноморския регион геолозите имат различно разбиране за тектониката на плочите. Тектониката на плочите е теорията за това как се формират океаните и континентите, а за други части на Земята тази теория предполага, че плочите не се деформират, когато се движат една до друга в области с големи разломни линии. Но Турция и Средиземноморието са съвсем различни.   „Това е просто геоложка бъркотия: всичко е извито, счупено и подредено“, каза ван Хинсберген. “В сравнение с това Хималаите, например, представляват доста проста система. Там можете да следвате няколко големи линии на разлома на разстояние повече от 2000 километра”, добави ученият. В случая на Голяма Адрия по-голямата част от нея е била под вода, покрита от плитки морета, коралови рифове и седименти. Седиментите образуват скали, които са били изстъргани, когато Голяма Адрия е била принудена да влезе под мантията на Южна Европа. Тези скали стават планински вериги в тези райони: Алпите, Апенините, Балканите, Гърция и Турция.   “Приплъзването на една плоча под другата е основният начин, по който се формират планински вериги”, каза Ван Хинсберген. “Нашите изследвания предоставиха голям брой прозрения, също за вулканизма и земетресенията, които вече прилагаме другаде. Можете дори да предвидите до известна степен как ще изглежда дадена област в далечното бъдеще”, заяви той.   Реконструкцията на този еволюционен поглед към планинските вериги в Средиземноморието изисква сътрудничество, тъй като обхваща повече от 30 държави, всяка със собствени геоложки проучване, карти и предварително съществуващи идеи за това как се формират нещата, казват изследователите.   Използвайки софтуера за тектонично възстановяване на плочи, изследователите буквално обелват слоевете, за да се върнат назад във времето, когато континентите изглеждаха много по-различни от картата, която познаваме днес. Изследователите установили, че Голяма Адрия започва да се превръща в континент преди около 240 милиона години през периода на Триаса.   “От това картографиране се появи картината на Голяма Адрия и няколко по-малки континентални блока, които сега образуват части от Румъния, Северна Турция или Армения, например “, каза Ван Хинсберген.   “Деформираните останки от горните няколко километра на изгубения континент все още може да се видят в планинските вериги. Останалата част от континенталната плоча, която е била дебела около 100 км, се е плъзнала под Южна Европа в земната мантия, където все още можем да я проследим със сеизмични вълни до дълбочина от 1500 километра“.", "date": "2019.09.24", "title": "Под Южна Европа „спи“ континент, нарича се Голяма Адрия"}
{"url": "http://epicenter.bg/article/Asteroid-s-razmerite-na-tri-Heopsovi-piramidi-se-priblizhava-kam-Zemyata/193533/7/0", "text": "Астероидът Бену бе заснет от космическия апарат OSIRIS-REx.   Големия астероид ще се приближи днес до Земята, както съобщава уебсайта на Центъра за изследване на околоземни обекти на НАСА, предаде РИА Новости.   Размерът на небесното тяло, наречено 523934 (1998 FF14), е приблизително от 190 до 430 метра. Така той е сравним с две или три Хеопсови пирамиди, чиято височина достига 139 метра.   Астероидът ще се приближи до Земята на 4,2 милиона километра.   Източник: БГНЕС  ", "date": "2019.09.24", "title": "Астероид с размерите на три Хеопсови пирамиди се приближава към Земята"}
{"url": "http://epicenter.bg/article/Balgarin-zagina--udaren-ot-malniya-v-Gartsiya/193536/7/0", "text": "с, съобщи \"Елефтерос типос\", цитиран от Дарик. 56-годишният българин  . По-рано загина 35-годишен пакистанец, който е извършвал земеделски дейности. ", "date": "2019.09.24", "title": "Българин загина, ударен от мълния в Гърция"}
{"url": "http://epicenter.bg/article/Germanskata-prokuratura-obvini-shefovete-na--quot-Folksvagen-quot--za--quot-dizelgeyt-quot--/193540/7/0", "text": "Германски прокурори обвиниха шефовете на автомобилния гигант \"Фолксваген\" (Volkswagen) в пазарна манипулация във връзка със скандала с вредните газови емисии, известен като \"дизелгейт\", който избухна през 2015 година, предава БНР.    Повдигнати са обвинения срещу изпълнителния директор на \"Фолксваген\" Хърбърт Дийс, председателя на борда на директорите Ханс-Дитер Пош, както и срещу бившия изпълнителен директор на компанията Мартин Винтеркорн.    Прокуратурата в град Брауншвайг (северна Германия) заяви във вторник, че тримата са обвинени, че умишлено са информирали пазарите твърде късно за цената, която компанията ще плати в резултат на скандала \"дизелгейт\".    Според изявлението на немските прокурори, това означава, че тримата обвиняеми са повлияли неправилно върху цената на акциите на компанията \"Фолксваген\" като умишлено не са успели да информират навреме инвеститорите за финансовото въздействие на скандала.    Бившият изпълнителен директор на автомобилния гигант Марин Винтеркорн подаде оставка, малко след като скандалът с вредните газови емисии стана публичен.    Скандалът с отделяните вредни газови емисии от дизеловите автомобили на \"Фолксваген\", известен още като \"Дизелгейт\", избухна през 2015-а година, когато Агенцията за защита на околната среда на САЩ обвини немския автомобилен гигант, че подправя софтуера на дизеловите двигатели, за да могат те да преминават успешно тестовете за вредни емисии.    Новината за повдигнатите обвинения провокира спад на акциите на Volkswagen на Франкфуртската борса, като те поевтиняват с близо 3% към 154,45 евро за една акция, търгувайки в най-ниско ниво от 9 септември насам.  ", "date": "2019.09.24", "title": "Германската прокуратура обвини шефовете на \"Фолксваген\" за \"дизелгейт\" "}
{"url": "http://epicenter.bg/article/Boris-Dzhonsan-ne-e-saglasen-s-reshenieto-na-Varhovniya-sad-za-parlamenta--no-shte-go-spazi/193541/7/0", "text": "Британският премиер  заяви, че не е съгласен с решението на , но , предаде Франс прес. \"Длъжен съм да кажа, че изобщо не съм съгласен с това, което постановиха съдиите. Не смятам, че то е правилно, но ние вървим напред и парламентът, разбира се, ще поднови работа\", заяви Джонсън пред британски медии в Ню Йорк, където се намира, за да участва в Общото събрание на ООН. \", пише в решението, взето с единодушие от 11-членен състав на Върховния съд. , който разпусна депутатите, за да прекрати дебатите по неговата политика за Брекзит, отбелязва АП.   Източник: Дарик", "date": "2019.09.24", "title": "Борис Джонсън не е съгласен с решението на Върховния съд за парламента, но ще го спази"}
{"url": "http://epicenter.bg/article/Predsedatelyat-na-EP-David-Sasoli-privetstva-reshenieto-na-britanskiya-Varhoven-sad/193553/7/0", "text": "Председателят на Европейския парламент Давид Сасоли приветства днес постановлението на британския Върховен съд, който обяви за незаконно решението на премиера Борис Джонсън за временно прекратяване на работата на Камарата на общините в навечерието на планираната дата за Брекзит, предаде Ройтерс.    Сасоли каза, че критичният поглед на законодателите е от съществено значение за каквато и да е сделка за Брекзит. \"Важно решение беше това на британския Върховен съд да постанови, че временното прекратяване на работата на парламента е незаконно\", написа в Туитър Сасоли.   \"Всяко споразумение за Брекзит трябва да бъде одобрено и от британския, и от европейския парламент, така че подходящият демократичен критичен поглед от двете страни на Ламанша е от съществено значение\", допълни той.   Източник: Новини.бг", "date": "2019.09.24", "title": "Председателят на ЕП Давид Сасоли приветства решението на британския Върховен съд"}
{"url": "http://epicenter.bg/article/EK-priznava-za-rast-na-migrantite-kam-granitsite-s-Balgariya-i-Gartsiya-/193554/7/0", "text": "Говорителката на Европейската комисия Наташа Берто призна, че има нарастване на броя мигранти към границите с България и Гърция, предава БНР.    \"Наистина сме наясно, че броят на пристигналите мигранти в Гърция и България е нараснал. Трябва обаче да кажем, че става дума за цифри, които са много, много по-ниски в сравнение със ситуацията преди споразумението между Турция и ЕС\", подчерта тя.    \"Комисар Аврамопулос е в контакт, от една страна, с българските и с гръцките власти, за да установи как бихме могли да помогнем, и от друга, с турските, на които препотвърждава това, което винаги сме казвали - за нашия ангажимент за прилагане на практика на декларацията между Турция и Общността във всичките ѝ аспекти\", уверява Наташа Берто.    Говорителката на ЕК уточни, че за Турция са заделени 5,6 млрд. евро по споразумението, като на този етап се изплаща вторият транш.  ", "date": "2019.09.24", "title": "ЕК признава за ръст на мигрантите към границите с България и Гърция "}
{"url": "http://epicenter.bg/article/OON--Svetat-e-izpraven-pred-opasnost-ot-golyamo-razdelenie/193555/7/0", "text": "Генералният секретар на ООН Антониу Гутериш предупреди световните лидери за надвисналата опасност от разделянето на света на две, визирайки, че двете най-големи икономики в света - САЩ и Китай - създават съперничещи си интернети, валути, финансови правила и собствени антагонистични геополитически и военни стратегии, предаде Асошиейтед прес.    Рискът може и да не е голям за момента, но е реален, заяви генералният секретар на ООН в речта си \"за състоянието на света\" пред годишната сесия на Общото събрание на ООН.    \"Ние трябва да направим всичко по силите си да предотвратим Голямото разделение и да запазим една универсална икономика в многополюсен свят\", подчерта Гутериш.    Генералният секретар на ООН описа мрачна картина на обхваната от страх и дълбоки разделения планета, изправена пред климатична криза, пред \"притесняващата възможност\" от конфликт в Персийския залив, пред разпространението на тероризма и нарастването на неравенствата.    Светът започна да се движи в правилната посока по въпроса за климата, но недостатъчно бързо, подчерта Гутериш, цитиран от ТАСС. Това означава отказ от използването на изкопаеми горива и използване на възможностите на зелената икономика.    Срещата на високо равнище за климата подчерта някои решения, приемането на които трябва да се активизира, за да се съкратя кардинално емисиите на парникови газове, да се ограничи повишаването на температурата до 1,5 градуса по Целзий и да се постигне въглероден неутралитет до 2050 г., заяви Гутериш. \"Длъжни сме да запазим и развием този импулс\", подчерта той пред участниците в срещата.    Към съвременните условия трябва да се адаптира дори терминологията, подчерта генералният секретар. Това, което някога се наричаше \"промени в климата\", вече се е превърнало в истинска \"климатична криза\", а това, което някога наричаха \"глобално затопляне\", вече се е превърнало в \"глобално загряване\".    Създаването на Конституционната комисия в Сирия, която трябва да изготви нова конституция на страната и да проправи пътя към избори, стана дългоочаквана стъпка към политическо решение, подчерта още в речта си Гутериш. \"Както обявих вчера, беше постигнато споразумение с всички заинтересовани страни за създаването на заслужаваща доверие, балансирана, Конституционна комисия, която да включва всички, да принадлежи на Сирия и да бъде под ръководството на сирийци\", подчерта той. ООН очаква първото й заседание да се състои в Женева през идните седмици, добави генералният секретар.   Източник: Новини.бг", "date": "2019.09.24", "title": "ООН: Светът е изправен пред опасност от голямо разделение"}
{"url": "http://epicenter.bg/article/Donald-Tramp-pred-OON--Badeshteto-ne-prinadlezhi-na-globalistite--a-na-suverennite-i-nezavisimi-natsii-/193558/7/0", "text": "В речта си пред Общото събрание на ООН, държавният глава на САЩ Доналд Тръмп засегна значението на националния суверенитет, като призова другите държави да се „обичат“ и да отстояват интересите си, предупреждавайки, че „бъдещето не принадлежи на глобалистите“, предава американският телевизионен канал Fox News, цитиран от \"Фокус\".    \"Ако искате свобода, гордейте се с вашата страна. Ако искате демокрация, дръжте се за своя суверенитет и ако искате мир, обичайте своята нация. Мъдрите лидери винаги поставят на първо място доброто на собствения си народ и своята страна. Бъдещето не принадлежи на глобалистите, бъдещето принадлежи на патриотите. Бъдещето принадлежи на суверенни и независими нации, които защитават своите граждани, уважават своите съседи и почитат различията, които правят всяка страна специална и уникална\", подчерта американският президент.    Тръмп, който е съсредоточил мандата си около лозунга „Америка на първо място“, използва речите си от 2017 г. и 2018 г. , за да защитава и насърчава значението на националния суверенитет - послание, което се сблъсква с по-глобалистичния облик на световната структура. Тези ценности често са критикувани в САЩ, особено неговият акцент върху охраняването на американските граници.    Тръмп използва речта си, за да коментира и продължаващата търговска война с Китай, заявявайки, че в основата на визията му стои „амбициозна кампания за реформиране на международната търговия\".    \"Десетилетия наред международната търговия е лесно експлоатирана от държави, действащи от лоши подбуди. Тъй като работните места бяха възложени на външни изпълнители, малка шепа стана богата за сметка на средната класа\", заяви президентът.    Очакваше се Тръмп да засегне нарастващото международно напрежение с Иран в речта си, което ще заеме централното място в събитията през деня в ООН и да каже на делегатите, че САЩ не искат конфликт с други държави, но че самият той „никога няма да пропусне да защити интересите на Америка\".    Тръмп срещна подкрепа за твърдата си позиция спряо Иран в понеделник, когато Великобритания, Франция и Германия се присъединиха към САЩ в обвиненията срещу Техеран за нападенията по-рано този месец срещу ключови петролни съоръжения в Саудитска Арабия. Този ход бележи значителна победа за САЩ, които се опитват да привлекат европейските нации на своя страна в кампанията си за „максимален натиск“ срещу Техеран. Миналата година САЩ се оттеглиха от ядрената сделка с Иран от 2015 г., въпреки критиките на съюзниците си.    Оттогава насам САЩ наложиха серия от санкции, включително и срещу Централната банка на Иран миналата седмица.  ", "date": "2019.09.24", "title": "Доналд Тръмп пред ООН: Бъдещето не принадлежи на глобалистите, а на суверенните и независими нации "}
{"url": "http://epicenter.bg/article/Nov-diplomaticheski-skandal--SASht-otkazaha-vizi-na-ruski-diplomati-za-Obshtoto-sabranie-na-OON-/193560/7/0", "text": "Нов дипломатически скандал между Русия и Съединените щати. Десет души от руската делегация останаха без американски визи и не успяха да заминат за Ню Йорк, където трябваше да участват в годишната сесия на Общото събрание на ООН. Инцидентът предизвика гневни реакции в Москва, предаде БНР.    Американското посолство в Москва не е отказало да издаде визите, а е забавило процедурата, обясни председателят на Комитета по международни въпроси към Съвета на федерацията Константин Косачов. Той отхвърли твърденията на дипломатическата мисия, че руснаците не са подали навреме съответните документи.    „Това е лъжа. Откровена лъжа. Позицията на американската страна сама по себе си е чиста антируска провокация и, разбира се, провокация, насочена срещу ООН“, заяви Косачов.    Освен Косачов без американска виза останаха председателят на Комитета по международни въпроси към Държавната дума Леонид Слуцкии и седем служители на външното ведомство, включително главният секретар Сергей Бутин.    Заместник-министърът на външните работи Сергей Рябков заяви, че на втория човек в американското посолство е била връчена протестна нота.    Говорителят на министерството Мария Захарова определи случилото се като „възмутителен пример за неуважение към страните членки на ООН“.    „Поредният акт на пренебрежение към правата на суверенните държави и международните организации и неспособността да се изпълняват собствените международно-правни задължения ще станат централна тема на разговора на Сергей Лавров с Майк Помпейо“, посочи още Захарова.    Говорителят на Кремъл Дмитрий Песков нарече създалата се ситуация „тревожна“, а действията на американската страна „неприемливи“.  ", "date": "2019.09.24", "title": "Нов дипломатически скандал! САЩ отказаха визи на руски дипломати за Общото събрание на ООН "}
{"url": "http://epicenter.bg/article/Noviyat-film-na-Stefan-Komandarev-shte-se-sreshtne-s-balgarskata-publika/193550/6/0", "text": "След като направи своята световна премиера и взе две от най-престижните награди на 25-тото издание на международния кинофестивал в Сараево, новият филм на Стефан Командарев „В кръг“ ще се срещне с българската публика.    Лентата ще бъде представена за първи път на фестивала „Златна Роза“ във Варна, прожекцията е на 1 октомври.   „Имахме страхотен старт и то на толкова силен фестивал като Сараево. Сега нямаме търпение от срещата ни с най-важната за нас публика, а именно родната“, споделя Стефан Командарев.    В Сараево „В кръг“ спечели две от общо шестте награди за пълнометражно игрално кино:„СЪРЦЕТО НА САРАЕВО“ за най-добра актриса за изпълнението на Ирини Жамбонас, „за дълбоко и многопластово изпълнение, за детайлност и прецизност, на което не можем да не повярваме“, както и CINEUROPA - награда за „Изключително постижение в европейската аудиовизуална култура.    „В кръг“ е вторият филм от планираната трилогия след реализацията на „Посоки“. Филмът разказва историите на три двойки патрулиращи полицаи в нощна София. По примера на първия филм, и тук епизодите са снимани в един кадър за по-голямо въздействие и автентичност.Амбициозният проект залага на социални послания и силно емоционално въздействие. Филмът свързва истории за трафик на хора, евтаназия, корупция, политически конфликти, хаплив хумор и противоречиви герои, което според екипа ще прикове интереса на зрителите.    В лентата ще видим Ирини Жамбонас, Павел Поппандов, Асен Блатечки, Иван Бърнев, Васил Василев–Зуека, Стефан Денолюбов, Стоян Дойчев, Герасим Георгиев–Геро, Николай Урумов, Анастасия Ингилизова,Ованес Торосяни др. Режисьор е Стефан Командарев, оператор Веселин Христов, сценаристи Симеон Венциславов и Стефан Командарев, а продуценти са Стефан Командарев и Катя Тричкова за „Арго Филм“.    „В кръг“ тръгва по кината в България на 8 ноември, съобщават от NOVA, с чиято медийна подкрепа се реализира филма.", "date": "2019.09.24", "title": "Новият филм на Стефан Командарев ще се срещне с българската публика"}
{"url": "http://epicenter.bg/article/Mishel-Onfre--Shvedskiyat-kiborg-Greta-Tunberg/193500/11/0", "text": "              - Тя изобщо не ме дразни: глупостите на децата винаги са грешка на родителите или на възрастните около тях. На 16 години никой няма собствена мисъл. На тази възраст повръщат храната, с която възрастните са ги натъпкали. Никой не може да избяга от този закон. Така че да изпадаме в захлас пред вентролокството на едно момиче, което повтаря думите, които възрастните й пишат, е знак за нихилизъм! Не ме е яд на това младо момиче, а на онези, които я използват. Възрастните обичат да слушат да казва това, на което са я научили, след като капитализмът разбра изгодата от екологията като рекламен аргумент за реализиране на огромни печалби. Кой днес не иска да консумира и купува чисто, екоотговорно, био, безвъглеродно?    - Тя е в гимназията, все още не си е взела матурата, стачкува в училище и скоро ще бъде обявена за доктор хонорис кауза на белгийски университет… Предлагам веднага да я назначат за президент на световно правителство според желанието на Жак Атали и междувременно да й дадат Нобелова награда за медицина, Медала на Филдс, първа награда на конкурса “Шопен” и Златната палма в Кан. Нека бъдем сериозни…  - Да, тя нанася щети на Разума, въплъщавайки лошата идея на философа Ханс Йонас да се откажем от разума, размишлението, аргументацията, демонстрацията, с други думи от философския дебат, за да предпочетем “евристиката на страха”: т.е. трябва спешно да уплашим, за да променим. Грета Тунберг убива Сократ втори път и дава нов тласък на софистите.      - Напът сте да ме обидите… Зад въпроса ви виждам обвинение в женомразство или фалокрация. Но феминист като мен не разделя мъжете и жените. Ако една жена говори глупости, аз казвам, че тя говори глупости, не защото е жена - да уточним, младо момиче -, което би било наистина женомразство, а просто защото говори глупости. Равенството налага равно третиране: една глупост си остава глупост, независимо дали е изречена от мъж или жена. Ако една жена каже, че Земята е плоска, и аз кажа, че тя греши, женомразец ли съм? Или в името на заблудения феминизъм трябва да кажа, че е права, което е толкова по-зле за истината?      - Описанието на физиката атакуване на физиката ли е? Има ли в моето описание отрицателно, неодобрително, обидно съждение? Да кажеш за едно безизразно лице, че е безизрано, да кажеш, че на лицето й не се забелязва никаква емоция, да кажеш, че лицето й е равно като лицето на киборг: това достоверна истина ли е или злословие? Защо ме разпитвате за физиката й, а не за проблема, който показвам, твърдейки, че тя е адмиралския кораб на зеления капитализъм? Тези въпроси са политически диверсии…    - Що за въпрос! Ако отворя речника си, който за мен е много по-надежден съдник от слабодушието на социалните мрежи, установявам, че аутизмът е термин от психологията, който дава определение за “равнодушие към реалността”. Прочетете в “Робер”. За философ като мен, равнодушието към реалността не е най-добрата визитна картичка, за да говориш за реалността.    - Бих искал да говорим за астрофизика, за магнитни бури, слънчеви цикли и природата в Космоса и мултивселената. Бих искал да говорим за геология и да си спомним, че е имало периоди на затопляне и на застудяване на нашата планета, преди хората да са се появили. Бих искал да поговорим за история и, четейки Histoire du climat depuis l’an mil на Льороа-Ладюри, да установим, че преди изобретяването на двигателя и автомобилите, на самолета и дизела, климатичните промени са били значителни. Антропичният фактор също трябва да бъде разгледан, но редом с другите.    - Основните? Космическите цикли… Което, пак повтарям, не изключва човешкия фактор.    - Аз, като философ, смятам, че философията на Просвещението винаги е за предпочитане пред мракобесието, което използва страха, ужаса, вярата, колениченето, заплахата, сплашването, съдилището, за да постигне целите си.      - Че не са възрастни, че са заслепени от света на детството, който не могат да напуснат, защото произлизат от поколението на децата-крале, закачени на електрическите си тротинетки като с пъпна връв, която ги свързва с детството. Позволете на атеист като мен за първи път да цитира Библията: “Горко ти, земьо, кога царят ти е дете”, четем в Еклесиаст (10:16).   - То се състоеше от същите онези, които станаха родители на децата-крале и които, след като прославяха Мао и Троцки, днес се присъединиха към веруюто на Жан Моне и Еманюел Макрон… Те застават на колене пред децата, защото никога не са знаели как да бъдат възрастни. Нека си спомним, че това поколение от 68-а масово се бореше през 70-те г. за свалянето на наказуемостта на педофилията. Детето е създадено, за да го надхвърлим и преминем към нещо повече, а не да го превръщаме във фетиш, в икона. То е създадено, за да бъде възрастен, а не да остане това развиващо се същество, което е.   - Това е смешен въпрос, на който нито един чистосърдечен човек не знае как да отговори. На 16 г. аз откривах Прудон. Останах му верен. Бих искал да бъда същия юноша, който имаше само едно желание: да напусне юношеството и да влезе в света на възрастните.       ", "date": "2019.09.24", "title": "Мишел Онфре: Шведският киборг Грета Тунберг"}
{"url": "http://epicenter.bg/article/Kalin-Kalpakchiev-i-Vesislava-Ivanova---v-konflikt-na-interesi-pri-osvobozhdavaneto-na-Dzhok-Polfriyman/193528/11/33", "text": "Решението на тричленен състав на Апелативен съд-София да освободи 6 години, 6 месеца и 25 дни предсрочно от затвора Джок Полфрийман, осъден на 20 години за убийството на студента Андрей Монов и опита за убийство на негов приятел, шокира цялото общество, основно поради липсата на основателни мотиви, които да подкрепят съдебния акт. Това е причината реакциите на близките на жертвата, на представители на различните власти, а и на по-голямата част от гражданите, да са фокусирани върху взелите решението магистрати и особено спрямо двама от тях – докладчикът по делото Весислава Иванова и председателят на състава Калин Калпакчиев. И двамата са известни не толкова с работата си като съдии, колкото с опитите да влияят върху управлението и кадруването в съдебната власт чрез участието им в ръководството на политически зависимия Съюз на съдиите в България (ССБ). След като бе член на предишния състав на Висшия съдебен съвет (ВСС), от близо година Калпакчиев е председател на магистратската организация, а преди това Весислава Иванова бе неин изпълнителен секретар.    Не са един или два случаите, в които ССБ и друга неправителствена организация, фокусирала интерес в съдебната власт – Български хелзинкски комитет (БХК), са излизали с общи становища, декларации и призиви по въпроси, свързани с дейността на прокуратурата и съдилищата. Наред с това ССБ и БХК са бенефициенти по проекти, финансирани от едни и същи чуждестранни донори, като \"Америка за България\", \"Отворено общество\" и други. Всичко това показва много сериозната икономическа и идеологическа обвързаност между ръководствата на ССБ и БХК, която при други обстоятелства би могла да се разглежда като част от естествения демократичен процес в страна-членка на Европейския съюз, освен ако от тази симбиоза не произлизат и подобни решения, като това за предсрочното освобождаване на Джок Полфрийман.    В случая с Калин Калпакчиев има и утежняващо обстоятелство, тъй като са налице определени факти, които могат да бъдат тълкувани като конфликт на интереси и пораждат съмнения за изначална пристрастност на председателя на съдебния състав по конкретното дело. Същото се отнася и до докладчика Весислава Иванова. (Действията им могат да се тълкуват като нарушение на конкретни разпоредби от Кодекса за етично поведение на българските магистрати - виж карето.)      На стр. 36 от решението на Апелативния съд е посочено, че при разглеждането на искането за условно предсрочно освобождаване на австралийския гражданин, съдебният състав взима под внимание изразената положителна характеристика, дадена от председателя на БХК (Красимир Кънев), отнасяща се до \"поправянето\" на Джок Полфрийман в затвора. Оказва се, че ръководеният от Красимир Кънев БХК не веднъж, а цели два пъти приема номинацията на Калин Калпакчиев в ежегодния конкурс \"Човек на годината\" и нещо повече – два пъти го и награждава. Така се оказва, че първо през 2013 г., а после и през 2016 г. Калпакчиев получава две втори награди в конкурс, организиран от БХК.    Важна подробност е, че между първото и второ отличие на Калпакчиев, през 2015 г., БХК първоначално допусна, но заради негативен обществен отзвук бе принуден да оттегли номинацията на самия убиец Джок Полфрийман в конкурса \"Човек на годината\". От сайта на инициативата се разбира, че анулирането на номинацията на Полфрийман е било единствено в лично качество, защото през 2015 г. създадената от него затворническа неправителствена организация, в която членуват ефективно изтърпяващи наказания престъпници, все пак остава претендент за наградата \"Човек на годината\".    Справка в сайта на БХК показва, че организацията системно е настоявала за преразглеждане на присъдата на Джок Полфрийман. Нещо повече, БХК дори е изразявала остро негативната си оценка по повод неговото осъждане. През 2011 г. от БХК излизат с информация по повод решение на Апелативния съд, подписана от Красимир Кънев, озаглавена по следния начин: \"Съдът изненадващо потвърди присъдата на Джок Полфрийман\".    През 2013 г. Красимир Кънев представя и собствен преразказ на книгата на австралийската журналистка Белинда Хокинс, посветена на осъждането на Полфрийман в България, което според авторката е било неправилно. Ето какво пише Кънев по повод книгата: \"От Австралия Саймън Полфриймън (бащата на убиеца – бел.ред.) носи със себе си освен дълбоката съпричастност към съдбата на своя син, също така и една базисна вяра в правосъдието на човек, закърмен с ценностите на една система, в която подобна вяра е подплатена с постоянен стремеж на институциите към усърдно и добросъвестно изпълнение в служба на справедливостта. В България той се сблъсква с други нрави, зад които стои друга институционална телеология. Това, което според Хокинс довежда до осъждането на неговия син на 20 години затвор за умишлено убийство по хулигански подбуди, е една комбинация от мърляво разследване, манипулиране на свидетелите и открито пренебрегване от съда на красноречиви доказателства в негова полза.\" Публикацията на Кънев излиза през април 2013 г. Същата година Калин Калпакчиев получава първата си награда \"Човек на годината\" на БХК от неговия председател - Красимир Кънев.    Що се отнася до докладчика по делото Весислава Иванова, прави впечатление, че в продължение на години БХК следи с интерес нейната политическа активност, като множество изявления, коментари и интервюта на съдийката са препечатвани и цитирани в бюлетин на организацията. Нещо повече, през 2016 г. Весислава Иванова е сред авторите на годишния доклад на БХК за \"Правата на човека в България\". Изготвянето на документа е финансирано по проекти на \"Отворено общество\" и на Норвежкия финансов механизъм. Дали и какъв хонорар е получила съдия Иванова - не е известно, тъй като в декларацията й за 2016 г. пред Инспектората на съдебната власт ангажиментът й към БХК не е деклариран.    Доказването на конфликт на интереси е трудно постижимо, предвид законодателната уредба, макар фактите да са повече от красноречиви. А и Инспекторатът към съдебната власт в този си състав многократно вече е демонстрирал пълната липса на сетивност по казуси като този, при които данни за обвързаност на съдебния състав с една от страните по делото са налице. Особено, ако се добави и друг факт – адвокатът на Джок Полфрийман – Калин Ангелов, е неуспял кандидат за депутат от коалицията \"Да, България\" – Зелените през 2017 г. Адвокатът е включен в една от софийските и във видинската листа на коалицията, ръководена от бившия правосъден министър Христо Иванов. А близостта на Калин Калпакчиев и Весислава Иванова с партията на Иванов е добре известна и многократно документирана през годините.    Логично възниква и следващият въпрос – щеше ли да е такова решението, ако друг състав на Софийския апелативен съд бе гледал делото? Задоволителен отговор би могъл да се даде, ако се изяснят фактите около формирането на съдебния състав, както и по какъв начин делото е разпределено именно на него. Тези отговори трябва да даде ръководството на Апелативен съд-София, което трябва да разясни и защо се стигна до странния момент, че решение по толкова чувствителен казус се взе \"на тъмно\". Твърдението на съдебния състав, че заседанията по делото са били открити може и да е вярно, но безспорен факт е, че нито една от водещите медии не е била информирана предварително за това, че се очаква произнасяне на решение по искането на Полфрийман за предсрочното му освобождаване. Този въпрос е от съществено значение, защото има множество индикации, че убиецът, неговата защита, а изглежда и тримата съдии, са искали решението да бъде обявено публично едва след взимането му. Най-малкото, защото обратното щеше да доведе до остра обществена реакция още преди провеждането на съдебното заседание.    И ако САС засега запазва мълчание по казуса, то \"странно\" е пасивното поведение на председателя на Върховния касационен съд (ВКС) Лозан Панов. Преди две години той разпореди незабавна проверка по търговско дело в САС, след като съдия се ожали от председателката на съда Даниела Дончева. Панов бе и безкрайно активен, когато ставаше въпрос за защита на интересите на подсъдимите за корупция - отстранената кметица на \"Младост\" Десислава Иванчева и нейната бивша заместничка, но в случая реакция, поне в петъчния ден, нямаше. При други обстоятелства Панов със сигурност можеше да поиска да се изясни как системата за \"случайно разпределение на делата\" е пратила делото при съдебния състав с председател Калпакчиев. Още повече, че разглеждането на делото от магистрати, очевидно свързани със застъпници на осъдения, може да потвърди съмненията, които правосъдният министър Данаил Кирилов изрази, за порочността на системата за разпределение на делата.    Решението на съдебния състав, начело с председателя на ССБ, поставя отново на дневен ред пагубната роля на политизирането на съдебната система, както и порочния модел на финансиране на определени магистратски организации от чуждестранни спонсори, с което се прикриват лобистки зависимости и натиск за постановяването на определени решения. Още повече, че са налице знаци, които насочват към предположението, че решението на съда е било предварително взето. Последното от общо три съдебни заседания пред Апелативния съд, проведено на 19 септември, започва в 11.02 часа, като освен изслушване на прокурора, представител на затворническата администрация, както и на защитата, думата взима и Полфрийман. На развален български той прави доста дълга пледоария. Към 12.00 часа съставът се оттегля на тайно съвещание, а в 13.47 часа съдебното заседание вече е приключило. За това време съдът е имал време да изготви решението си (самите мотиви са над 12 страници) и да ги обяви на страните. Около два часа по-късно медиите научават решението, което напълно основателно скандализира обществеността.    Всъщност решението на Апелативния съд отменя това на състав на Софийския градски съд (СГС), с което на Джок Полфрийман е отказано условно предсрочно освобождаване. На базата на същите материали по делото.  ", "date": "2019.09.24", "title": "Калин Калпакчиев и Весислава Иванова - в конфликт на интереси при освобождаването на Джок Полфрийман"}
{"url": "http://epicenter.bg/article/Sebastian-Kurts---angel-ili-demon-/193548/11/0", "text": "Мразен от едни и възхваляван от други, Себастиан Курц - консерваторът, който е безспорен фаворит на предсрочните парламентарни избори в Австрия на 29 септември - поляризира страната, която вече е управлявал година и половина съвместно с крайната десница.    На 24 години той става държавен секретар от квотата на Австрийската народна партия (АНП), на 27 - министър, на 31 - канцлер.   Някои виждат в забързания австрийски политик \"алпийски Макрон\" - проевропеец, той успя да съживи местната десница, потънала в забрава. Други го смятат за \"Орбан в развитие\" - авторитарен лидер и демагог.    \"При всяко положение той вече не е класически християндемократ - твърди анализаторът Йоханес Хубер. - Досущ като бизнесмен той гледа какво искат повечето хора и им го предлага.\"    През 2017 г. Курц формира коалиция с демоничната Австрийска партия на свободата (АПС), създадена от бивши нацисти, а през май т. г. парламентът го свали заради скандала \"Ибисагейт\", породил тежки съмнения в честността на неговия съюзник.    На видеозапис, разпространен през май от германски медии, лидерът на АПС бе заснет, докато предлага обществени поръчки на жена, представила се за племенничка на руски олигарх, в замяна на финансова подкрепа.    Аферата, получила международен отзвук, не намали популярността на Себастиан Курц сред онези, според които той е шанс за Австрия. Анкетите му обещават голяма преднина на парламентарните избори с около 33 на сто от гласовете.    \"Той има харизма, има излъчване\", възкликва с ентусиазъм шейсетгодишната пенсионерка Инге Гжезицки, дошла да чуе речта му на митинг под открито небе в Баден, малък балнеоложки курорт близо до Виена.    \"Трябва ли все така да намаляваме данъците, да се борим с бюрокрацията и да защитаваме границите?\" - обръща се високият 33-годишен млад мъж, чиято коса е пригладена с гел назад, към близо 250 души с дрехи в тюркоазено, цвета на партията.        Симпатизантите му очевидно го подкрепят с жар, също както през 2017 г., когато Курц брутално оглави АНП и я превърна в \"движение\", гравитиращо около неговия имидж.    Мария Еренхофер, 66-годишна пенсионерка, го намира за \"динамичен\": \"Той прави, каквото казва, а казва хубави неща\".    \"Той дава стимул на страната\", твърди Йоханес Хочке, 61-годишен предприемач, хвалейки волята му за реформи.    Според Йоханес Хубер Себастиан Курц дължи своя успех главно на \"великолепно овладяното си ораторско майсторство\" - \"стилът му неизменно е безупречен; той е въплъщение на стабилността\".    Излязла през септември с негово разрешение биография също не му пести похвалите - дитирамбична дотам, че социалните мрежи се изпълниха с подигравки.    Авторката описва подробно в духа на сантиментален дамски роман подвизите на един кажи-речи Свети Себастиан, проговорил \"още на годинка\", изпълнен с \"доблест\" в юношеските си години, а днес \"отворен\", \"внимателен\" и \"работлив\".    Тази \"курцомания\" дразни опонентите на Себастиан Курц, излизащи всеки четвъртък на протест в центъра на Виена срещу връщането му на власт с подкрепата на крайната десница.        \"Навремето АНП бе християнсоциалистическа партия, но Себастиан Курц я пренасочи я към десния популизъм\", казва обвиняващо студентът Паул Бентелер, участник в неколкохилядно шествие.    \"Той не зачита парламента\", смята Волфганг Шебечек, физик, който го упреква, че подражава на националистите: \"Още не е станал като унгарския премиер (Виктор Орбан, бел. АФП), но нещата може да тръгнат натам.\"    Дори според предшественика му начело на АНП Райнхолд Митерленер правителството на Курц \"е превърнало плуралистична Австрия в общество, затворено в себе си\".    Обтегнати са вече и отношенията на Курц с печата. Той обсипва с какви ли не тежки думи левия седмичник \"Фалтер\", който публикува сметките на партията му и разкри, че неговият бръснар взема по 600 евро за подстригване, а един от съветниците му - 33 000 евро месечна заплата.    АНП подаде съдебен иск срещу списанието, обвинено от Себастиан Курц в \"разпространение на фалшиви документи\".    Според Йоханес Хубер фаворитът на изборите съзнателно провокира \"културен сблъсък\" между селото, където живеят повечето му избиратели - сравнително възрастни, католици и преуспяващи хора - и Виена, космополитна, с доста по-младо население, карикатурно обрисувана като гето за социално подпомагани.    \"Все още срещам хора, които ми казват, че се чувстват като чужденци в родната си страна\", заяви Себастиан Курц в Баден, обещавайки \"да продължи да се бори с нелегалната миграция\".   ", "date": "2019.09.24", "title": "Себастиан Курц – ангел или демон?"}
{"url": "http://epicenter.bg/article/BNB-obyavi-koi-sa-nay-skapo-platenite-rodni-chinovnitsi-/193478/4/0", "text": "БНБ засега води по размер на заплатата, която получават висши ръководители на държавна служба. От 1 януари 2019 г. управителят на БНБ взема 16 849 лв. месечно, при положение че през последните 3 г. се е разписвал срещу 15 368 лв. Това сочат данните на Българската народна банка.   В Закона за БНБ пише, че заплатите се определят в зависимост от средните възнаграждения на ръководителите на банките.   Заплатите на ръководния персонал в БНБ от началото на 2019 г. са 5244 лв. - това са шефовете на дирекции, които са 30 на брой.    Сред тях наскоро се нареди и генералният директор на БНР Светослав Костов със заплата за август от 8209 лв. Месец по-рано, когато зае поста, е бил малко по-скромен – получил е 7800 лв.    Генералните директори на двете държавни медии са приравнени към председател на постоянна комисия в парламента или председател на парламентарна група. Или в момента шефовете на БНТ и БНР получават по 5070 лв. месечно. Към тази сума се добавя и класът за прослужено време, който е минимум 0,6% за всяка година трудов стаж.   В държавната администрация е в парламента и 1%, а в съдебната система - 2%. За научна степен между 10 и 15 на сто. А за шефа на БНР Светослав Костов има и 40% надбавка, която е записана в договора му за управление на радиото. Та, като към 5070 лв. се сложи въпросната добавка и трудовият стаж заплата му надхвърля 8000 лв.   В редица регулаторни органи и държавни ведомства законът е позволил да получават заплати в зависимост от секторите, които те контролират. Например   В момента основното възнаграждение на членовете на СЕМ е 3756 лв. месечно. Към тази сума трябва да се добави и прослуженото време, а какви са бонусите, само в СЕМ знаят. Защото регулаторът не се финансира пряко от бюджета, а от фонд “Радио и телевизия” в който се събират приходи от месечни такси за приемане на радио и тв програми и различни лицензи и разрешителни.    Председателят на регулатора получава основно месечно възнаграждение в размер на 13 146 лева, а заместниците му - 12 003 лева. За директорите на дирекции сумата е 5133 лева. Актюерите получават средно по 4500 лева. Това са основните заплати без начислените класове и други надбавки. С промените в закона възнагражденията в КФН също като в СЕМ бяха обвързани с приходите от събираните такси и не зависят пряко от бюджета.    В някои от тях те зависят от средното заплащане в сектора, който надзирават, в други – от общото заплащане в страната. В Комисията за енергийно и водно регулиране например председателят взема 93% от три средни месечни заплати в енергийния сектор, а членовете - по 85%. За второто тримесечие на 2019 г. средната заплата в енергетиката е била 2048 лв. Така председателят на КЕВР се е подписвал за поне 5713 лв., а членовете на комисията – срещу 5222 лв. Това са заплатите без класовете за прослужено време.    Председателят му получава заплата, средноаритметична на основните заплати на президента и парламентарния председател. В момента това е 6521 лв. В съдебната система обаче класовете за прослужено време са 2% за всяка година трудов стаж и при примерно 20 години работа председателят би трябвало да се разписва срещу около 9300 лв. месечно. Членовете на този съд вземат 90% от основната заплата на председателя и към получената сума се начисляват класовете. В добавка, когато им изтече 9-годишният мандат, тези съдии имат право да се пенсионират, независимо дали са навършили пенсионна възраст и дали ще работят след това нещо друго, или не. При това те получават накуп 20 заплати.   На този фон заплатите на тези, които управляват държавата, бледнеят. Поне основните, защото например   имат в добавка класове, допълнение към заплатата за участие в комисии и пари за сътрудници. Председателят на парламента получава с 55% отгоре над депутатската заплата, т.е. основното му възнаграждение е 5821 лв. Без класовете. Премиерът получава с 5% по-малко от парламентарния шеф, т.е. основната му заплата в момента е 5530 лв. Бойко Борисов обаче има към 30 години трудов стаж и с класовете заплатата му е към 7189 лв. Президентът получава две депутатски заплати, т.е. основната му е 7512 лв. При него като на военен обаче класовете му носят още 60% към заплатата и тя става 12 019 лв. месечно.   В миналия парламент депутатите Мартин Димитров и Петър Славов вкараха промени в редица закони, които слагаха тавани на възнагражденията на много регулаторни органи. Това стана през ноември 2015 г., като тогава и двамата говореха, че за СЕМ, БНТ и БНР трябва да се запише, че крайното месечно възнаграждение не трябва да надхвърля 90% от заплатата на председателя на Народното събрание.   Мотивът им тогава беше, че се носели слухове за огромни заплати на шефовете на БНР и БНТ, които надвишават тези на президента и премиера. Проектът стигна до гласуване на първо четене в пленарната зала, но до второ - не. Източник: Blitz.bg  ", "date": "2019.09.24", "title": "БНБ обяви кои са най-скъпо платените родни чиновници, шефът на БНР с по-висока заплата от премиера"}
{"url": "http://epicenter.bg/article/Rumen-Draganov-predvizhda-100-mln--lv--shteti-za-balgarskiya-turizam-/193504/4/0", "text": "Общо около 100 млн. лв. ще бъде загубата за българския туризъм след фалита на туроператора \"Томас Кук\", заяви в сутрешния блок на БНТ Румен Драганов, директор на Института за анализ и оценка в туризма.  Над 2000 туристи у нас са засегнати от фалита.    \"Цялата щета за българските хотелиери е от порядъка на 36 млн. евро\", каза той.    Според Драганов обаче сумарно загубите, които ще претърпим, ще са по-големи, тъй като няма да пристигнат туристи, които се очакваха в програмата на туроператора до 8-ми октомври.    \"Всички полети са отменени, също и по зимната програма. Няма да се случат и договорите, които бяха сключени за следващия летен сезон 2020 г. Общо сумарно около 100 млн. лв. ще бъде загубата за българския туризъм\", изчислява директорът на Института за анализ и оценка в туризма.    Драганов подчерта, че \"такова нещо не се е случвало в историята на туризма поне откакто съществува туризъм\".   В България става дума за около 58 хотела, които имат сключени договори с туроператора, но предстои да се уточни точният брой на засегнатите, каза още Драганов. Предстои да се изчислят и точно загубите им, но колкото и да са те, не могат да бъдат платени, категоричен е експертът. Хотелите ще бъдат превърнати в кредитори, обясни той. Освен това хотелиерите ще трябва да преговорят с банките преструктуриране на кредитите, които са взели, каза Драганов.   Под заплаха е и подразделението на превозвача в Германия, обясни още той. Там обаче действат застраховки чрез лицензиран застраховател, така че каквото и да се случи, всички германски хотели ще бъдат обезщетени, припомни още директорът на Института за анализ и оценка в туризма.", "date": "2019.09.24", "title": "Румен Драганов предвижда 100 млн. лв. щети за българския туризъм заради фалита на \"Томас Кук\""}
{"url": "http://epicenter.bg/article/Novi-sluchai-na-chuma-po-svinete-v-oblast-Blagoevgrad-/193518/4/0", "text": "Пореден случай на африканска чума по свинете е установен на територията на Парк „Пирин“, в рамките на горските стопанства на Разлог и Симитли. Това стана ясно от седмичното заседание на Областната епизоотична комисия в Благоевград, предаде БНР.    Огнищата са в районите на Мразеница, Бачево, Годлево, Добърско, както и в ловното стопанство на Негован. Информацията съобщи д-р Михаил Бащавелов.    „Вече са предприети необходимите мерки, за да се ограничи инфектираната зона. Забранява се достъпа и преминаването на МПС и движението на физически лица. Разрешено е преминаването само на служители от Изпълнителната агенция по горите, Пожарна безопасност – Симитли и Разлог, ОБДХ и РИОСВ, които изпълняват служебните си ангажименти по ликвидиране на заболяването“.    За неотложни дейности в забранените територии, могат да се допускат лица, които нямат отношение към борбата със заразата, само след разрешение на Областната епизоотична комисия.    Д-р Бащавелов допълни, че до 30 септември продължават проверките във връзка с доброволното умъртвяване на домашните прасета, след което ще бъдат обобщени. На стопаните и домакинствата, които не са изпълнили предписанията, ще бъдат налагани санкции.", "date": "2019.09.24", "title": "Нови случаи на чума по свинете в област Благоевград "}
{"url": "http://epicenter.bg/article/Evrostat--Balgariya-e-na-predposledno-myasto-v-ES-po-razhodi-za-otdih-i-sport-/193539/4/0", "text": "България е на предпоследно място сред страните-членки на Европейския съюз по правителствени разходи за отдих и спорт – 16 евро на човек от населението, съобщава БНР.   Това сочат данните на европейската статистическа служба Евростат. След нас по този показател е единствено Хърватия – с 13 евро на жител.    За сравнение в три от държавите-членки разходите за отдих и спорт на глава от населението надхвърлят 200 евро.    Това са първенецът Люксембург с 492 евро на жител, Швейция с 256 и Финландия с 206.    Последните данни на Евростат се отнасят за 2017 година и сочат, че тогава 28-те членки на Европейския съюз са изразходвали 51 млрд. и 300 млн. евро държавни разходи за отдих и спорт.    В групата на страните с най-ниските такива разходи освен България, влизат още Румъния с 25 евро на човек, Словакия с 23 и Малта с 32 евро.  ", "date": "2019.09.24", "title": "Евростат: България е на предпоследно място в ЕС по разходи за отдих и спорт "}
{"url": "http://epicenter.bg/article/Eksperti-shte-proveryat-gotovnostta-na-energiynite-druzhestva-za-predstoyashtiya-zimen-sezon-/193544/4/0", "text": "Със заповед на министър Теменужка Петкова експерти от Министерството на енергетиката започват от днес проверки на готовността на енергийните дружества за предстоящия зимен сезон, съобщават от пресцентъра на Министерството.    Традиционните проверки имат за цел да намалят неблагоприятните последствия от природни бедствия и аварии през есенно-зимния период. Те започват от днес, 24-ти септември и ще продължат по график до 11-ти октомври 2019 г.  За този период ще бъдат проверени обекти на „Електроенергиен системен оператор“ ЕАД и „Електроразпределение Юг“ ЕАД в района на Ямбол, Карнобат, Айтос, Бургас и Пловдив. От 30-ти септември до 4-ти октомври предстои да бъдат инспектирани обекти на ЕСО ЕАД и „ЧЕЗ Разпределение България“ АД в района на Банско, Разлог, Белица, Гоце Делчев и Хаджидимово. Между 7-ми и 11-ти октомври ще бъдат проверени обекти на ЕСО ЕАД и „Електроразпределение Север“ АД в района на Бяла, Борово, Две могили, Русе, Ветово и Цар Калоян.    Резултатите от извършените инспекции следва да бъдат готови до 18-ти октомври 2019 г.", "date": "2019.09.24", "title": "Експерти ще проверят готовността на енергийните дружества за предстоящия зимен сезон "}
{"url": "http://epicenter.bg/article/Otmenya-se-aktat-za-spirane-na-moshtnosti-na-TETs--Brikel-/193562/4/0", "text": "\r\n Регионалната инспекция по околната среда и водите (РИОСВ)-Стара Загора днес издаде заповед, с която се преустановява принудителната административна мярка за спиране на дейността на котли №1,2,3,4,5 и 6 на горивната инсталация за производство на топлинна енергия на ТЕЦ „Брикел“ ЕАД, гр. Гълъбово. \r\n   \r\n Принудителната мярка беше наложена на 09.09.2019 г. заради установено използване на неразрешен вид гориво – биомаса, в нарушение на издаденото Комплексно разрешително на дружеството. \r\n   \r\n Едно от основанията за налагане на мярката е установено при проверка на дружеството на 03.09.2019  г. – наличие на биомаса на транспортната лента, която подава гориво към работещ котел, както и съхранение на големи количества балирана слама с осигурен достъп до централата. \r\n   \r\n Мярката на ТЕЦ „Брикел“ беше наложена с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото Комплексно разрешително. \r\n   \r\n На 09.09.2019 г. РИОСВ-Стара Загора издаде предписания на ТЕЦ „Брикел” ЕАД да отстрани от площадките на предприятието наличните горива, които не са разрешени според действащото Комплексно разрешително. След уведомление от дружеството, че предписанията са изпълнени, днес РИОСВ-Стара Загора извърши проверка на място, която установи, че неразрешените горива са отстранени от площадките на територията на предприятието. \r\n   \r\n Проверката установи също, че операторът е изградил система за непрекъснато видеонаблюдение за контрол на съоръженията, осигуряващи подаване на горива към котлите на ТЕЦ-а. На РИОСВ-Стара Загора и органите за местно самоуправление е осигурен непрекъснат достъп в реално време до видеоизображенията, както и възможност за отдалечен преглед и съхраняване на информацията от системата за видеонаблюдение. Целта на системата е да се гарантира, че няма да бъде използван неразрешен вид гориво в предприятието. \r\n   \r\n След като се увери в изпълнението на предписанията и в непрекъснатия достъп до системата за видеонаблюдение чрез предоставените IP-адреси, днес РИОСВ пристъпи към премахване на поставените пломби към генераторите, за да може да бъде възстановено подаването на гориво. \r\n  ", "date": "2019.09.24", "title": "РИОСВ отмени акта за спиране на мощността на ТЕЦ „Брикел“"}
{"url": "http://epicenter.bg/article/Angelkova--Na-dosta-milioni-vazlizat-zagubite-na-balgarskite-hotelieri-ot-falita-na--quot-Tomas-Kuk-quot-/193564/4/0", "text": "На доста милиони левове възлизат загубите за българските хотелиери след фалита на „Томас Кук“. Това стана ясно след спешна среща на министъра на туризма Николина Ангелкова с представители на посолството на Великобритания в България, с хотелиери и туроператори, работещи с компанията. Срещата се проведе в Министерство на туризма, предаде Агенция \"Фокус\".    Министър Николина Ангелкова обяви на брифинг, че в момента 5940 туристи са в България по линия на „Томас Кук“.    „Прведохме среща с посланик Ема Хопкинс и с представителите на българския туристически сектор у нас: основно хотелиери, туроператори, които работят с „Томас Кук“ и с представителя на „Томас Кук“ за България, представители на Комисията за защита на потребителите във връзка с обявения фалит от „Томас Кук“ Великобритания. Вчера ви информирах и тук искам да благодаря за изключително много за съдействието на Британското посолство и лично на посланик Ема Хопкинс, какви ще бъдат следващите стъпки по отношение на британските туристи, които с в България по линия на „Томас Кук“. След днешната среща стана ясно, че са необходими стъпки по отношение на всички останали туристи, които са в България“, каза Ангелкова.    „Както информирах и вчера, изключително важно е да следим какво се случва с дъщерните компании с „Томас Кук“, за да не станем свидетели на ефекта на доминото и всички туристи, които са пристигнали чрез дъщерните компании, също да бъдат пряко засегнати“, посочи още министърът.    Тя поясни, че има информация, че компаниите на „Томас Кук“ в Германия, във Франция и в Русия са обявили, че са в стабилно състояние и имат самостоятелно управление.    „Продължават разговорите с правителствата на съответните държави, така че да продължат да извършват своята дейност.“, обясни министър Ангелкова. „Авиокомпанията на „Томас Кук“ продължава да изпълнява своята дейност“, допълни още министърът.    Ангелкова поясни, че ще обсъди с финансовия министър данъчни облекчения за хотелите, засегнати от фалита на „Томас Кук“.    Посланикът на Великобритания в България Ема Хопкинс обясни, всяка година над 350 хил. британски туристи посещават България, но пътуващите с „Томас Кук“ са малък процент от тях.    „Посолството ще продължи да подкрепя операцията, но трябва да сме готови за закъснения. За последстивята върху британският туристически сектор, това е тъжен ден за „Томас Кук“ и служителите им. Посетих ги в Слънчев бряг преди няколко седмици, за да обсъдим летния сезон. Всяка година над 350 хил. британски туристи посещават България. Тези, които пътуват с „Томас Кук“ са много малък процент от това число. „Томас Кук“ ми казаха, че тази година са имали около 13 хил. туристи по морето“, допълни още Н. Пр. посланик Хопкинс. Тя допълни, че британските туристи обичат да пътуват в България заради топлия климат, красивите гледки, хубавата храна.    „Всички тези неща ,ще останат същите и аз вярвам, че британските туристи, ще продължат да идват в България“, допълни още тя.    Христо Гълъбачев, който е посредник на „Томас Кук“ за България, посочи, че в момента има 5940 туристи в България, от тях по-малко от 10 % са англичани.    \"В момента имаме 500 английски туристи, които \"Томас Кук\" и нашата фирма имат поетия ангажимент да върнат обратно. Останалите туристи са на Белгия, Полша, Чехия и над 4000 са германските. Докрая на тази седмица има потвърдени полети за английските, по два полета са на ден, с изключение на петък. След понеделник имаме само 10 туриста, които трябва да извозим. По-основният въпрос е какво правим с останалите?\", коментира още Гълъбачев.  ", "date": "2019.09.24", "title": "Ангелкова: На доста милиони възлизат загубите на българските хотелиери от фалита на \"Томас Кук\""}
{"url": "http://epicenter.bg/article/Tiyneydzhari-ubili-zhestoko-gurbetchiya-v-Dobrichko/193485/3/0", "text": "Разкрити и задържани са извършителите на убийство на 41-годишен мъж, който е бил обявен за издирване от около десет дни от своите близки. Това съобщиха от пресцентъра на Апелативна прокуратура – Варна. Това е станало чрез активни оперативно-издирвателни и следствени действия под прякото ръководството на Окръжната прокуратура в Добрич.   Тялото на 41-годишния Диян Д. е било открито случайно в землището на село Котленци на 22 септември тази година. Мъжът не се прибрал на 12 септември в дома си и близките му подали сигнал в ОДМВР в Добрич. Убитият пребивавал в Германия и често се завръщал в България. Когато се връщал, ползвал услугите на един от извършителите, който го возел с колата си.   В ареста е задържан 18-годишният Румен К., който според събраните до момента доказателства е съпричастен към убийството на Диян Д. Той е привлечен като обвиняем от прокуратурата за престъпление по член 115 от НК. Тази сутрин с полет от Великобритания на летище Варна е пристигнал 19-годишният Шенер Р., който също е заподозрян като съучастник в тежкото криминално престъпление и е бил задочно привлечен като обвиняем, поради отсъствието му от страната. Предстои конвоирането му до Добрич. Резултатите от извършената аутопсия са показали, че смъртта на Диян Д. е настъпила от нанесени множество прободни рани – около 14.   Намереното тяло е било в напреднала степен на разлагане.   Окръжната прокуратура в Добрич ще внесе искания в Добричкия окръжен съд за вземане на мярка за неотклонение „Задържане под стража“ на двамата обвиняеми.   Действията по разследването на тежкото криминално престъпление продължават.", "date": "2019.09.24", "title": "Тийнейджъри убили жестоко гурбетчия в Добричко"}
{"url": "http://epicenter.bg/article/Iskat-ostavkata-na-sadiyata-Kalpakchiev--pusnal-predsrochno-ubietsa-Polfriyman--VIDEO--/193492/3/0", "text": "Продължават реакциите срещу предсрочното освобождаване на Джок Полфрийман. Тази сутрин младежката организация на ВМРО поиска от Висшия съдебен съвет дисциплинарно производство срещу съдиите от Софийския апелативен съд, постановили освобождаването, предаде БНТ. В него те настояват да бъде извършена проверка на съдебния състав, постановил предсрочното условно освобождаване на Джок Полфрийман.  Младежите имат съмнения в безпристрастността на състава и по тази причина искат да стане ясно дали това решение е повлияно от външни фактори.   Според представителите на ВМРО, ако се установи нарушение, би следвало да се образува производство и съдиите да понесат отговорност за своето решение.    От младежката организация на ВМРО в София носеха плакати с надписи „Справедливост за Андрей Монов!!!“, „БХК вън от българския съд!“, „Спите ли спокойно, съдия Калпакчиев???“, „Твърдо против политическото правосъдие“.    Сигналът ни е заради съмненията в безпристрастността на съдията. Смятаме, че решението противоречи на морала и справедливостта и искаме да бъде преразгледано. Считаме, че тези съдии не са спазили етичния кодекс и следва да понесат своите дисциплинарни отговорности, заяви адв. Михаил Петров.    Народният представител и организационен секретар на ВМРО Юлиан Ангелов сподели, че присъства на акцията на младежите, за да ги подкрепи в начинанието и допълни:        Показателно, че престъпникът Джок Полфрийман не се е поправил е, че има наказание от 2015 г. и две от предходната година. А от 2018 г. има наказание за опит за бягство. Това показва, че лицето не се е превъзпитало, категоричен бе Христо Иванов от младежката организация на ВМРО в гр. София.    След изявленията и внесеното искане младежите приканиха всички присъстващи да поднесат цвете на мястото, където Андрей Монов е убит преди 12 години, а именно срещу църквата „Света Неделя“.  Стотици граждани се събраха пред Съдебната палата на организирания от ПП \"Атака\" протест заради предсрочното освобождаване на убиеца Джок Полфрийман, предаде Агенция \"Фокус\".   Протестиращи искат оставката на съдия Калин Калпакчиев и поправки в закона, които да не позволяват подобно предсрочно пускане на свобода на осъден за убийство. Актът на недоволство идва след предсрочното освобождаване на австралиеца Джок Полфрийман, осъден за убийството на 20-годишния Андрей Монов. Той излезе от затвора около 6 години по-рано, тъй като магистратите счетоха, че се е поправил.  Днес, в първия работен ден след празниците, Полфрийман може да се сдобие с паспорт. След като го пуснаха от затвора, той бе настанен временно в центъра за чужденци в Бусманци, поради липса на редовни документи за самоличност, съобщава Канал 3.    Към момента Полфрийман изчаква издаването на редовни документи за самоличност в миграционния център в Бусманци. А родителите на убития студент ще поискат да му бъде наложена забрана за напускане на страната докато не изплати дължимото обезщетение от общо 600 хиляди лева.    Полфрийман излежа 12 от наложените му 20 години за убийството на студента Андрей Монов през 2007 година.  ", "date": "2019.09.24", "title": "ВМРО: Спите ли спокойно, съдия Калпакчиев? (Видео)"}
{"url": "http://epicenter.bg/article/Startira-deloto-sreshtu-Banevi/193494/3/0", "text": "Тръгва делото срещу фамилията Баневи, съобщи Нова телевизия. В края на август прокуратурата приключи с разследването и внесе обвинителния акт в Специализирания наказателен съд.  Обвинения има срещу бизнесмена Николай Банев, съпругата му Евгения и майка му Мария. Тримата са обвинени за участие в организирана престъпна група за данъчни престъпления и пране на пари. В момента в ареста е само Николай Банев, а съпругата му Евгения е на свобода срещу \"подписка\" по здравословни причини.   На разпоредителното заседание тримата подсъдими бяха представлявани от общо седем адвокати, които поискаха връщане на обвинителния акт на съда, предаде БНР.    И в съдебната зала, а след това и пред журналисти Евгения Банева се оплака, че заради твърденията на прокуратурата, че бизнес семейството има 1 милиард лева в швейцарски банки, близките им били подложени на изключителен натиск.    \"Не можете да си представите колко заплахи и колко искания за подкупи са получавали моите роднини във връзка с тези необясними суми, които бяха тиражирани в публичното пространство, заплахи за отвличания на децата. Имам документирани посещения в ареста на \"Г. М. Димитров\" от такива хора“, каза, без да посочва имена, Евгения Банева.    Делото срещу Николай и Евгения Баневи влиза в съда 10 месеца след ареста им на летището в Ница. Двамата бяха на път за България с децата си. Двамата бяха екстрадирани у нас в началото на декември.", "date": "2019.09.24", "title": "Стартира делото срещу Баневи"}
{"url": "http://epicenter.bg/article/Misteriozna-smart-na-balgarin-v-Bryuksel--Toy-e-nameren-martav-v-garazha-na-kitayskoto-posolstvo/193506/3/0", "text": "Мистериозна смърт на българин се разследва в белгийската столица. 36-годишният Искрен Йорданов от Русе е бил намерен мъртъв в гаража на китайското посолство в Брюксел, съобщи bTV.    Починалият е заминал за Белгия при приятелка на 13 септември. Два дни по-късно говори с майка си по телефона за последно, след което повече връзка с него няма. На 20 септември семейство в Русе е потърсено от полицията, за да ги уведомят, че Искрен е починал в Брюксел на територията на китайското посолство.    Информацията до българските власти е подадена от Интерпол, а всички опити на близките да получат още информация от посолството ни в Брюксел и Външно министерство до момента са без резултат.    „В неделя вече започна да ми звъни и каза, че ще има страхотен проблем. После телефонът се изключи и край. Последно го чух в 7:30 ч. Оттогава вече никаква връзка, абсолютно никаква. Искам да разбера истината, да знам къде е тялото му, какво се е случило, какво е преживял”, каза майката на Искрен – Елка Дочева.    От МВнР обявиха, че консулът ни в Белгия работи по случая и очаква информация от властите в Брюксел. Той е разговарял с близки на починалия и оказва пълно съдействие.", "date": "2019.09.24", "title": "Мистериозна смърт на българин в Брюксел! Той е намерен мъртъв в гаража на китайското посолство"}
{"url": "http://epicenter.bg/article/Granichna-politsiya-razbi-kanal-za-nelegalna-migratsiya/193513/3/0", "text": "Канал за нелегални мигранти от Гърция за България разкриха гранични полицаи от РДГП – Смолян, заедно със служители на ОДМВР – Хасково. Това съобщи пресцентърът на МВР.   На 17 септември т.г., в района на местността Колибаря, граничен полицейски наряд от ГПУ-Ивайловград подава знак за спиране на движещи се по пътното платно три автомобила, които не се подчиняват на полицейското разпореждане. Веднага, заедно със служители на РУ-Ивайловград, са предприети заградителни и оперативни действия.   В резултат на бързата реакция, малко по-късно в района са установени колите - едната от които претърпяла пътно-транспортно произшествие, с петима български граждани - на възраст от 24 до 36 години. Освен българите, в автомобилите са открити и 16 чужденци без документи за самоличност, представящи се за граждани на Афганистан. Всички те са задържани и са приведени в помещение за задържане на ГПУ Ивайловград.    В хода на продължилото разследване е установен и задържан организаторът на канала – 25- годишен афганистански гражданин, пребиваващ в София. Извършени са процесуално- следствени действия на адреса, обитаван от него, където са задържани още двама незаконно пребиваващи афганистанци.    За случая е уведомен дежурен прокурор от районната прокуратура в Ивайловград. Срещу българите, превозвали мигрантите, са образувани три бързи производства по чл.281, ал.2 от НК, а срещу афганистанските граждани - 8 бързи производства по чл.279 от НК. Според първоначалните данни се касае за организиран канал за превеждане на нелегални мигранти през границата на страната към страни от Западна Европа. Работата по случая продължава под наблюдението на прокуратурата.  ", "date": "2019.09.24", "title": "Гранична полиция разби канал за нелегална миграция"}
{"url": "http://epicenter.bg/article/Zapochva-sadebniyat-protses-za-Tsarskite-konyushni-sreshtu-bivshiya-oblasten-upravitel-na-Sofiyska-oblast/193525/3/0", "text": "Съдебният процес по делото за Царските конюшни срещу областния управител на София Веселин Пенев и лицензирания оценител на държавните имоти Юлия Цекова стартира на 3 октомври 2019 г.  Това реши Специализираният наказателен съд в разпоредително заседание на 20 септември 2019 г. късно следобед. Това съобщиха от пресцентъра на Специализираната прокуратура.   Веселин Пенев ще отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество (престъпление по чл. 219, ал. 3 от НК). А именно, за бюджетни средства на Софийска област и на Бългаската държавата в размер на общо 118 439,20 лева, както и за държавен имот, в резултат на което са настъпили значителни вреди.   Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870 лв. без ДДС, при обща пазарна стойност към същата дата в размер на 10 989 000.   От действията му са произлезли вреди за Българската държава в размер на 10 330 130 лв.   Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. От това произтекла щета за Българската държава в размер на 10 330 130 лв.", "date": "2019.09.24", "title": "Започва процесът за Царските конюшни срещу бившия областен управител на София и лицензиран оценител"}
{"url": "http://epicenter.bg/article/Sadiyskata-kolegiya-e-obezpokoena-ot-obshtestvenoto-naprezhenie-zaradi-svobodata-na-Polfriyman/193535/3/0", "text": "Съдийската колегия на Висшия съдебен съвет (ВСС) изразява своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта.      Позицията е във връзка с постъпил сигнал от Национален младежки комитет на Политическа партия ВМРО-БНД, изказвания на представители на политически партии, академичната общност, граждани и медийни публикации, относими към определение № 429 от 19 септември 2019 г. по въззивно наказателно частно дело № 921, по описа за 2019 г. на Апелативен съд – София, за условното предсрочно освобождаване на австралийския гражданин Джок Полфрийман    От колегията заявяват също, че правомощията и функциите на Висшия съдебен съвет обаче са прогласени в Конституцията на Република България и в Закона за съдебната власт (ЗСВ) и уточняват, че в съответствие с разпоредбата на чл. 16 от ЗСВ, ВСС е административен орган, който не се намесва в правораздавателната дейност и не може да обсъжда, контролира или ревизира съдебни актове.    Съгласно чл. 119 от Конституцията на Република България правораздаването се осъществява от Върховния касационен съд, Върховния административен съд, апелативни, окръжни, военни и районни съдилища, като при противоречива или неправилна практика по тълкуването и прилагането на закона се приема тълкувателно решение от Върховния касационен съд, който упражнява върховен надзор за точното и еднакво приложение на законите от всички съдилища.    По отношение на твърденията за нарушена независимост и безпристрастност на магистратите от съдебния състав, и за постановен от тях съдебен акт под натиск, както и за уронване на престижа на съдебната власт с посоченото определение, Съдийската колегия на ВСС предоставя получения сигнал от Националния младежки комитет на Политическа партия ВМРО-БНД, за извършване на надлежна проверка, на основание чл. 175к, ал. 3 и ал. 4 на ЗСВ, от компетентния орган - Инспектората към ВСС.  ", "date": "2019.09.24", "title": "Съдийската колегия е обезпокоена от общественото напрежение заради свободата на Полфриймън"}
{"url": "http://epicenter.bg/article/Izvanredno--Tsatsarov-vnese-iskane-da-se-spre-osvobozhdavaneto-na-Dzhok-Polfriyman-/193549/3/0", "text": "Главният прокурор Сотир Цацаров внесе искане Върховният касационен съд да възобнови производството по условното предсрочно освобождаване на убиеца на студента Андрей Монов - Джок Полфрийман.    Според главния прокурор контактите на двама от съдиите с Българския хелзинкски комитет поставят под съмнение независимостта и безпристрастността на съдебния състав.     Днес, 24.09.2019 г., до главния прокурор постъпи молба от Аксения и Христо Монови – родители на убития Андрей Монов, за внасяне на искане до Върховния касационен съд за възобновяване на производството по условно предсрочно освобождаване на Джок Полфрийман, осъден за убийството на сина им, пише в съобщението на държавното обвинение.    В нея са изложени съображения за наличие на правна възможност съдебният акт на Апелативен съд София да бъде проверен по реда на възобновяването, независимо от това, че е озаглавен „определение“, а не „решение“, както и този акт е постановен от незаконен състав. Приложено е копие от преводно нареждане от 12.06.2012г. за заплатена държавна такса от „Български хелзинкски комитет“/ БХК/ за регистрация на сдружение с нестопанска цел в полза на Джок Полфрийман.    След като се запозна с постъпилата молба и определение № 429 от 19.09.2019 г. по внч дело № 921/2019 г. на Апелативен съд гр. София, днес 24.09.2019 г. главният прокурор Сотир Цацаров внесе във Върховния касационен съд искане за възобновяване на производството по делото и отмяна определението. Главният прокурор поиска Върховният касационен съд да спре изпълнението на съдебния акт.     публикуваме пълния текст на искането на главния прокурор до ВКС. ", "date": "2019.09.24", "title": "Извънредно! Цацаров внесе искане да се спре освобождаването на Джок Полфриймън "}
{"url": "http://epicenter.bg/article/Rumyana-Arnaudova--Spored-glavniyat-prokuror-osnovaniya-za-vazobnovyavane-na-deloto-sreshtu-Polfriyman/193559/3/0", "text": "След като главният прокурор Сотир Цацаров се запозна с молбата на родителите на Андрей Монов, както и като прецени мотивите на атакуваното определение от Софийския апелативен съд и се запозна с материалите по делото, прецени, че са на лице основания за възобновяване на това производство. Затова той сезира Върховния касационен съд. Това заяви на брифинг говорителят на главния прокурор Румяна Арнаудова, предаде Агенция \"Фокус\".    „Основанията са две – неспазването на изискуемата форма на произнасяне на Софийския апелативен съд, като становището на главният прокурор е, че е следвало този съд да се произнесе с решение, тъй като такъв е законът, такъв е наказателно процесуален кодекс, но въпреки това и въпреки че не е спазена тази форма Софийският апелативен съд се е произнесъл по начин, който противопоставя невъзможност да се поиска възобновяване на това производтсво“, добави Арнаудова. „Второто основание да се поиска възобновяване на това производство са доказателствата за незаконен състав. Това определение според доказателствата по делото е постановено от незаконен състав, като двама от общо тримата съдии са имали законно основание за самоотвод. Това те не са сторили въпреки задълженията си по закон, тъй като има достатъчно доказателства за отношения включително и лични на председателя на състава и на докладчика по това производсвто, за които те са били длъжни да съобщят“, обясни още говорителят на главния прокурор.    „Софийския апелативен съд отмени определение на Софийски градски съд и постанови условно предсрочно освобождаване на Джок Полфрийман с остатък повече от 6 годни и половина, което беше постановено на 19 септември с акт, озаглавен от Софийския апелативен съд определение, което е окончателно и беше изпълнено незабавно. Още на 19 септември Полфрийман е свободен гражданин. Независимо от произнасянето на съда, независимо от начина, по който беше съобщено и на прокуратурата и на медиите, днес главният прокурор беше сезиран с молба от родителите на починалото момче, което е убито от Полфрийман, с искане на внасяне на искане за възобновяване на това производство с условното предсрочно освобождаване на извършителя на престъплението“, коментира Арнаудова.   \"Незаконният състав е абсолютно основание за отмяна на постановен съдебен акт\", допълни Арнаудова.    „Още пред Софийски градски съд са поставени огромен обем доказателства за това налице ли са условията за постановяване на условно предсрочно освобождаване на Полфрийман. Три от тези доказателства са положителна характеристика от Български хелзинкски комитет, както и две становища от пастор и от отец. Съдът в решението е анализирал тези доказателства, но е дал превес на становището на затворническата администрация, по силата на което, макар започнал процес на поправяне, все още не са постигнати целите на наказанието и не са налице условия за условно предсрочно освобождаване на лицето“, каза още тя.    „Точно тези доказателства са оценени в други светлина от Софийски апелативен съд и са дали съдиите превес на тези доказателства, игнорирайки до голяма част становището на затворническата администрация, която има пряко наблюдение върху процесите на поправяне на извършителят на престъплението“, обясни Арнаудова.    „Установени са били налични и тези факти, че председателят на състава двукратно е бил награждаван от Български хелзинкски комитет като човек на годината в организираната от тази неправителствена организация класация. Съдията докладчик е била съавтор в годишният доклад за 2016 година за същата неправителствена организация. Тези лични отношения е трябвало да бъдат обявени от съдиите, трябвало е да се самоотведат, доколкото те по този начин са показвали и съпричастност към идеята на неправителствената организация. Фактът, че не са направили дължимото за всеки един магистрат поведение и не са предприели необходимите действия поставя под съмнение законността на съдебния акт, защото всички граждани имат право да получат безпристрастно правосъдие“, подчерта говорителят на главният прокурор.   ", "date": "2019.09.24", "title": "Румяна Арнаудова: Според главния прокурор има основания за възобновяване на делото срещу Полфриймън"}
{"url": "http://epicenter.bg/article/Parva-sreshta-na-vanshni-ministri-na-Balgariya-i-Bahreyn/193538/2/0", "text": "Вицепремиерът и министър на външните работи Екатерина Захариева се срещна в Ню Йорк със своя колега - външния министър на Кралство Бахрейн шейх Халед бин Ахмед бин Мохамад ал Халифа.    Двамата обсъдиха редица въпроси от двустранен интерес, както и ситуацията в Залива, включително конфликта в Йемен.   “Виждали сме се на много форуми, но никога не е имало официални двустранни срещи между външни министри на двете страни”, каза Захариева и покани шейх Халед на посещение в България.   От своя страна външният министър на Бахрейн прие поканата и също отправи такава за визита на Захариева. Той заяви, че в съвсем кратък срок ще приеме копията на акредитивните писма на новия български посланик в Бахрейн (със седалище в Рияд) Димитър Абаджиев.   Двамата министри подчертаха, че техните страни са пример за религиозна толерантност, която е особено нужна днес с оглед десетките конфликти по света.   “Нашата столица София е символ на толерантност - на разстояние от няколкостотин метра са разположени джамията, църквата, синагогата”, каза министър Захариева.   “Същото е и в Бахрейн - имаме разположени една до друга джамия, католическа църква, мюсюлманско и еврейско гробище”, заяви министър Ал Халифа.   Кралство Бахрейн представлява архипелаг от 33 острова, разположени в Персийския залив на изток от Саудитска Арабия.   Дипломатическите отношения с България са установени на 15.10.1991 г.   В периода 1995-1999г. в Бахрейн функционира временна консулска служба, обслужваща всяко лято български чартърни полети до Варна, които привличат туристопоток от Саудитска Арабия и Оман. Успешно са провеждани български седмици на туризма и участия в местни туристически изложения с международно участие.   По неофициални данни в Бахрейн работят около 80 българи, които са заети основно като обслужващ персонал в хотелиерския и ресторантьорския бизнес. Има данни и за работещи там български физиотерапевти, диетолози, козметици, треньори.", "date": "2019.09.24", "title": "Захариева към външния министър на Бахрейн: София е символ на толерантност"}
{"url": "http://epicenter.bg/article/GERB-vnese-proektoreshenie-za-odit-na-Smetnata-palata-v-BNR-/193543/2/0", "text": "От ГЕРБ внесоха проекторешение за възлагане на Сметната палата да извърши финансова проверка на Българското национално радио за периода от 1 януари 2017 година до 30 септември 2019 г., предава БНР.    Проектът ще бъде обсъден този четвъртък в парламентарната комисия по културата и медиите.    В проекта е записано извършването на проверката да започне от 1 октомври, а Сметната палата ще има време до края на следващата година да внесе доклада от извършения одит в Народното събрание.    За финансов одит на БНР настоя преди дни премиерът и лидер на ГЕРБ Бойко Борисов.  ", "date": "2019.09.24", "title": "ГЕРБ внесе проекторешение за одит на Сметната палата в БНР "}
{"url": "http://epicenter.bg/article/Rumen-Petkov--Reshenieto-na-sada-za-Dzhok-Polfriyman-e-vulgarno-i-tsinichno/193545/2/0", "text": "Решението на съда за Джок Полфрийман е вулгарно и цинично. Според мен съдия Калпакчиев трябва да се оттегли. ВСС трябва да разгледа действията и на тримата съдии, които са взели това решение. Не може някой, който е откраднал 2 кокошки, да си лежи цялата присъда, а този изверг, съден за убийство и опит за убийство, да излиза предсрочно.    Това каза в предаването \"Плюс минус\" по Нова телевизия лидерът на АБВ Румен Петков, който коментира решението на Софийски Апелативен съд да освободи предсрочно австралиеца Джок Полфрийман осъден за убийството на студента Андрей Монов.   \"За мен БХК поставя на едно ниво съдия Калпакчиев и Полфрийман, защото и двамата са били \"Човек на година\" в тяхната класация. В решението на съда говорим за цинизъм и липса на морал. Този човек е осъден за убийство и опит за убийство. Осъден е и да плати кръвнина, което все още не е направил. Не искам да спекулирам със скръбта на семейство Монови. Аз познавам бащата и той е един много чист човек. Държавата трябва да направи нещо. Не знам как, но ВСС трябва да остави тези трима съдии да изкарват хляба на свободна практика. Не искам АБВ да се намесва в политизирането на ставащото в съдебната сфера. Ние не искаме да ставаме част от сблъсъка в и против съдебната система. Трябва да се борим за връщане в доверието на държавността. Решението на тези съдии ерозира това доверие\", категоричен бе Петков.    \"Вчера Мая Манолова направи силно представяне на платформата си. За мен ще е грешка, ако някоя партия реши да \"яхне\" нейната програма, независимо дали е от ляво или дясно. Не трябва да се спекулира с баланса, защото това само ще вреди на Мая Манолова. Пожелавам й успех\", заяви лидерът на АБВ по повод предстоящата битка за кмет на София и подкрепата на партията за Мая Манолова.", "date": "2019.09.24", "title": "Румен Петков: Решението на съда за Джок Полфрийман е вулгарно и цинично!"}
{"url": "http://epicenter.bg/article/Vesela-Lecheva--Edinstvenata-ni-tsel-e-da-badem-v-usluga-na-grazhdanite-na-obshtina-Veliko-Tarnovo-/193546/2/48", "text": "Коалиция „БСП за България, ПП АБВ, ПП Движение 21“ регистрира своите кандидати за кметове и общински съветници в община Велико Търново. Водени от кандидата за кмет Весела Лечева, социалистите подадоха документите в Общинската избирателна комисия и вече официално са в битката за местния вот, съобщиха от пресцентъра на БСП.    „Имаме най-добрата листа, която е съчетание на мъдрост, опит и младост, енергия, креативност и иновативност. Изключително мотивиран и подготвен екип от кандидати за общински съветници. С една единствена цел - община Велико Търново да просперира и успява. След празниците, след фойерверките и зарите в Деня на Независимостта, казваме, че нашият екип е свободен и независим от корпоративни и лични зависимости. Единствената наша цел е да бъдем в услуга на гражданите на община Велико Търново“, сподели Весела Лечева.    Тя подчерта, че нейната кауза като кмет ще бъде всеки жител да се чувства горд и успяващ в родното си населено място от община Велико Търново.  ", "date": "2019.09.24", "title": "Весела Лечева: Единствената ни цел е да бъдем в услуга на гражданите на община Велико Търново "}
{"url": "http://epicenter.bg/article/NATO-otsenyava-prinosa-na-Balgariya-kam-misiite-i-operatsiite-na-Aliansa-/193552/2/0", "text": "В НАТО, и лично аз, оценяваме приноса на България към мисиите и операциите на Алианса, каза на пресконференция в БТА председателят на Военния комитет на НАТО главен маршал от авиацията Стюарт Пийч, който е на посещение в България.    България допринася за споделената сигурност в Алианса в много различни направления, отбеляза Пийч и добави, че в пакта приветстват усилията за модернизиране на българските въоръжени сили. Въоръжените ви сили играят стратегическа роля в Черноморския регион, като предоставят кораби за дейностите на НАТО по патрулиране. Давате важен принос към мисиите на НАТО в Афганистан и Ирак, както и имате свои военни в мисията в Косово. Изключително благодарни сме за това, посочи Пийч.    Адаптираното предно присъствие в Черноморския регион, заедно с другите дейности на пакта на Източното и на Югоизточното направление, значително допринасят за сигурността в региона. България разчита на тази съюзна подкрепа и полага усилия за активно участие в тези дейности, каза началникът на отбраната ген. Андрей Боцев. Сред обсъдените въпроси с председателя на Военния комитет е било и реализирането на Инициативата за готовност на НАТО, приета през 2018 г., посочи ген. Боцев.    Днес обсъдихме сигурността в Западните Балкани, където България играе ключова роля и НАТО е ангажирана с региона. Чрез приноса ви, присъствието ви в Косово, чрез подкрепата ви за водената от ЕС мисия в Босна и Херцеговина, вие подпомагате евроатлантическата интеграция на Западните Балкани, каза Стюарт Пийч.", "date": "2019.09.24", "title": "НАТО оценява приноса на България към мисиите и операциите на Алианса "}
{"url": "http://epicenter.bg/article/D-r-Nikolay-Mihaylov-/193551/2/0", "text": "Психиатърът д-р Николай Михайлов коментира в предаването \"Лице в лице\" по БТВ скандала с предсрочното освобождение от затвора на австралиеца Джок Полфрийдман, както и скандала в националното радио. \"Българският Хелзински комитет е специализиран да следи за жертви на правосъдието. Полфрийман е станал любимец на БХК, той е бдял над него\", каза д-р Михайлов. Според него не е било редно БХК да издига кандидатурата на Полфрийман за Човек на годината.   \"Апелативният съд също принадлежи на този мейнстрийм на либералното. Казусът е идеологизиран, не толкова политизиран\", изтъква Николай Михайлов.   Ключовият критерий за освобождаване от затвора е осъзнаване на извършеното, разкаяние, припомня д-р Михайлов. Това е най-големият парадокс и най-голямата слабост на решението, изтъква той в ефира на БТВ.   И изтъкна защо: \"Той няма психология на виновен на никакъв етап. Той е в системна самоотбрана да изключи от себе си обвинението, че е убиец. Скандалът е в дефиницията \"поправил се е\". Какъв \"поправен\" при положение, че той няма съзнание за вина?!\"   Сега всеки, който отбранява прословутото \"статукво\", ще каже - ето ги тези с тяхното либерално правосъдие, изтъква той.   \"Той изключва от себе си обвинението, че е убиец. Полфрийман се смята за жертва, а не за убиец\", каза още Михайлов.    \"Има скандал в дефиницията на думата \"поправил се\" от страна на съда за Джок Полфрийман. Как ще се е поправил, като няма съзнание за вина\", отново попита психиатърът.    \"Джок Полфрийман е носил в себе си боен нож в нощта на убийството. Има данни, че се е опитал да нападне деца с нож в тийнейджърските си години\", разкри Михайлов.    \"Превъзпитаването на човек е трудно, то идва отвътре, а не в претъпкан затвор\", завърши той.    ", "date": "2019.09.24", "title": "Д-р Николай Михайлов: Как се е поправил Полфрийман, като няма съзнание за вина!"}
{"url": "http://epicenter.bg/article/Denitsa-Zlateva--/193556/2/0", "text": "„Осъзната е позицията на БСП да не се прилага съкратено производство при тежки престъпления, защото и лидерът на БСП, и народни представители от левицата се срещнаха с жителите на с. Сотиря и с други пострадали от бързото производство”. Това заяви пред БТВ зам.-председателят на БСП Деница Златева. Тя коментира, че когато има обществена нагласа за такава промяна, политиците и законодателният орган трябва да вземат справедливо решение.   „Нека да има диалог, в който да участват всички страни. Може да се намери подходящо решение, с което да обединим различните гледни точки, но и жертвите на такива престъпления да останат с усещането, че има справедливост”, коментира тя.  Златева заяви, че е важно как ще се структурира европейската прокуратура. \"БСП подкрепя Кювеши. Но тя не е вълшебникът, който ще прави разследванията в националните държави. Всяка държава членка има по един европейски прокурор на централно ниво в Люксембург. Без никакъв публичен дебат, много тихомълком, на 14 март правителството определи кандидатите за този пост”, коментира тя.   Деница Златева обясни, че предстои да бъдат избрани двамата делегирани прокурори, които ще са българи, ще работят в България и ще разследват на терен. \"От БСП искаме ясни критерии, на които да отговарят кандидатите. Тези хора трябва да са свободни от зависимости и влияние. Не е приемливо това да става с решение на Министерския съвет, защото те управляват европейски средства. Не е нормално управляващите да назначават тези, които ги проверяват. КОНПИ е емблематичен пример за това” подчерта Деница Златева. Тя каза, че БСП отново ще внесе предложение председателят на този орган да бъде назначаван от президента.    Относно пакета „Макрон”, Златева обясни, че започва т.нар. триалог – преговорите между ЕП, Съвета и ЕК.” Все още групата на страните, желаещи плана Макрон, е по-голяма, но усилията трябва да бъдат обединени”, коментира тя. Златева подчерта, че това не става с фанфари и с шумни пиар акции - като пътуване с тир от София до Брюксел. „Имаме много активен член в транспортната комисия - ръководителят на нашата делегация Петър Витанов. Много е важно в рамките на тези преговорни процеси да намерим максимален брой съюзници”, завърши Деница Златева.   ", "date": "2019.09.24", "title": "Деница Златева: Настояваме президентът Радев да посочва шефа на КПКОНПИ"}
{"url": "http://epicenter.bg/article/Prezidentat-v-Nyu-York--Ochakvaniyata-kam-OON-sa-za-sashtestven-napredak-za-obshtata-sigurnost-v-sveta/193561/2/0", "text": "Очакванията към 74-ата сесия на Общото събрание на ООН са за постигане на съществен напредък за превенция и справяне с конфликтите и повишаване на общата сигурност в света, но реалността трудно покрива тези очаквания. Това заяви президентът Румен Радев пред журналисти в Ню Йорк,    Държавният глава участва в тържественото откриване на сесията. То започна с приветствие на генералния секретар на ООН Антониу Гутериш към всички държавни и правителствени ръководители на форума.    Пред медиите президентът посочи, че най-важната предпоставка за гарантиране на стабилността и справяне с конфликтите е ангажирането с диалог и директната комуникация между държавните лидери в рамките на ООН. Тази година темата на сесията е насочена и към активизиране на многостранните усилия за изкореняване на бедността, която е в основата на много конфликти, за повишаване на качеството на образованието, за борба с климатичните промени и за социално включване.    В отговор на въпрос за изострената реторика и средата на сигурност в Персийския залив, държавният глава изрази надежда направените предложения от президента на Иран за деескалация и вижданията, които имат САЩ и другите партньори, да доведат до реално намаляване на напрежението и да се избегне нов потенциален конфликт в региона на Близкия Изток.    Помолен да коментира призивите на политически лидери за сключване на нова ядрена сделка с Иран, президентът посочи, че ЕС вече е изразил ясна позиция със Съвместния всеобхватен план за действие по иранската ядрена програма и той следва да се изпълнява. По думите на държавния глава, ако този план бъде неглижиран, това означава да се върнем към изходна точка и да вървим към ускорен и опасен курс към ядрено въоръжаване в региона на Близкия Изток.  ", "date": "2019.09.24", "title": "Президентът в Ню Йорк: Очакванията към ООН са за съществен напредък за общата сигурност в света"}
