{"url": "http://epicenter.bg/article/Kristalina-Georgieva-obsazhda-s-Borisov-v-Sofiya-prioritetite-si-kato-badesht-shef-na-MVF/192092/2/0", "text": "Кристалина Георгиева, която е номинирана от Европейския съюз за шеф на Международния валутен фонд е в София, се разбра от профила й във Фейсбук.   \"Продуктивни срещи с премиера Бойко Борисов, министъра на външните работи Eкатерина Захариева, министъра на финансите Владислав Горанов и управителя на БНБ Димитър Радев, с които обсъдихме приоритетите ми като кандидат за управляващ директор на Международния валутен фонд. Благодаря за подкрепата!\", написа тя.", "date": "2019.09.05", "title": "Кристалина Георгиева обсъжда с Борисов в София приоритетите си като бъдещ шеф на МВФ"}
{"url": "http://epicenter.bg/article/Parlamentat-othvarli-vetoto-na-prezidenta-varhu-Zakona-za-voennoto-razuznavane-/192019/2/0", "text": "Парламентът отхвърли ветото на президента върху Закона за военното разузнаване. За повторното приемане на закона гласуваха 134 депутати, 37 бяха „против“, а други шестима се въздържаха.    Законът ще бъде повторно изпратен на държавния глава за подписване и обнародване в Държавен вестник в седемдневен срок.    Президентът Румен Радев върна за ново разглеждане Закона за военното разузнаване, като не е съгласен с възможността цивилно лице да оглави Служба „Военна информация“. Според него това не съответства на мястото, което заема службата като неразделна част от въоръжените сили на Република България.    Очаквано обсъжданията на ветото предизвикаха спор между различните формации в пленарната зала. От ГЕРБ бяха категорични, че притесненията на държавния глава са неоснователни.    „Манипулация е, че решаваме дали шефът на Военното разузнаване да бъде само военен или само цивилен“, каза Владимир Тошев.    Според опозицията обаче законът нарушава неутралитета на военната фигура в службата.    „На първо място ми се иска да изтъкна, че \"Военна информация\" е част от системата за отбрана, част от Министерство на отбраната, част от системата на въоръжените сили и като такава тя трябва да функционира според определени принципи. Такива принципи са централизирано управление, единоначалие, което трябва да има. Не на последно място - политически неутралитет\", коментира Николай Цонков от БСП, цитиран от агенция „Фокус“.    Интересно беше изказването на лидера на АТАКА Волен Сидеров. Той се възползва от темата, за да „захапе“ своя доскорошен колега от коалиция Патриотичен фронт    „При управлението на министъра на отбраната Каракачанов военното разузнаване е пред фалит, пред срив. По тази тема нямаше обществена дискусия“, заяви Сидеров. Той определи закона като лобистки.", "date": "2019.09.05", "title": "Парламентът отхвърли ветото на президента върху Закона за военното разузнаване "}
{"url": "http://epicenter.bg/article/Borisov--Neprekasnato-polagame-usiliya-zhivotat-na-horata-v-Balgariya-da-stava-po-dobar/192032/2/0", "text": " в личната си страница във фейсбук. Министър-председателят използва и характерна терминология, като написа:   \"Ние като управляващи непрекъснато полагаме усилия животът на хората в България да става по-добър. Призовавам и другите политици да не бъдат толкова черногледи, а да се опитат да допринесат за растежа на българската икономика\", добави в публикацията си в социалната мрежа Борисов.  ", "date": "2019.09.05", "title": "Борисов: Непрекъснато полагаме усилия животът на хората в България да става по-добър"}
{"url": "http://epicenter.bg/article/BSP---Plovdiv-podrezhda-lista-i-izbira-kandidat-kmet-na-7-septemvri/192051/2/0", "text": "БСП – Пловдив подрежда листа и избира кандидат-кмет на 7 септември. Това съобщиха от пресцентъра на БСП - Пловдив.   На 7 септември 2019 г. от 11:00 часа в зала „България” на Международен панаир – Пловдив ще се проведе заседание на Градската партийна конференция на БСП – Пловдив. Дневният ред предвижда доклад за актуалната политическа обстановка, приемане на предизборна платформа за МИ 2019, подреждане на кандидатска листа на общински съветници по утвърден от Градския съвет модел, избор на кандидат за кмет на Община Пловдив. Съгласно Устава на БСП вотовете са тайни и се провеждат след обсъждане на кандидатурите със съответните отводи и самоотводи. На форума номинираните кандидати за кмет социалисти ще имат възможност да представят своите управленски виждания и проекти за Пловдив. \"Фокус\" припомня: Във вторник Националният съвет утвърди излъчените от районните конференции кандидати на БСП за районни кметове в Пловдив – Тодор Стоилов за р. Централен, доц. Ангел Иванов за р. Южен, д-р Атанас Баташки за р. Северен, Добромира Тошева за р. Тракия, инж. Йордан Василев за р. Източен и Десислава Йорданова за р. Западен.  ", "date": "2019.09.05", "title": "БСП - Пловдив подрежда листа и избира кандидат-кмет на 7 септември"}
{"url": "http://epicenter.bg/article/Ekaterina-Zaharieva--Zaedno-sas-sayuznitsite-v-NATO-ostavame-otvoreni-i-angazhirani-za-dialog-s-Rusiya-/192056/2/0", "text": "Не желаем нова надпревара във въоръжаването, заяви вицепремиерът и министър на външните работи Екатерина Захариева днес по време на парламентарния контрол в отговор на въпрос на депутата от БСП Антон Кутев относно правителствените политики в областта на националната сигурност в контекста на изострящата се глобална геополитическа среда. Във въпроса си Кутев засегна темата за договора за ракетите с малък и среден обсег, предава БТА.    Заедно със съюзниците в НАТО оставаме отворени и ангажирани за диалог с Русия, надяваме се в бъдеще да започнат преговори за нов подобен договор, в който да бъдат ангажирани не само САЩ и Русия, а и други държави, коментира Захариева. Тя посочи, че ще участваме в консултациите по темата на всички нива в рамките на ЕС и НАТО.    Целта на нашето правителство е да води миролюбива, активна и ефективна външна политика, на база на взаимоизгодно сътудничество и защита на националните интереси, в съответствие с принципите на ООН, както и на ЕС и НАТО, заяви още Захариева", "date": "2019.09.05", "title": "Екатерина Захариева: Заедно със съюзниците в НАТО оставаме отворени и ангажирани за диалог с Русия "}
{"url": "http://epicenter.bg/article/Rumen-Radev-shte-uchastva-v-chestvaniyata-na-Saedinenieto/192058/2/0", "text": "Държавният глава Румен Радев ще участва в тържественото отбелязване в Пловдив на 134 години от Съединението на България   Това съобщиха от прессекретариата на президента. На 6 септември президентът Румен Радев ще посети Пловдив, където ще участва в честванията по повод 134-ата годишнина от Съединението на Княжество България и Източна Румелия.    В 20.30 часа държавният глава ще участва в тържествената церемония на площад „Съединение“. В 21.00 часа президентът ще произнесе слово.  ", "date": "2019.09.05", "title": "Румен Радев ще участва в честванията на Съединението"}
{"url": "http://epicenter.bg/article/Kmetat-Dimitar-Nikolov-otkri-vtorata-uchebna-godina-na-gimnaziyata-po-kompyutarno-programirane-v-Burgas/192060/2/98", "text": "Модерната Професионална гимназия по компютърно програмиране и иновации в Бургас скоро ще разшири учебната си база с нов високотехнологичен корпус. Той ще бъде със слънчеви панели и с най-съвременни технологични решения и сам ще добива енергията, която му е необходима за учебния процес. В момента се подготвя проекта за изграждането му. Това заяви кметът Димитър Николов на церемонията по откриване на втората учебна година на компютърната гимназия, съобщиха от пресцентъра на Общината.    \"Когато преди две години споделих идеята си да създадем в Бургас учебно заведение с такъв технологичен профил, много хора се съмняваха, че това е възможно и то в рамките на толкова кратко време. Сега, когато сме на прага на втората му учебна година и имаме 212 ученици в него, се вижда, че когато имаш добра идея и работиш силно за нея, резултатите не закъсняват. Благодаря на фирмите-партньори от училищното настоятелство, че подкрепиха нашата идея, както на родителите, особено на тези, които не са от Бургас, че ни се довериха и записаха децата си да учат тук\", сподели още кметът Димитър Николов.    От новоприетите тази година 104 ученици в компютърното училище, 30 са настанени в общежитието на кампуса, тъй като са от София, Шумен, Добрич, Варна и други градове от страната.    \"Новата учебна година на гимназията ще стартира силно с няколко проекта, един от които е иновативната платформа \"Стажанти и работодатели\". Чрез нея учениците откриват подходящи работни места в компаниите- партньори. Планираме да има много практики още от 10-ти клас. Работи се и по създаването на международен изпитен център за професионални сертификати, така че да помогнем на фирмите с офиси в града да сертифицират техните служители. От миналата година имаме сертификационен център за ученици и студенти\", разказа директорът на училището Димитрина Тодорова.    Професионалната гимназия по компютърно програмиране е първото в Бургас учебно заведение, което още с откриването си работи в тясно сътрудничество с най-добрите компании в сферата на информационните технологии. Нейни партньори са \"Булпрос консултинг\" АД, \"ЕПАМ Системс България\" АД, \"Скейл Фокус\" АД, \"Империя Онлайн\" ООД, \"Мусала Софт\" АД, \"ТехноЛогика\" ЕООД, \"Дева Броудкаст\", \"Вистеон България\", Българската аутсорсинг асоциация и Българската асоциация по информационни технологии, както и двата бургаски университета - \"Проф. д-р Асен Златаров\" и Бургаски свободен университет.    \"Бъдете сигурни, че вашият избор е правилен, защото в ИТ сектора в световен мащаб недостигът на кадри е огромен. Разчитаме на вас да дойдете съвсем скоро при нас. Още от понеделник влизат експерти от фирмите при вас, така че ще видите реалния свят на бизнеса. Голяма благодарност към кмета на Бургас за създаването на това училище\", допълни Елена Маринова - мениджър на \"Мусала Софт\".    \"Присъствайки тук осъзнавам, че вие определяте бъдещето. Пише го на вашите униформи, но го виждам и на вашите лица. Ние ще ви помагаме през целия учебен процес\", допълни Станимир Николов от компания \"ЕПАМ Системс България\".    Георги Георгиев от фирма \"ТехноЛогика\" сподели, че \"целта ни е да сме максимално близо до вас, да ви помогнем да минете през този път, който ви предстои. Развитието на сектора ви дава много възможности за вашето развитие. Ние подкрепяме образованието от много години и през тази година ще продължим да ви помагаме, за да се развивате като професионалисти. През първата година видяхме колко много неща се случиха и какво желание за развитие имате. Надявам се да продължаваме да си партнираме и занапред\".    \"Аз като бургазлия наистина се гордея с всички вас и усилията, които полагате. Радвам се да видя толкова много млади хора с желание да се развиват в моята професия. Винаги сте добре дошли в нашия новооткрит бургаски офис с прекрасна гледка към морето, за да видите как реално се случват нещата при нас\", заяви Димитър Павлов от \"Скейл Фокус\".    Веднага след официалната церемония в учебната фирма към кампуса ученици от гимназията презентираха най-новия продукт - иновативна платформа, свързваща обучаващите се директно с представителите на бизнеса. Създаването й е по идея на Община Бургас, а целта й е да помогне на учениците от всички професионални гимназии в града да намерят стажове във фирми по специалността, в която се обучават.    Системата \"Стажанти и работодатели\" представлява уеб приложение, предназначено да помогне на всички ученици в града да открият стажове при реални работодатели, още докато се обучават. Платформата е базирана на най-съвременни технологии като ASP.NET Core, ASP.NET Core MVC, Entity Framework Core, Microsoft SQL Server и IIS. Иновативната платформа все още е в процес на разработване и когато е напълно завършена, ще бъде пусната за ползване и от останалите гимназии.  ", "date": "2019.09.05", "title": "Кметът Димитър Николов откри втората учебна година на гимназията по компютърно програмиране в Бургас"}
{"url": "http://epicenter.bg/article/Balgarskoto-diplomatichesko-druzhestvo--Zayavlenieto-na-Vanshno-hvarlya-syanka-na-otnosheniyata-ni-s-Rusiya/192061/2/0", "text": "Българското дипломатическо дружество (БДД) излезе с остра позиция по повод на заявлението на Външно министерство за изложбата в посолството на Русия. В нея се казва, че подобни действия могат да бъдат окачествени като недружелюбни и се пита - доколко МВнР действително е изразител и проводник на политиката на българското правителство или на чужди или корпоративни интереси в развитието на българо-руските отношения, които се стремят да навредят на развитието на българо–руските отношения.                        ", "date": "2019.09.05", "title": "Българското дипломатическо дружество: Заявлението на Външно хвърля сянка на отношенията ни с Русия"}
{"url": "http://epicenter.bg/article/Sikret-sarvis-s-blagodarstveno-pismo-do-Spetsializiranata-prokuratura/192004/3/0", "text": "Американската служба Сикрет сървис изпрати до Специализираната прокуратура благодарствено писмо за ефективните й действия срещу незаконното разпространение на неистински еврови и доларови банкноти в страната и в други европейски държави.   В писмото се изказва персонална благодарност на ръководството на Специализираната прокуратура и на наблюдаващите прокурори за проявения висок професионализъм при разкриването и неутрализирането на поредната организирана престъпна група за разпространение на фалшиви парични средства на 14 август 2019 г. в Сандански и София. В действията по съвместното разследване на Специализираната прокуратура и ГДБОП участва експерт от Европол, за хода и резултатите от работата бяха уведомени съответните партньорски служби.   При извършените претърсвания и изземвания в жилища и автомобили на шестимата обвинени за участие в престъпната група групата бяха намерени иззети копия на чекове от турска банка, щатски долари, украински гривени и македонски динари, за които има съмнения, че са неистински.  ", "date": "2019.09.05", "title": "Сикрет сървис с благодарствено писмо до Специализираната прокуратура"}
{"url": "http://epicenter.bg/article/-Rossiyskaya-pravda--Balgariya-se-gotvi-da-stane-tranzitna-darzhava-za-ruskiya-gaz-za-Ukrayna-/192022/4/0", "text": "България се подготвя да се превърне в транзитна страна за руския природен газ за Украйна, отбелязва вестник „Российская правда“, цитиран от Агенция \"Фокус\".    От редакцията цитират думите на експерта по енергетика проф. Атанас Тасев, който по-рано заяви пред репортери, че България скоро ще може да снабдява Украйна с руски газ. Според него в четвъртък ще бъде подписано споразумение за изграждането на газопровод от Турция до Австрия, Унгария и Сърбия през България.    „След подписването на споразумението много въпроси ще изчезнат - това е първото. Но основното предимство на споразумението е, че европейските страни ще бъдат снабдени с газ, ако Русия спре транзита на горивото през Украйна от 1 януари 2020 г.\", обясни Тасев.    Експертът увери, че България няма да остави Украйна без газ, ако Киев и Москва в крайна сметка не се договорят.  ", "date": "2019.09.05", "title": "„Российская правда“: България се готви да стане транзитна държава за руския газ за Украйна "}
{"url": "http://epicenter.bg/article/-quot-Karnegi-quot--tsentar--Mozhe-li-Velikobritaniya-da-povtori-sadbata-na-SSSR-i-Chehoslovakiya-/192018/11/33", "text": "Борис Джонсън може да остане в историята като човек, съсипал Обединеното кралство заради Брекзит. Разпадането на СССР и Чехословакия в началото на 90-те години на миналия век е отличен пример за това как страните може да се сгромолясат за нула време. Възниква въпросът: ще направи ли един друг Борис - Джонсън за Обединеното кралство това, което направиха Борис Елцин и Вацлав Клаус за своите държави? Отговор търси Томас де Ваал от московския клон на мозъчния тръст Carnegie Center.    Агенция „Фокус“ представя превод на материала с уточнението, че той отразява единствено позицията на автора.    Борис Джонсън може да влезе в историята като човека, който съсипа Великобритания заради Брекзит. За да разберем колко лесно е това, можем да си припомним каква роля изиграха някога Борис Елцин и Вацлав Клаус за разпада на СССР и Чехословакия.    „Нямам нищо против, ако Шотландия се отдели“.Тези думи на бизнесмен, близък до Консервативната партия, произнесени по време на обяд в лондонски ресторант, ми направиха потискащо впечатление.    Случи се шест месеца преди референдума за излизането на Великобритания от Европейския съюз. Един от моите аргументи срещу напускането беше, че заради Брекзит Шотландия може да проведе нов референдум за независимост и да се отдели от Обединеното кралство (шотландците гласуваха против независимостта през 2014 г., но тогава не се говореше за напускане на ЕС). „Шотландската икономика е малка\", отговори моят събеседник, „шотландците или ще се отделят, или ще намалеят, а на британците ще им бъде по-добре без тях\".    През последните три години основният аргумент срещу излизането на Великобритания от ЕС бяха тежките икономически последици от този ход. Много по-сериозна опасност е нов референдум за независимостта на Шотландия и последващия крах на Великобритания, но тя бе оставена на заден план.    Едва сега този проблем започна да се приема сериозно. Бившият премиер Гордън Браун в неотдавнашна статия за The Guardian предупреждава не само за амбициите на Шотландската национална партия, която отстоява независимостта, но също така обръща внимание на „английскиq национализъм“ на консерваторите, които биха били доста щастливи, ако Шотландия се отдели. Настоящият премиер Борис Джонсън не признава това, но неговата стратегия за Брекзит води английските тори точно в тази посока.    Разпадането на СССР и Чехословакия в началото на 90-те години на миналия век е отличен пример за това как страните могат да се сринат за нула време. И в двата случая ключовата роля изигра фактът, че лидерите на най-големите нации - руснаците в СССР и чехите в Чехословакия, спряха да подкрепят Съюза.    Съветският съюз можеше да продължи да съществува. През март 1991 г. Михаил Горбачов проведе референдум за запазването на СССР като федерация с големи регионални права. Мнозинството гласува „за\" - 77% от всички съветски граждани, участвали в гласуването, и 73% гласували в РСФСР. Шест републики - Армения, Грузия, Латвия, Литва, Молдова и Естония - бойкотираха референдума с цел да получат независимост с подкрепата на Запада, но останалата част от Съюза изглеждаше доста жизнеспособна.    Не трябва да се забравя, че именно Борис Елцин се опитваше да се отърве от Горбачов и КПСС, който нанесе фатален удар на СССР, след като през декември 1991 г. подписа Беловежкото споразумение заедно с лидерите на Украйна и Беларус. Поради тази стъпка на Елцин Съюзът загуби основните си участващи страни, което в крайна сметка доведе до пълния му крах.    Няколко месеца по-късно, през юли 1992 г. в Чехословакия, Вацлав Клаус става чешки министър-председател. Владимир Мечар, министър-председател на Словакия по това време, агресивно популяризира идеята за независимост. Заедно двамата политици регистрираха развода на Чехословакия само за шест месеца. Нямаше референдум. Ако беше проведен, избирателите със сигурност биха гласували за запазването на една единствена държава. Според проучване, проведено през септември 1992 г., само 37% от словаците и 36% от чехите подкрепят раздялата.    Впоследствие Клаус многократно повтаря, че съжалява за разпадането на Чехословакия. Но тогавашните му действия се разминават с думите му. Пламенен привърженик на свободния пазар, Клаус смяташе, че Словакия със своята тежка съветска промишленост възпрепятства икономическото развитие на Чешката република. Следователно, когато не успя да сключи споразумение с Мечиар при условията си, той започна да настоява за раздяла.    Ще направи ли друг Борис - Джонсън за Обединеното кралство онова, което Борис Елцин и Вацлав Клаус направиха за своите страни? В първата си реч като министър-председател Джонсън заяви своята вярност към съюз на „великолепната четворка\" - Англия, Северна Ирландия, Шотландия и Уелс.    Всъщност зад тези големи думи се крие фактът, че в Консервативната партия, която избра Джонсън, по-голямата част вече са британци, които вярват в Брекзит с упоритостта на религиозните фанатици. Според проучване от юни за 63% от членовете на Консервативната партия отделянето на Шотландия от Обединеното кралство би било приемлива такса за Брекзит (59% са казали същото по отношение на Северна Ирландия).    Парламентарната аритметика е също толкова неумолима. В британския парламент консерваторите сега имат 311 мандата от 650. Предвид настоящата им идеология и демографски тенденции е малко вероятно те отново да спечелят мнозинство. Ако обаче Шотландия бъде изключена от уравнението, консерваторите могат да получат 298 от 591 места – съвсем не магическа формула за поддържане на властта, нали?    Първият министър на Шотландия, Никола Стърджън, може да стане за Джонсън шотландски меч - тя може да се застъпи за излизането на страната си от Великобритания, следвайки примера на Словакия. Шотландия може да бъде последвана от Северна Ирландия, като в този случай последствията може да бъдат много по-бурни. Както правилно отбелязва един ирландски журналист, ирландската републиканска партия, „Шин Фей“, ще бъде доволна само с Брекзит без сделка и вероятния „голям срив“, тъй като това ще помогне да се реализират мечтите им за обединяване на Ирландия.    Целта на това сравнение не е да се поставят под общ знаменател авторитарният СССР и демократичната Великобритания. А за да се покаже, че в съюзната държава - независимо дали е демократична или не – съществувала векове или от само няколко десетилетия, всяко поколение изисква потвърждение на правото да съществува чрез някакъв акт на вяра. А крахът на държавата винаги води до по-сериозни последици от тези, които си въобразяват нейните инициатори.  Въпреки че разпадането на СССР не е нещо, за което сега трябва да се съжалява, това доведе до икономически колапс, териториални конфликти и лични трагедии. Мирната раздяла на Чехословакия според привържениците на Брекзит може да бъде пример за Великобритания както за разрешаване на вътрешни противоречия, така и за излизане от ЕС.    Въпреки това, дори и в този случай, крахът на страната доведе до икономически сътресения и лични трудности за милиони хора със смесена чехословашка идентичност. Нещо повече, причината, поради коярто Чешката република и Словакия успяха да поддържат отлични отношения и да се справят с тези проблеми е обратната на това, към което се стреми Борис Джонсън - те искаха да се присъединят към ЕС.  ", "date": "2019.09.05", "title": "\"Карнеги\" център: Може ли Великобритания да повтори съдбата на СССР и Чехословакия?"}
{"url": "http://epicenter.bg/article/Kristof-Lamber-oglavyava-zhurito-na-CineLibri-2019/192033/6/0", "text": "Френско-американската кинозвезда Кристоф Ламбер оглавява журито на петото юбилейно издание на международния кино-литературен фестивал CineLibri! Празничната церемония по награждаване на носителите на отличия за най-талантлива литературна адаптация ще се състои на 13 октомври в зала 1 на НДК от 19:00 ч. и ще бъде съпроводена с премиерна прожекция на филма „Тази, която не съм” с Жулиет Бинош. Кристоф ЛАМБЕР влиза в орбитата на знаменитостите през 1984 г. благодарение на феноменалното си изпълнение в „Тарзан от рода Грейстоук” (филмът е номиниран за „Оскар” в три категории), две години по-късно му поверяват образа на Конър Маклауд, безсмъртния „шотландски боец”. За ролята си в „Метро” (1985) на Люк Бесон, където си партнира с Изабел Аджани, Ламбер печели награда „Сезар”. Известен е и с ролите си в „Сицилианецът” (1987) на Майкъл Чимино, „Да убиеш свещеник” (1988) на Агнешка Холанд, „Аз те обичам” (1986) на Марко Ферери, „Годината на дивия заек” (2006) по романа на Арто Паасилина и др. През последните години се изявява предимно като продуцент. Конкурсната програма на петото издание на CineLibri е изключително силна и включва 11 филма, вдъхновени от разнообразни по характер литературни произведения. За качеството на продукциите допринася ослепителният кастинг – сред актьорите, които ще видим на големия екран, се нареждат Хана Шигула, Катрин Деньов, Бруно Ганц, Никол Кидман, Ръсел Кроу, Харви Кайтел, Тони Сервило и Валерия Голино. Непосредствено след обявяването на филмите победители и разпределянето на наградите ще бъде излъчен филмът „Тази, която не съм”(2019) с друга голяма звезда на френското кино – Жулиет Бинош. Френско-белгийската продукция на режисьорката Сафи Небу е издържана в стил „драмеди” и третира актуалната тема за романтичните запознанства в интернет. Филмът е адаптация по роман на Камий Лоранс. Билетите за събитието на 13 октомври са в продажба на сайта на CineLibri и на касата на НДК с промоционална цена от 10 лв. за early birds, валидна до 18 септември. След 18 септември редовната цена на билетите ще бъде 12/15 лв. CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница www.cinelibri.com", "date": "2019.09.05", "title": "Кристоф Ламбер оглавява журитo на CineLibri 2019"}
{"url": "http://epicenter.bg/article/Lukoil-Cup-be-otkrit-s-ognena-tseremoniya-v-Antichen-teatar---Plovdiv-/192008/8/0", "text": "Финалният турнир на Детската Шампионска купа Lukoil Cup бе открит на 3 септември в Античния театър в Пловдив с пищна церемония. На сцената бе разиграна истинска театрална постановка за седем воини от цяла Европа, събрали се да премерят сили и да определят най-добрия сред тях. Победителят запали огъня на победата, с което даде старта на турнира.    Седем са и отборите, които вземат участие в големия финал. Мачовете от 4 до 8 септември ще определят най-добрия измежду домакините от „Ботев“ и отборите на „Интер“, „Андерлехт“, „Црвена звезда“, „Спартак“, „Стяуа“ и „Бешикташ“.    Жребият на турнира беше изтеглен от прославения български футболист Петър Зехтински и национала и играч на „Ботев“ Тодор Неделев. Съдбата определи откриващият мач на 4 септември да сблъска италианския „Интер“ и домакините от „Ботев“ – Пловдив. Мачът завърши наравно 1:1.    Детската Шампионска купа ЛУКОЙЛ (Lukoil Cup) се провежда вече за шести път, като традиционно официален партньор на турнира е Нефтена компания ЛУКОЙЛ.  Целта на турнира е да срещне бъдещите звезди на световния футбол и да даде на всички футболни фенове възможността да видят техните възможности на терена.  Повече информация за програмата на турнира можете да намерите на официалния му сайт   ", "date": "2019.09.05", "title": "Lukoil Cup бе открит с огнена церемония в Античен театър - Пловдив "}
{"url": "http://epicenter.bg/article/Britni-Spiars-zagubi-popechitelstvoto-nad-detsata-si/192012/10/100", "text": "Бритни Спиърс загуби попечителството над децата си, след като едно дете беше нападнато от бащата на певицата Джейми Спиърс.   Бившият съпруг на поп звездата Кевин Федерлайн докладвал на полицията Джейми Спиърс на 25 август, че е нападнал по-големия му син Джон.   Американският портал TMZ съобщава, че предполагаемият конфликт е станал на 24 август в дома на Джейми. Дядо и внук са спорели и в един момент Джейми силно ударил детето и то паднало на земята, но за щастие то не е пострадало. Подробности за злощастното събитие излязоха наяве, след като американските медии публикуваха съдебни документи, показващи, че Федерлайн е получил 70% попечителство над децата, докато Бритни е получила право на 30% посещения без надзор.   Бритни и Кевин досега поделяха попечителството. Сделката е от август 2018 г., но едва сега е официализирана.   До момента, в който изданието „Бласт“ написа, че Бритни е загубила попечителството над децата си.    Източник: Канал 3", "date": "2019.09.05", "title": "Бритни Спиърс загуби попечителството над децата си"}
{"url": "http://epicenter.bg/article/Esenna-gozba-s-presen-fasul-i-kartofi-/192043/9/25", "text": "зелен фасул - около 500 г  лук - 1 глава  картофи - 4 - 5 броя средни  моркови - 1 голям  домати - 3 броя или доматен сок  олио - 50 мл  червен пипер - 1 ч.л.  чесън - 4 - 5 скилидки  копър - 1/2 връзка  черен пипер  сол - на вкус  брашно - 1 с.л. с връх  Зеленият фасул се почиства, измива и нарязва на едро. Нарязват се всички останали зеленчуци, доматите се настъргват.   Олиото се загрява в тенджера и лукът се запържва за кратко. Добавя се зеления фасул и се запържва още 2-3 минути. Разбърква се енергично.    Добавят се и настърганите домати. Долива се малко водичка и ястието се оставя да ври на слаб огън до полуготовност.    Щом зеления фасул е наполовина готов, се добавят картофите, морковите и нарязаните скилидки чесън. На вкус се добавят черен пипер и сол и яхнията се оставя да ври, докато картофите и фасулът са сготвени.    Размива се брашното и се добавя към яденето. Щом яхнията от зелен фасул и картофи се сгъсти, се добавя нарязаният копър.", "date": "2019.09.05", "title": "Есенна гозба с пресен фасул и картофи "}
{"url": "http://epicenter.bg/article/Printsesa-Sharlot-tragna-na-uchilishte--Snimki-/192014/10/100", "text": "Британската принцеса Шарлот - дъщерята на принц Уилям и съпругата му, херцогинята на Кембридж Катрин, тръгва на училище. \r\n   \r\n Четиригодишната Шарлот ще се присъедини към по-големия си брат принц Джордж в частното училище \"Томас\" в Батърси, Лондон. Джордж, който е трети поред наследник на британския престол, посещава учебното заведение от 2017 г.   Херцозите на Кембридж придружиха децата си за първия учебен ден на принцеса Шарлот. Херцогинята на Кембридж Катрин пропусна първия учебен ден на принц Джордж преди две години, тъй като страдаше от тежко неразположение, съпътстващо третата й бременност.   В частното училище \"Томас\" в Батърси се обучават 560 момчета и момичета на възраст между четири и 13 години. Годишната такса за обучението на 4-годишните възпитаници е близо 19 000 лири (24 000 долара).    Източник: Нова.тв", "date": "2019.09.05", "title": "Принцеса Шарлот тръгна на училище (Снимки)"}
{"url": "http://epicenter.bg/article/Karayancheva--Prezidentat-otpravya-samo-zaplahi/191993/2/0", "text": "Не чух нещо ново в речта на президента Румен Радев. Думите му не са дори забравено старо, а повтаря едно и също. На места имах чувството, че говори г-жа Нинова. Това заяви председателят на Народното събрание и депутат от ГЕРБ Цвета Караянчева в ефира на Нова телевизия по повод речта на президент от трибуната на парламента вчера.    \"През последните две години президентът отправя само заплахи, без конкретика. Мислих, че вчера като доайде в НС ще направи позитивно изказване. Що се отнася до корупцията - тя е обществен проблем и трябва да въвлечем в него и хората. Специализираната прокуратура работи, това се видя и случая с КНОПИ. Ако има сигнали Румен Радев - нека ги предаде\", каза още тя.    Депутатът от ГЕРБ заяви, че се чертаят разделителни линии. \"Управлението се атакува, защото е силно. Дали ГЕРБ ще спечели или ще загуби изборите - това е тест за всеки един кмет и ще покаже колко добре са се справили самите кметове, не само в София, но и по места. Да, битката в София ще бъде тежка, но нека да видим какво ще кажат хората\", коментира тя.    Попитана дали Мая Манолова ще е кандидатът на БСП, Карянчева заяви, че доколкото знае Инициативният комитет на бившия омбудсман не иска подкрепата на червените.    \"Не приемам това, че тя е един самотен борец за правда и ние, народните представители сме лошите\", каза Караянчева.    Председателят на НС заяви, че се надява Манолова да не ползва методите от Костинброд на сегашните избори.   \"В Кърджали си поддържам прическата, всеки петък пътувам натам\", посочи Караянчева.  ", "date": "2019.09.05", "title": "Цвета Караянчева: Президентът отправя само заплахи!"}
{"url": "http://epicenter.bg/article/Maya-Manolova--Bitkata-za-Sofiya-zapochna--tya-veche-e-agresivna-i-s-kompromati-/191994/2/0", "text": "Имам уважение към зрителите ви и за това да, минах през фризьор тази сутрин. Мисля, че този въпрос е обиден за гражданите, след като кампанията трябва да се води по честен и открит начин. Не това е смисълът на кампанията. Обидно е това, че всички трябва да сме разтърсени от новината, че премиерът може сам да се подстригва.   Това заяви бившият омбудсман и кандидат за кмет на София Мая Манолова в сутрешния блок на БТВ.    \"Битката за София започна, тя вече е агресивна и с компромати. От страна на опонента не се очаква позитивна кампания. Бяхме свикнали да чуваме преди всяка кампания Цветанов да казва, че тя ще бъде позитивна, но сега явно ГЕРБ са решили тя да не е такава. Пренебрежението, с което се опитват да се отнесат към хората, които са в инициативния ми комитет, следенето и манипулациите няма да ме спрат\", каза още тя.    \"През последната година властта блокираше усилията ми, за това да работим за хората. На всяка наша инициатива се гледаше като рейтинг, а не какво ще донесе на хората. Агресията, която се разгърна срещу мен и близките ми, агонията в институцията на омбудсмана щеше да е агония\", допълни кандидатът за кмет на столицата.    \"Неразбирането на политиката от страна на министър-председателя е плашеща. Никога не съм искала от премиера или от друга институция помощ за себе си. Настоявала съм и съм искала помощ за българските гражданите. Не съм търсила услуга за мен, нямам нужда\", разкри Манолова.    Мая Манолова коментира и аферата \"Костинброд\":    \"Моят сигнал се потвърди, исках да спра манипулирането на изборите тогава\", каза тя.    \"Правила съм много грешки, стояла съм искрено зад каузи, които след това са се оказали нечисти\", коментира кандидатът за кмет на София.    \"От 4 години аз не съм член на БСП. Не мога да деля хората на симпатизанти на ГЕРБ, БСП или ДПС. Защитавала съм кампании и с десните партии. И кметът на София не трябва да е ляв или десен. Няма значение дали ще си изкълчиш глезена на лявата или дясната разбита плочка. София няма цвят. Битката ще бъде тежка\", разкри Манолова.    \"Очаквам подкрепа от всички граждани. С Корнелия Нинова не съм се виждала, както и с лидерите на други партии. Освен в случаите, в които сме били заедно на протести. Очаквам да ме подкрепят за политиките и алтернативата ми за този модел. Кампанията ми ще се финансира с малки дарения от граждани и ще бъде прозрачна. Няма да ме финансират големи корпорации. Няма да приема нито един лев от фирма, корпорация, а зад мен не седи олигарх или партия. Ще включа и мои пари. Колкото ми стигнат парите, с толкова ще работя\", разкри бившият омбудсман.    Първият ми работен ден, ако стана кмет на София, е да отворя вратата за гражданите. Ще довърша детската площадка пред 13 блок в ж.к \"Овча купел\", завърши Мая Манолова.  ", "date": "2019.09.05", "title": "Мая Манолова: Битката за София започна, тя вече е агресивна и с компромати! Но няма да ме спрат!"}
{"url": "http://epicenter.bg/article/BSP-se-registrira-za-uchastie-v-mestnite-izbori-na-27-oktomvri/192007/2/0", "text": "\"БСП за България“ се регистрира в ЦИК за предстоящите местни избори. На регистрацията присъстват лидерът на партията Корнелия Нинова, заместник-председателят на партията и председател на Националния предизборен щаб Кирил Добрев и заместник-председателят на ПГ на \"БСП за България\" Георги Свиленски.   Тръгваме с надежда и вяра, че може да се промени моделът на управление в общините, каза лидерът на БСП Корнелия Нинова пред журналисти след регистрацията в ЦИК за местните избори, предаде репортер на Агенция \"Фокус\".   \"Сигурно няма да е лесно, но тръгваме с надежда и вяра, че може да се промени моделът на управление на общини. Внесохме току-що 10 хил. подписа\", подчерта още Нинова.  Тя припомни, че сега партията има одобрени 161 кандидати. \"Продължаваме. Има много богата палитра от кандидати. Потвърждаваме досегашните си успешни кметове\", заяви още Нинова. Тя посочи, че новото е, че на много места общинските структури издигат местните авторитетни личности, около които се обединява само БСП. Лидерът на партията заяви, че онези, които искат промяната, но не могат сами, търсят БСП. За Мая Манолова Нинова посочи, че решението ще бъде взето от градската конференция на 11 септември и на 15-ти от Националния съвет. Нинова не скри, че Манолова има най-много номинации в София. \"Продължават да я номинират и решението ще бъде на 11-ти\", каза още Корнелия Нинова. На въпрос дали има други номинации за кмет на София, Нинова отговори, че има и много други. Лидерът на БСП подчерта, че БСП ще се бори за повече общини с безплатни детски градини, работещи общински болници. По думите й средството за това е спечелването на състезанието на повече места. По отношение на целите, които партията си поставя, Нинова подчерта: \"Конкретно увеличаване на 100 % на кметовете. Удвояване на резултата, който имаме сега. Очакваме от това, което виждаме неприятна и компроматна кампания. Съдим по това, което започва с Мая. Ще отговорим с конкретни предложения за общинското и местно самоуправление, позитивно, с млада, свежа и хубава кампания\", коментира още Нинова.   Крайният срок за подаване на заявление за регистрация в ЦИК на партиите и коалициите е до 17.00 часа на 11 септември 2019 г. и се извършва по реда на Решение № 706-МИ от 23 август 2019 г.    ", "date": "2019.09.05", "title": "Нинова: Тръгваме на местни избори с вяра, че може да се промени моделът на управление в общините!"}
{"url": "http://epicenter.bg/article/Nikolay-Tsonkov--BSP-shte-podkrepi-vetoto-na-prezidenta--voenen-tryabva-da-oglavi--quot-Voenna-informatsiya-quot-/192016/2/0", "text": "Ще подкрепим президентското вето за Закона за военното разузнаване - военнослужещ трябва да оглави служба \"Военна информация\". Това каза народният представител от ПГ на \"БСП за България\" Николай Цонков по време на дебатите по президентското вето върху Закона за военното разузнаване, предаде репортер на Агенция \"Фокус\". Депутатите от БСП Крум Зарков и Таско Ерменков също защитиха от парламентарната трибуна становището на червените в подкрепа на тезата на държавния глава.   Зад понятието „цивилен служител“ се крие понятието „политическо лице“, изтъква в дебатите в пленарната зала по президентското вето Крум Зарков.   \"Между другото, вече за пореден път обсъждаме такъв важен въпрос, свързан със службите за сигурност\", посочи още Цонков. Според него става въпрос не само за една служба, а за начин, по който се подхожда към службите за сигурност. Той изреди причините, поради които БСП е против законопроекта и за ветото на държавния глава.    \"На първо място ми се иска да изтъкна, че \"Военна информация\" е част от системата за отбрана, част от Министерство на отбраната, част от системата на въоръжените сили и като такава тя трябва да функционира според определени принципи. Такива принципи са централизирано управление, единоначалие, което трябва да има. Не на последно място - политически неутралитет\", допълни още Цонков.    Той отчете, че военнослужещите имат определени подготовка, умения и знания и затова според него ръководителят на тази служба трябва да е военнослужещ. Цонков изтъкна, че ръководителят не само трябва да е военен, а да има определена експертиза. Според него, ако бъде назначено цивилно лице, означава, че то може да е било член на някоя партия.    \"Тук задавам въпроса спазваме ли този принцип на политически неутралитет и как ние създаваме условия, че този човек ще бъде неутрален, равноотдалечен от всички и ще си върши съвестно в интерес на системата национална сигурност, своите задължения. Очевидно тук има една друга идея - на първо място тази система да бъде овладяна. Тя да бъде част от концентрацията на контрол върху службите за сигурност, защото тя е единствената, която се намира извън прекия обсег на Министерски съвет\", допълни още Цонков.    Той попита има ли сигурност това цивилно лице дали няма да обслужва и частни интереси.    \"Ние смятаме, че тази промяна се прави за определен човек\", изтъкна още депутатът от БСП. Той отправи призив към депутатите да преосмислят позицията си по закона. \"Не потъпквайте системата за национална сигурност\", призова народният представител Николай Цонков.   „Не потъпквайте системата на националната сигурност! С постоянните промени показваме, че нямаме стабилност на тази важна част от държавата“, посочи още народният представител от ПГ на „БСП за България“ Николай Цонков.  По думите му службата е част от системата на отбраната и като такава тя трябва да  функционира според определени принципи – централизирано управление и единоначалие, контрол на управлението и политически неутралитет. „Тази служба е най-старата разузнавателна служба у нас- с традиции, които се спазват и винаги службата е била ръководена от военнослужещ“, каза той.   Цонков обясни, че задачите и мястото на „Военна информация“  изискват от ръководителя да бъде военнослужещ, но и да има определена експертиза, знания и умения, които са обвързани с добиването, обработката, анализа и оценката на тази информация. Според него тази служба е един от стълбовете на националната ни сигурност и като такава тя участва активно при изработването на ефективни мерки за защита на националната сигурност. Той подчерта, че в Закона за отбраната и въоръжените сили и в Закона за военното разузнаване има изисквания и заложен принцип за политически неутралитет и ненамеса от политически партии и други структури в работата на системата за отбрана и службите. По думите му, ако цивилно лице оглави службата няма да има гаранция за спазване на този принцип. „Явно идеята е тази служба да бъде овладяна и да бъде част от концентрацията на контрол върху службите за сигурност, защото е единствената която се намира извън прекия обсег на МС“, коментира депутатът. Той припомни случая с Йордан Бакалов, който не е бил приет добре от партньорските служби в НАТО и ЕС. По думите му едно цивилно лице би поставило под въпрос и риск работата и авторитета на службата, който е граден десетилетия.          „Зад понятието „цивилен служител“ се крие понятието „политическо лице“. Това заяви зам.-председателят на ПГ на левицата Крум Зарков. Той подчерта, че в последните няколко години НС най-малко 2 пъти се е произнасяло по въпроса дали трябва началникът на служба „Военна информация“ да бъде военнослужещ. По думите му и двата пъти мнозинството от ГЕРБ, по предложение на БСП, е приело че трябва да бъде военнослужещ. Той обясни, че служба „Военна информация“ е интегрална част от въоръжените сили на Република България и освен нея такива са и Българската армия,  ВМА, Стационарната комуникационно-информационна служба, Военно-географската служба, Военната академия, военните училища. Социалистът коментира, че за нито една от другите служби на никой и през ум не му минава, че директорът може да е друг освен военен. „Защо за служба „Военна информация“ периодично се поставя този въпрос“, попита той и заяви, че това се дължи на характера на нейната дейност, който е по-интересен за определени политически среди. По думите му въпросът не е в личностите, а йерархията, която стои зад съответния човек. „Определяйки, че директорът ще е военен с висше военно звание, законът го вписва в строгата и деполитизирана йерархия на въоръжените сили. Цивилният служител стои извън тази система и се вписва в политическа рамка, в съвсем различна йерархия“, обясни Зарков. По думите му най-яркото доказателство е конюнктурното поведение на ГЕРБ по този въпрос - преди 4 години те са подкрепили изискването за военнослужещ, за да махнат един директор, а днес го отменят, за да назначат друг. По думите му така управляващите решават свои коалиционни въпроси, тогава с РБ, сега с ОП.        „Военно разузнаване не е търговска дейност, а специфична дейност която изисква своята подготовка, образование, кадрово израстване и запознаване в дълбочина с дейността й“, заяви народният представител Таско Ерменков. По думите му няма как да си компетентен в областта на военното разузнаване, без да си компетентен в областта на военната наука и да не си служил. „Ние ще подкрепим ветото, защото то цели да наложи професионализма в една област, която е част от националната сигурност“, заяви депутатът. Той призова управляващите да правят разлика между цивилно и военно разузнаване По думите му няма една партньорска служба  в света, с която да имаме контакти, и шефът й да не е от военното разузнаване.    ", "date": "2019.09.05", "title": "Николай Цонков: ГЕРБ искат да овладеят политически и системата на \"Военна информация\"!"}
{"url": "http://epicenter.bg/article/Borisov-provede-sreshta-s-prezidenta-na-Svetovnata-meditsinska-organizatsiya-prof--Leonid-Aydelman-/192020/2/0", "text": "„Усъвършенстването и непрекъснатото надграждане на знанията и уменията на нашите лекари и медицински специалисти означават още по-качествени и съвремени грижи за българските пациенти“. Това заяви министър-председателят Бойко Борисов по време на срещата си с президента на Световната медицинска организация проф. Леонид Айделман и президента на Югоизточноевропейския медицински форум доц. Андрей Кехайов. На разговорите присъства и министърът на здравеопазването Кирил Ананиев, съобщиха от Правителствената информационна служба.    Проф. Леонид Айделман е на посещение в София, за да участва в Десетия международен медицински конгрес, организиран от Югоизточноевропейския медицински форум. Събитието се провежда под патронажа на Министерството на здравеопазването.    По време на срещата с премиера Борисов бе обсъдена възможността за по-тясно сътрудничество със Световната медицинска асоциация и Югоизточноевропейския медицински форум с цел намирането на по-ефективни решения на здравеопазването през XXI век. Доц. Кехайов отбеляза, че в рамките на медицинския конгрес у нас ще бъде приета Резолюция от София, която да очертае и да даде насоки за новите тенденции в сектора. А с присъствието си проф. Айделман, който е президент и на Израелската медицинска асоциация, заявява подкрепата си за всички лекари и медицински специалисти в тази част на Европа.    Министър Ананиев изтъкна, че основните приоритети в политиката на Министерството на здравеопазването в значителна степен съвпадат с вижданията на Световната медицинска организация за налагащите се промени в здравните системи в световен мащаб.    Премиерът Борисов подчерта, че българското правителство подкрепя необходимостта от реформиране и оптимизиране на здравеопазването у нас с цел осигуряване на лечение на високо европейско ниво.    Световната медицинска организация представлява близо 9 милиона лекари по света в повече от 100 държави. Нейната мисия е да служи на човечеството като се стреми да постигне най-високите международни стандарти в медицинското образование, наука и етика, както и да спомага за адекватно здравеопазването за всички хора по света.  ", "date": "2019.09.05", "title": "Борисов проведе среща с президента на Световната медицинска организация проф. Леонид Айделман "}
{"url": "http://epicenter.bg/article/Krum-Zarkov--Zad-ponyatieto--tsivilen-sluzhitel--se-krie-ponyatieto--politichesko-litse--/192023/2/0", "text": "„Зад понятието „цивилен служител“ се крие понятието „политическо лице“.  Това заяви зам.-председателят на ПГ на левицата Крум Зарков.    Той подчерта, че в последните няколко години НС най-малко 2 пъти се е произнасяло по въпроса дали трябва началникът на служба „Военна информация“ да бъде военнослужещ. По думите му и двата пъти мнозинството от ГЕРБ, по предложение на БСП, е приело че трябва да бъде военнослужещ. Той обясни, че служба „Военна информация“ е интегрална част от въоръжените сили на Република България и освен нея такива са и Българската армия,  ВМА, Стационарната комуникационно-информационна служба, Военно-географската служба, Военната академия, военните училища. Социалистът коментира, че за нито една от другите служби на никой и през ум не му минава, че директорът може да е друг освен военен. „Защо за служба „Военна информация“ периодично се поставя този въпрос“, попита той и заяви, че това се дължи на характера на нейната дейност, който е по-интересен за определени политически среди.  По думите му въпросът не е в личностите, а йерархията, която стои зад съответния човек. „Определяйки, че директорът ще е военен с висше военно звание, законът го вписва в строгата и деполитизирана йерархия на въоръжените сили. Цивилният служител стои извън тази система и се вписва в политическа рамка, в съвсем различна йерархия“, обясни Зарков. По думите му най-яркото доказателство е конюнктурното поведение на ГЕРБ по този въпрос - преди 4 години те са подкрепили изискването за военнослужещ, за да махнат един директор, а днес го отменят, за да назначат друг.  По думите му така управляващите решават свои коалиционни въпроси, тогава с РБ, сега с ОП.     „Военно разузнаване не е търговска дейност, а специфична дейност която изисква своята подготовка, образование, кадрово израстване и запознаване в дълбочина с дейността й“, заяви народният представител Таско Ерменков.  По думите му няма как да си компетентен в областта на военното разузнаване, без да си компетентен в областта на военната наука и да не си служил. „Ние ще подкрепим ветото, защото то цели да наложи професионализма в една област, която е част от националната сигурност“, заяви депутатът.  Той призова управляващите да правят разлика между цивилно и военно разузнаване По думите му няма една партньорска служба  в света, с която да имаме контакти, и шефът й да не е от военното разузнаване. ", "date": "2019.09.05", "title": "Крум Зарков: Зад понятието „цивилен служител“ се крие понятието „политическо лице“    "}
{"url": "http://epicenter.bg/article/Diana-Kovacheva-polozhi-kletva-kato-ombudsman-do-izbora-na-nov-obshtestven-zashtitnik-/192025/2/0", "text": "Доц. д-р Диана Ковачева е новият омбудсман на България. Днес тя положи клетва пред Народното събрание, като се ангажира винаги да бъде там, където са проблемите на гражданите и където са нарушени техните права и свободи. Това съобщиха от пресофиса на институцията. От началото на 2016 г. до момента Ковачева е заместник-омбудсман и по закон след предсрочно прекратените правомощия на омбудсмана тя пое поста до избора на нов национален обществен защитник. „Дневният ред на институцията на омбудсмана, както и досега, ще се определя от хората и от техните проблеми. Широкият правозащитен мандат на омбудсмана, определен от Конституцията и Закона за омбудсмана, е в съответствие с най-високите стандарти на ООН за защита правата на човека. Именно по тази причина тази година институцията на омбудсмана получи признание и най-високия правозащитен стандарт на ООН, което е признание и за България. Смятам, че институцията на омбудсмана има сериозен потенциал, тя е жива, докато гражданите имат доверие в нея и докато тя е активна и настойчива.“ Това каза омбудсманът Диана Ковачева от трибуната на НС минути след полагане на клетвата. Тя се ангажира още с всичките си сили да отстоява принципа на чл. 1 от Всеобщата декларация за правата на човека, който гласи: „Всички хора се раждат свободни и равни по достойнство и права“.  „Ще разчитам на сътрудничеството на всички институции, включително на сътрудничество от страна на НС и от страна на народните представители, защото институцията на омбудсмана е замислена така, че омбудсманът може да посочи проблема, може да посочи решението, може да бъде упорит и настойчив в убеждаването на институциите да предприемат действия, но тяхно е задължението да го направят“, допълни Ковачева.    В заключение тя благодари за доверието на народните представители и подчерта, че стъпва на постиженията на трима силни омбудсмани и затова ще заложи на приемствеността, активността, добронамереността и безпристрастността.     ", "date": "2019.09.05", "title": "Диана Ковачева положи клетва като омбудсман до избора на нов обществен защитник "}
{"url": "http://epicenter.bg/article/Veche-mozhem-da-proverim-kakvi-lichni-danni-sa-iztekli-za-nas--NAP-pusna-prilozhenieto-si-/192027/2/0", "text": "Вече е достъпно приложението, чрез което всеки гражданин може да разбере какви негови лични данни са били неправомерно разпространени, вследствие на хакерската атака през юли.    Електронната услуга е качена в специално разработен сайт, чрез който НАП ще продължи да информира засегнатите лица.    Справка можете да получите по следните начини:     - достъпът до автоматичната електронна справка за клиенти се осъществява на адрес -  . Справката е достъпна с ПИК, издаден от НАП, или с електронен подпис. Справка с електронен подпис може да бъде направена само за физическо лице, което е посочено като титуляр или автор в електронния подпис и в него се съдържа ЕГН.     – справка може да бъде направена във всеки един офис на НАП. Услугата се предоставя след идентифициране с документ за самоличност. В случаите, в които желаете справка за друго лице, е необходимо да предоставите пълномощно.     – българските граждани, които не разполагат с ПИК и КЕП, живеят дългосрочно в чужбина и нямат възможност да посетят офис на НАП, могат да получат информация на телефонния номер за връзка с НАП от чужбина – +359 2 9859 6801. След свързване, наш експерт ще Ви зададе контролни въпроси с цел идентификация и предоставяне на нужната Ви информация.    Обща информация за чуждестранните лица е публикувана в английската версия на създадения по темата сайт:  . Чуждестранните лица, за които има разпространени лични данни, ще бъдат уведомени от данъчната си администрация.    Новата надградена услуга, предоставяща информация за неправомерно достъпените и незаконно разпространени лични данни, замества съществуващата досега проверка, която се извършваше с ЕГН и телефонен номер.  ", "date": "2019.09.05", "title": "Вече можем да проверим какви лични данни са изтекли за нас, НАП пусна приложението си "}
{"url": "http://epicenter.bg/article/Sled-Stoyanka-Mutafova-i-Yordanka-Blagoeva-dava-ramo-na-Fandakova-/192029/2/0", "text": "Политическите страсти около местните избори вече са в разгара си, след като станаха ясни имената на основните опоненти в София - Йорданка Фандъкова и Мая Манолова. Издигнатата от Инициативен комитет Манолова събра подкрепата на немалко известни личности, сред които певци и лекари.   Други популярни лица пък вече изказват одобрението си и за сегашния кмет на столицата Йорданка Фандъкова.    След Стоянка Мутафова, в социалната мрежа Фейсбук се появи снимка и на лекоатлетката Йорданка Благоева с Фандъкова.   Бившата медалистка от Олимпийските игри през 1972 г. и 1976 г. написа и посляние към градоначалника: \"Скъпа г-жо Фандъкова, скъпа Данче, знаеш и можеш! Доказала си го! Вярваме че ще продължиш започнатото! Успех!\".   Йорданка Благоева е от най-изтъкнатите български спортисти. Състезава се в четири олимпиади - през 1968, 1972, 1976 и 1980 г.  Печели сребърен медал във високия скок на Игрите в Мюнхен през 1972 г., като летвата пада 17 секунди след последния ѝ опит. 20 дни по-късно подобрява световния рекорд, преодоляваййки 194 см и става първата българка, подобрила световен рекорд в леката атлетика. През 1974 г. подобрява и рекорда в зала, скачайки 192 см на Европейското първенство по лека атлетика в зала в Ротердам. През 1976 г. печели бронзов олимпийски медал от Олимпиадата в Монреал.  ", "date": "2019.09.05", "title": "След Стоянка Мутафова и Йорданка Благоева дава рамо на Фандъкова!"}
{"url": "http://epicenter.bg/article/Daniela-Daritkova--Maya-Manolova-obicha-da-se-pravi-na-zhertva-na-statukvoto--VIDEO--/192030/2/0", "text": "Мая Манолова обича да се прави на жертва на статуквото. Нейното намерение да се кандидатира за кмет на София е било замислено, защото преди 6 месеца е трябвало да си смени адресната регистрация, за да изпълни условията на закона. Това заяви в студиото на \"Тази сутрин\" председателят на ПГ на ГЕРБ Даниела Дариткова.    За „Тази сутрин” Дариткова обясни, че е очаквала кандидатурата на Манолова. Според нея кандидатът за кмет на Столична община има сериозна политическа биография и е възродила институцията на омбудсмана.    „Надявам се тя да бъде толкова практически дейна и полезна ако софиянци я изберат. Винаги сме били коректни към нея и сме и давали възможност да представи инициативите си”, допълни Дариткова.    След речта на президента Румен Радев в началото на политическия сезон, Дариткова подчерта, че диалогът между институциите трябва да е градивен и да не руши отношенията. Според нея Радев винаги е поставял разделителна линия между настоящото управление, въпреки че оценката на международните институции е друга.    Дариткова смята, че президентът трябва да се възползва по-често от правото си да присъства в Народното събрание.    По думите на председателя на ПГ на ГЕРБ харченето на пари от бюджета и излишъка е напълно прозрачно. Тя обясни, че предстои да бъде приет новия бюджет в рамките на всички законови норми.    Дариткова изтъкна, че добрата работа на някои агенции осигурява по-голяма събираемост и излишък.  ", "date": "2019.09.05", "title": "Даниела Дариткова: Мая Манолова обича да се прави на жертва на статуквото (ВИДЕО) "}
{"url": "http://epicenter.bg/article/Rumen-Petkov--Da-izgonyat-ot-Vanshno-avtorite-na-deklaratsiyata-sreshtu-izlozhbata-v-ruskoto-posolstvo-/192036/2/48", "text": "Трябва да бъдат изгонени авторите на декларацията от Външно министерство по повод изложбата за Втората световна война в Руското посолство. Това каза лидерът на АБВ Румен Петков на пресконференция в Сливен, предаде репортер на Радио \"Фокус\" - Сливен.    Според него е недопустимо една държава да се меси в това какво се случва в друга държава, каквото е руското посолство.    \"Това не е позицията на цялото министерство на външните работи, а на министъра и на нейните близки. Декларацията блести с неграмотност и е пълна с правописни грешки\", каза Петков и като пример посочи, че Източна и Централна Европа са написани с малка буква.    \"Авторите трябва да бъдат изгонени от държавната администрация. Подобно писмо има съвсем различен ефект от очаквания и само възбуди интерес към изложба, за която досега никой не е знаел. Не е работа на Външното министерство да оценява каква изложба се организира на територията на чужда страна, каквато е едно посолство. Като член на Инициативния комитет за честване 75 години от Освобождаването от фашизма, който включва българи, италианци, французи и представители на други европейски страни, смятам, че не е сериозно да се правят оценки на изложба, за която все още не се знае какво точно включва\", заяви Петков.    \"Искам да знам дали тази декларация е позицията на цялото правителство или лично на премиера. Нека Бойко си каже дали това е неговата позиция и на цялото правителство. Подобно поведение води до тежки икономически последствия както сега, ще плащаме такси за транзит на руски газ. България се държи като мек спусък срещу Русия, за да може Европа да оказва натиск върху страната\", каза още Петков.    \"Може обаче да се случи така, че ако Русия се заинати от първи януари, ние, т.е. цяла Европа, да останем без газ\", допълни още председателят на АБВ.  ", "date": "2019.09.05", "title": "Румен Петков: Да изгонят от Външно авторите на декларацията срещу изложбата в руското посолство!"}
{"url": "http://epicenter.bg/article/Novoto-italiansko-pravitelstvo-shte-polozhi-kletva/191989/7/0", "text": "Джузепе Конте изрази съгласие пред президента на Италия Серджо Матарела да бъде отново премиер на нов кабинет, който сформира от антисистемното движение „Пет звезди“, лявоцентристката Демократическа партия и лявата „Свободни и равни“. Правителството ще положи клетва пред президента на страната Серджо Матарела днес в 10 часа местно време.  Следващото правителство на Италия ще бъде повече проевропейско в сравнение с досегашното. Това стана ясно при представянето на министрите от втория кабинет на Джузепе Конте – почти месец след като крайнодясната и евроскептична „Лига“ и Матео Салвини развалиха управляващата коалиция с „Пет звезди“.    Лидерът на Движението „Пет звезди“ Луиджи Ди Майо поема министерството на външните работи, но ключовото министерство на икономиката и финансите се поема от демократа Роберто Гуалтиери – председател на комисията по икономическите и паричните въпроси в Европарламента.    Вътрешните работи наследява от Салвини префектът Лучана Ламорджезе, която не е член на нито едната от три партии в коалицията, както и самият Конте. Отново ще има министерство на спорта с министър Винченцо Спадафора от „Пет звезди“, което ще има 10 министерства, а демократите имат 9.    Партията „Свободни и равни” получи министерството на здравеопазването. Новият кабинет е подготвил програма от 26 основни точки.    На първо място стои бюджетната програма, следва подобряване на данъчната система, на социалния и икономически живот, поправки в правилата по имиграционния проблем, намаляване броя на депутати и сенатори, инвестиции за развитие на Южна Италия и др, съобщи БНР. ", "date": "2019.09.05", "title": "Новото италианско правителство ще положи клетва"}
{"url": "http://epicenter.bg/article/Kristin-Lagard-e-odobrena-za-shef-na-ETsB-ot-Komisiyata-na-EP-po-ikonomicheski-i-monetarni-vaprosi/191991/7/0", "text": "Комисията на Европарламента по икономически и монетарни въпроси подкрепи с тайно гласуване кандидатурата на Кристин Лагард за следващ председател на Европейската централна банка, информира БНТ.    Европейските лидери избраха през юли сегашния шеф на МВФ за приемник на Марио Драги.    За да поеме поста през ноември Лагард се нуждае и от одобрение на целия Европарламент. Вотът е след две седмици, а след него европейските лидери трябва да потвърдят официално назначението ѝ на редовната си среща на върха в средата на октомври.", "date": "2019.09.05", "title": "Кристин Лагард е одобрена за шеф на ЕЦБ от Комисията на ЕП по икономически и монетарни въпроси"}
{"url": "http://epicenter.bg/article/Erdogan--Nedopustimo-e-yadrenite-darzhavi-da-zabranyat-Turtsiya-da-pridobie-svoy-sobstven-podoben-arsenal/192005/7/0", "text": "Държавният глава на Турция Тайип Ердоган определи като недопустимо разполагащите с ядрен арсенал държави да забраняват на Анкара са се сдобие със свое собствено ядрено оръжие. Той обаче не поясни дали Турция има намерение да предприеме действия в тази насока.   Това отбелязват в редакцията на електронното издание на атинския ежедневник Kathimerini, цитирани от \"Фокус\". „Някои страни имат ракети с ядрени бойни глави, при това не една или две. Но (те ни казват), че не можем да имаме такива. Не мога да приема това“, цитира изданието думите на Ердоган към членовете на управляващата Партия на справедливостта и развитието, изречени от източния град Сивас. „Няма развита нация в света, която да няма ядрени оръжия\", каза Ердоган. Но всъщност много развити страни нямат ядрено оръжие, подчертават от редакцията. Турция подписа Договора за неразпространение на ядреното оръжие през 1980 г., а също така и Договора за цялостна забрана на ядрени изпитания от 1996 г., който изключва ядрени тестове за каквито и да било цели. Но Ердоган намекна, че страната му иска защита подобна на тази, която има Израел. „Имаме Израел наблизо, той ни е почти съсед. Те (израелците) плашат (други нации) с притежанието на ядрен арсенал. Никой не може да ги докосне\", отбеляза турският президент.  ", "date": "2019.09.05", "title": "Ердоган: Недопустимо е ядрените държави да забранят Турция да придобие свой собствен подобен арсенал"}
{"url": "http://epicenter.bg/article/Vkaraha-bivshata-parva-dama-na-Honduras-v-zatvora-za-58-godini-zaradi-koruptsiya/192006/7/0", "text": "Съд в Хондурас осъди бившата първа дама Роса Елена Бониля на 58 години затвор за присвояване на близо 600 000 долара държавни средства между 2010 г. и 2014 г., когато нейният съпругът Порфирио Лобо бе президент, предаде АП.    Присъдата на Бониля за присвояване и измами е в рамките на максималното наказание за подобни престъпления.   Първоначалният импулс за делото беше даден от антикорупционната мисия на Организацията на американските държави (ОАД).   Разследващите от неправителствения Национален антикорупционен съвет съобщиха на прокурорите, че Бониля е прехвърлила 600 000 долара от държавни фондове в личната си банкова сметка пет дни преди да приключи 4-годишният президентски мандат на Лобо през януари 2014 г.    Според прокуратурата тя е използвала средствата, за да си купува бижута и да се разплаща с кредитни карти. Върховният съд на Хондурас постанови вчера Бониля да върне също 10 процента от средствата или близо 52 000 долара.   Източник: Новини.бг", "date": "2019.09.05", "title": "Вкараха бившата първа дама на Хондурас в затвора за 58 години заради корупция"}
{"url": "http://epicenter.bg/article/Uraganat-Dorian-otnovo-zapochna-da-nabira-sila/192010/7/0", "text": "Ураганът Дориан, който опустоши Бахамските острови преди да се насочи на север покрай югоизточното крайбрежие на САЩ, отново е набрал сила и вече е от трета категория по петстепенната скала на Сафир-Симпсън, съобщи американската метеорологична служба, цитирана от Франс прес.    Към 3 ч. по Гринуич (6 ч. българско време) Дориан се е намирал на около 170 километра южно от град Чарлстън, щата Южна Каролина, и се придвижва с 11 км/ч. Скоростта на съпътстващите ветрове достига 185 км/ч.    По-рано ураганът причини смъртта на най-малко 20 човека на Бахамските острови.      На брифинг в Овалния кабинет в Белия дом вчера Тръмп показа карта на американския Национален център за наблюдение на ураганите, на която е показано, че ураганът може да премине над Флорида. На картата имаше нарисуван на ръка полукръг, загатващ, че част от Алабама също е изложена на риск.    В неделя Тръмп написа в Туитър, че Алабама, наред със Северна и Южна Каролина, както и Джорджия, \"най-вероятно ще бъде ударена (много) по-тежко от очакваното\".    В отговор метеорологичната служба на Алабама туитна: \"В Алабама #Дориан НЯМА да има никакво въздействие. Повтаряме, никакво въздействие от Урагана #Дориан няма да бъде усетено в цяла Алабама. Системата ще остане прекалено далеч на изток.\"    Тръмп обаче продължи да настоява, че Алабама може да пострада от Дориан. Вчера президентът на САЩ не обясни кой е направил на ръка промяната на картата, която той представи в Белия дом.    Мариан Уилямсън - претендентка за номинацията на демократите за президентските избори през ноември догодина, която на практика няма никакви шансове - пък увери, че ураганът Дориан може да бъде отблъснат със \"силата на духа\", предаде Франс прес.    \"Бахамите, Флорида, Джорджия, Каролините. . . Да се молим за всички. Нека милиони от нас видят, че отклоняването на Дориан от крайбрежието не е идея на луди, а използване по положителен начин на силата на духа\", написа в Туитър Уилямсън, която е успешна писателка и активистка.    След това тя призова за \"две минути молитва, извикване на образи, медитация за тези, които са на пътя на бурята\".  Впоследствие Уилямсън изтри този туит, но той бе препостнат от други потребители.   Източник: Новини.бг", "date": "2019.09.05", "title": "Ураганът Дориан отново започна да набира сила"}
{"url": "http://epicenter.bg/article/Vetoto-na-Rumen-Radev-vliza-v-plenarna-zala/191988/2/0", "text": "Ветото на президента Румен Радев, с което той върна за ново разглеждане промените в Закона за военното разузнаване, влиза на обсъждане на пленарното заседание днес, предаде репортер на БГНЕС.  Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България, смята Радев.    Според президента ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи.    В рамките на пленарното заседание заместник-омбудсмана Диана Ковачева ще положи клетва като временно изпълняващ длъжността омбудсман, след оставката на Мая Манолова. Тя напусна поста, за да се включи в надпреварата за кмет на столицата. Кандидатурата на Манолова вече бе издигната от инициативен комитет.    ", "date": "2019.09.05", "title": "Ветото на Румен Радев влиза в пленарна зала"}
{"url": "http://epicenter.bg/article/Aleksandar-Simov--Bastionat-na-GERB-v-Sofiya-mozhe-da-padne-s-chovek-kato-Maya-Manolova/191990/2/0", "text": "Тесният кръг, който се бетонира в България, е на Бойко Борисов. Той обикаля с джипа из страната и раздава пари, за да не си развали комфорта. Това заяви депутата от БСП Александър Симов в ефира на Нова телевизия по повод вчерашните думи на президента Румен Радев.    По думите бастионът на ГЕРБ в София може да падне с човек като Мая Манолова. Важното е да се намери един политик, който да се концентрира в проблемите тук и сега. Тя е една от номинираните, които БСП ще обсъдят на 11 септември, но дали ще я подкрепим - няма как да знам, каза още червеният депутат.    Симов е категоричен, че на София и е необходимо да има кмет, който да промени нещата.   „Президентът констатира проблеми, които виждат всички. За съжаление това е бруталната реалност в България. Не мога да съм доволен, че е така, но съм доволен,че има български политик, който посочва очевидните проблеми, без да се страхува”, заяви народният представител от ПГ на \"БСП за България\" Александър Симов пред Нова телевизия.    Той коментира, че през изминалия месец са се случили два много показателни случая– провеждането на пресконференция на ГЕРБ и СДС без журналисти и отвинтените микрофони в Министерски съвет по време на посещението на Урсула фон дер Лайен в България,за да не би някой да зададе въпрос, който да не се хареса на премиера. „При такава политическа атмосфера, в страната на отвинтените микрофони, в страната на пресконференциите без преса, е добре, че една от институциите в България не мълчи по проблемите, които хората виждат”, категоричен бе Симов. Той добави, че тези действия говорят много за българският политически климат.    „Тесният кръг, който се бетонира на власт, е Бойко Борисов и неговото обкръжение. Виждате как действат от няколко месеца – пътуват с джипа из България и раздават пари, вече коментират само теми, които са им интересни, не допускат журналисти и не дават на никой да им разваля красивия розов медиен сън”, изрази мнение социалистът.    Относно изборите за кмет на София Симов припомни, че на 11 септември Софийската градска конференция ще излъчи кандидат. На въпрос за евентуалната подкрепа за Мая Манолова, Той заяви, че с човек като Мая Манолова и нейната енергия е напълно възможно да падне бастионът на ГЕРБ. Необходимо е София да има кмет, който да направи промяна. „Виждам, че в столицата все повече има гражданско общество, което иска конкретни решения. Ако десният избирател наистина иска промяна, той трябва да се откаже постоянно да рови в миналото” завърши Александър Симов.   ", "date": "2019.09.05", "title": "Александър Симов: Бастионът на ГЕРБ в София може да падне с човек като Мая Манолова"}
{"url": "http://epicenter.bg/article/Vezhdi-Rashidov--I-tezi--kato-vsichki-izbori--shte-badat-nepriyatni/191992/2/0", "text": "И тези, като всички избори, ще бъдат неприятни. Черният ПР минава границите на правене на политика. Политиката са позиции и платформи. Ще ги видим, но зад тях ще има много компромати. Това заяви депутатът от ГЕРБ Вежди Рашидов, председател на комисията по култура, в сутрешния блок на БТВ.    \"Не знам защо гледаме на София като салам, който някой трябва да яде. В София живеем много хора, това е жив организъм\", категоричен бе той.    \"Разликата от това да се говори и да се прави политика е голяма. София няма нужда от експерименти. Имаме нужда от града, не от кмета\", разкри Рашидов.    \"Манолова е активен човек, към нея имам симпатия. Фандъкова свърши много работа. Тя може да се обърне и да покаже свършените неща\", допълни депутатът от ГЕРБ.    \"Бойко Борисов е правил грешки, но никога не ги е отричал, когато трябва да се стабилизира го прави. Не джипа, а самият Бойко Борисов излезе и се стегна след експеримента на президентските избори\", коментира още той.    \"Кой ходи и чупи Ларгото, ние ли, не ние ходим по стъклата. Там не е място за скейтборди. Ами тези момченца, които ходят с камера по столицата и снимат, а дърво не са посадили. Нека някой да “спаси” София от тях. София никога не е бил толкова хубав град, колкото е сега\", завърши Вежди Рашидов. Думите му, явно, бяха отправени към активистите на движението \"Спаси София\".    ", "date": "2019.09.05", "title": "Вежди Рашидов: И тези, като всички избори, ще бъдат неприятни"}
{"url": "http://epicenter.bg/article/Toma-Bikov--Ima-problemi--Vizhdam-gi--Az-ne-hodya-s-rozovi-ochila-/191995/2/0", "text": "„Надявам се в традиция да се превърне това – в началото на всяка сесия на НС президентът да държи реч пред депутатите. Иначе бихме го заподозрели в участие в местните избори“, заяви в сутрешния блок на БНТ депутатът от ГЕРБ Тома Биков.    Събеседникът му Станислав Владимиров, народен представител от БСП, подкрепи думите на Биков. Но, според него, би трябвало и Бойко Борисов да е бил в НС.    „Надявам се да има повече разум в управляващата коалиция, за да влезем с повече прозрачност в местните избори“, каза Владимиров.    „Не съм съгласен с критиката на Радев за непрозрачност в работата на НС. Всичко се излъчва, всеки един журналист има право да влезе в НС. Смятам, че в Президентството има много по – голяма непрозрачност“, обясни обаче Тома Биков. „Президентската институция по принцип е по – дистанцирана, но в рамките на мандата на Радев се случиха неща, които останаха необяснени, а имат нужда от това“, каза той.    „Наистина има проблеми, аз не съм с розови очила, но е по- добре да имаме диалог“, заяви още депутатът от ГЕРБ.    Владимиров изрази пак възмущението на БСП, че Борисов раздава пари от джипа си.  ", "date": "2019.09.05", "title": "Тома Биков: Има проблеми! Виждам ги! Аз не ходя с розови очила!"}
{"url": "http://epicenter.bg/article/Desislava-Ivancheva-sashto-vliza-v-bitkata-za-Sofiya/191996/2/0", "text": "Отстраненият кмет на \"Младост\" Десислава Иванчева също влиза в битката за кмет на София. Тя обяви своето решение във Фейсбук.    Нейната заместничка Биляна Петрова пък влиза в състезанието за кмет на район \"Младост\". Двете призоваха за гражданска подкрепа. За да могат да се кандидатират им е нужно да съберат подписи за регистрация в Централната избирателна комисия. Те ще бъдат събирани още от днес, а първите два събирателни пункта са съответно: на пазара в \"Младост 1\", до метростанцията от 16 ч. до 20ч. и на метростанция „Сердика”, в подлеза, от 16 ч. до 20ч.               ", "date": "2019.09.05", "title": "Десислава Иванчева също влиза в битката за София"}
{"url": "http://epicenter.bg/article/Yordan-Tsonev--Fokusat-varhu-izborite-v-Sofiya-e-malko-izmislen-/191997/2/0", "text": "\"Твърде голям фокус има върху кметската битка в София. По моя лична преценка той е малко измислен”. Това коментира в ефира на Нова телевизия заместник-председателят на парламентарната група на ДПС Йордан Цонев.    Той допълни, че партията ще се бори за 1 или 2-ма общински съветници в София, тъй като до този момент нямала представители в местния парламент. А в момента организацията се преструктурира.    Цонев не е сигурен дали рейтингът на Манолова ще й помогне в надпреварата за градоначалник на столицата. „Мая Манолова има висок рейтинг като омбудсман. Аз не съм убеден, че рейтингът й на обществен защитник ще се прехвърли върху този за кмет. Тя беше много добър кмет, беше и много добър омбудсман. Не знам какъв кмет ще бъде. Знам обаче какъв кмет ще бъде Йорданка Фандъкова”, коментира той.    Той допълни, че ДПС в момента е в процес на номинации и предстои да се вземе решение дали ще подкрепят омбудсмана в оставка в кметската битка.    Депутатът коментира и думите на Валери Симеонов, че след освобождаването на Цветанов от длъжностите му в ГЕРБ, ДПС са си възстановили мястото. „Ние си възстановихме мястото на трета политическа сила при европейските избори. Една партия си възстановява мястото с парламентарна дейност и избори”, обясни още заместник-председателят на парламентарната група на партията.    „Не виждам в този парламент как ще влезем през парадния вход, нито пред задния. Не е въпросът за предсрочни избори, въпросът е какво правим после. Проевропейските и пронатовските партии трябва да определят интересите на България. Дошло е време да се промени формата на властта в България. Искаме всички политически сили да мислят по три пункта – демографска криза, икономическо развитие и образование”, заключи той.  ", "date": "2019.09.05", "title": "Йордан Цонев: Фокусът върху изборите в София е малко измислен!"}
{"url": "http://epicenter.bg/article/Sotir-Tsatsarov-i-Ivan-Geshev-se-sreshtnaha-s-rakovodstvoto-na-Asotsiatsiyata-na-bankite-v-Balgariya/191998/2/0", "text": "Главният прокурор Сотир Цацаров и неговият заместник Иван Гешев се срещнаха с ръководството на Асоциацията на банките в България. Това съобщиха от пресцентъра на прокуратурата.   В срещата участваха председателят на Управителния съвет Петър Андронов, главен изпълнителен директор на ОББ АД и Виолина Маринова, главен изпълнителен директор на Банка ДСК. На срещата бяха обсъдени възможностите за сътрудничество между ПРБ и Асоциацията за противодействие срещу новите финансови и киберпрестъпления, както и създаването на механизъм за бърз обмен на информация при сигнали за нарушения на закона.  ", "date": "2019.09.05", "title": "Сотир Цацаров и Иван Гешев се срещнаха с ръководството на Асоциацията на банките в България"}
{"url": "http://epicenter.bg/article/Fandakova--Shte-predlozha-Obshtinskiyat-savet-da-glasuva-pomosht-za-semeystvata-ot-Buhovo/191999/2/0", "text": "Ще предложа на Общинския съвет да гласуват средства за еднократна помощ на семействата в Бухово. Това каза в ефира на БТВ кметът на София Йорданка Фандъкова за последиците след пожара в Бухово.   “Веднага след като беше погасен пожарът, екипите на Столична община започнаха работа по почистване и правим организация да започнат огледите“, каза Фандъкова. По думите и е от изключителна важност службите да свършат работата си и да установят причините за пожара. „Това, с което ние спешно можем да помогнем на хората, на първо място е да настаним семействата, които нямат къде да живеят“, заяви Йорданка Фандъкова. Тя добави, че покъщнината на хората е изгоряла, покривът също, а апартаментите на последния етаж са силно пострадали. „Ние ще помогнем и с екипи, които да направят огледите и да дадат предписание за възстановяване“, коментира още Фандъкова.   ", "date": "2019.09.05", "title": "Фандъкова: Ще предложа Общинският съвет да гласува помощ за семействата от Бухово"}
{"url": "http://epicenter.bg/article/Lyato-prez-septemvri--hladni-sutrini-i-topli-dni/192000/2/0", "text": "В четвъртък ще преобладава слънчево време с временни увеличения на облачността – преди обяд на места в низините с ниска, а след обяд на планинските райони с купеста облачност. Само на отделни места ще превали.   Ще духа слаб, в Източна България до умерен изток-североизточен вятър. Максималните температури ще са предимно между 26° и 31°, в София около 27°. Атмосферното налягане през деня слабо ще се понижи и ще бъде малко по-ниско от средното за месеца. Над Черноморието ще преобладава слънчево време с повече облаци преди обяд, главно по северното крайбрежие. Ще духа до умерен североизточен вятър.   Максимални температури 24-26°. Температурата на морската вода е 25-26°. Вълнението на морето ще бъде 3-4 бала, но през деня ще отслабне малко.   Над планините ще бъде предимно слънчево, след обяд с купеста облачност, но само на отделни места ще превали. Ще духа слаб, по високите части на Рила и Пирин умерен северозападен вятър. Максимална температура на височина 1200 метра – около 21°, на 2000 метра – около 13°. През следващите дни до края на седмицата ще преобладава слънчево време, с максимални температури в повечето места между 27° и 32°. Купеста облачност ще се развива в следобедните часове над западните райони от страната, но само на отделни места, главно в планините и планинските райони там, ще има краткотрайни превалявания.   През почивните дни и над Източна България ще има временни увеличения на облачността, но почти без валежи. Вятърът ще се задържи с източна компонента, слаб до умерен.   Източник: Канал 3", "date": "2019.09.05", "title": "Лято през септември, хладни сутрини и топли дни"}
{"url": "http://epicenter.bg/article/Stanislav-Vladimirov--Strategicheskite-problemi-v-Balgariya-visyat-vav-vazduha/192001/2/0", "text": "„Стратегическите проблеми в България висят във въздуха. Вчера президентът премерено насочи вниманието на НС по големите проблеми, които политическата класа трябва да дебатира и управляващите трябва да решават.\" Това заяви народният представител от ПГ на \"БСП за България\" Станислав Владимиров по БНТ.   Той коментира, че е добър сигнал, че вчера Румен Радев уважи откриването на Народното събрание. „Още по-добре щеше да бъде, ако и Борисов присъстваше в пленарната зала”, коментира Владимиров и припомни, че премиерът не присъства на разгорещените дебати по големите проблеми.    „Управляващите за пореден път не са разбрали думите на Радев. Президентът не за първи път говори за задкулисието, което хората усещат. Не в президенството се разпределят огромни средства от бюджета. Където има големи ресурси, там се генерира корупцията. Проблемите са в изпълнителната власт, където се генерират огромно средства и където винаги има съмнения как тези пари биват разпределяни, как се вземат решения и кой стои зад тях”, изрази мнение Станислав Владимиров. Той подчерта, че това е един от големите проблеми на страната. „Това отблъсква инвеститорите и сме в едно инвестиционно дъно през последните години. През 2009 година бяха 18 милиарда, а за изминалата година са 1 милиард и 800 милиона. Парите, които изпращат българите в чужбина в момента превишават преките чуждестранни инвестиции”, припомни Владимиров. Относно предложението на Румен Радев премиерът да се отчита всеки месец в Народното събрание, народният представител изрази мнение, че това би повишило доверието в институциите.    „Доста често ставаме свидетели как Борисов раздава огромни суми от прозореца на автомобила си. Това не е нормално в парламентарна република”, заяви Владимиров. Той изрази опасения, че е възможно излишъкът от бюджета да се генерира изкуствено: „Ние имаме съмнения, че се залагат занижени параметри, за да може Борисов само с подписа си да разпределя огромни средства по непрозрачен начин. Това е механизмът, по който той държи местната власт”. Станислав Владимиров завърши, че се надява в управляващите да има разум и да се тръгне към децентрализация, за да има възможност новоизбраните кметове да решават огромните проблеми, които са в местната власт.  ", "date": "2019.09.05", "title": "Станислав Владимиров: Стратегическите проблеми в България висят във въздуха"}
{"url": "http://epicenter.bg/article/Pochitame-pametta-na-roditelite-na-sv--Yoan-Krastitel/192002/2/0", "text": "Православната църква отбелязва днес паметта на св. пророк Захария и праведна Елисавета. Те са родители на св. Йоан Кръстител.   Захарий бил син на свещеник Варахия, Елисавета - сестра на Анна, майка на св. Дева Мария. Захарий бил убит в храма между жертвеника и олтара на Иродовите войници, задето не казал къде е синът му - детето Йоан, за да го погубят по наредбата за избиване на Витлеемските младенци. Света Елисавета, пазена от Бога, заедно със сина си живеела в пещера в планината.   По Божие повеление за тях там избликнал извор с вода, а над пещерата израсла финикова палма, отрупана с обилен плод. Когато майката и синът искали да ядат, дървото се наклонявало, давайки им плодовете си за храна, а след това отново се изправяло. На 5 септември имен ден имат Захари и Елисавета, а също така и производните Зарко, Светлозар, Светлозара, Ели, Елза, Изабела, Хари.   Източник: Канал 3", "date": "2019.09.05", "title": "Почитаме паметта на родителите на св. Йоан Кръстител"}
{"url": "http://epicenter.bg/article/Dots--Milen-Mihov--Ochevidno-prezidentat-shte-bade-rekordyor-po-izpolzvane-na-pravoto-si-na-veto/192011/2/0", "text": "Очевидно президентът ще бъде рекордьор по използването на конституционно си право да налага вето. Това каза народният представител от ПГ на \"Обединени патриоти\" доц. Милен Михов по време на дебатите по президентското вето върху Закона за военното разузнаване, предаде репортер на Агенция \"Фокус\".    По думите му заплахите за сигурността са разнообразни и законът позволява в структурите на \"Военна информация\" да работят не само военнослужещи, но и цивилни.    \"Ние пак ще повторим своите позиции. Вчера на комисия направих един паралел, че този спор ми прилича на спора каква да е котката - бяла или черна. Китайците отдавна са намерили отговор на този въпрос. Не е важно какъв цвят е котката, а дали лови мишки\", коментира още доц. Михов.    В този смисъл, доц. Михов обърна внимание, че няма забрана началникът на службата \"Военна информация\" да бъде военен, а че може да бъде и цивилен гражданин.    \"Законът не се казва \"Закон за служба \"Военна информация\", а \"Закон за военното разузнаване\". Много ясно е описано, че то се осъществява в две институции - Служба \"Военна информация\" и разузнавателните структури в командните щабове и структурите на въоръжените сили\", коментира още доц. Михов.    Той подчерта, че не приема, че промените се правят за конкретен човек.    \"Достоверно научихме вчера, че това е стотното поред вето, не на президента Радев, а откакто действа тази Конституция. На президента Радев това е 19-ото вето\", допълни още доц. Михов.    По думите му остават още две години на президента.    \"Очевидно той ще бъде така рекордьор по използването на това конституционно право и тук следва въпросът защо. Песимистите в тази зала ще кажат, че е калпаво законодателното производство, оптимистите - другата страна. Не искам да споря по въпроса докъде е пълна чашата, но се присъединявам към оптимистите в тази зала. Президентът Радев използва своето конституционно право в твърде голям размер и това е негово право. Той откри своята предизборна кампания вчера, посещавайки парламента след полагането си на клетва. Ние очакваме юбилейното 20-то вето\", заяви още доц. Михов.  ", "date": "2019.09.05", "title": "Доц. Милен Михов: Очевидно президентът ще бъде рекордьор по използване на правото си на вето"}
{"url": "http://epicenter.bg/article/Volen-Siderov--Pri-upravlenieto-na-ministar-Karakachanov-voennoto-razuznavane-e-pred-falit-i-sriv-/192013/2/0", "text": "При управлението на министъра на отбраната Каракачанов военното разузнаване е пред фалит, пред срив. Това каза лидерът на \"Атака\" Волен Сидеров по време на дебатите по президентското вето върху Закона за военното разузнаване, предаде репортер на Агенция \"Фокус\".    \"И министърът на отбраната и президентът трябва да са тук, тъй като ние днес обсъждаме дали да приемем дали да приемем ветото на президента върху една очевидно лобистка поправка в закон. По тази тема нямаше обществена дискусия. Нашите колеги от \"Атака\" ще се посъветваме как да гласуваме. Дискусия нямаше. Дали цивилен или военен шефът на Военното разузнаване, не знам дали е тема. То имаше цивилен - Йордан Бакалов. Сега е военен, иска се отново поправка, за да бъде отново цивилен. Питам кой ще е новият цивилен поставен като шеф на Военното разузнаване. За това тук е нужно да бъде министърът на отбраната, за да го запитам директно в лицето кой ще бъде това\", каза още Сидеров.    \"Той е длъжен да отговори, защото това е важен въпрос. Военното разузнаване съществува 128 години\", подчерта още Сидеров и отчете, че тази институция е преживяла всички превратности на историята, включително и годините на прехода към хаоса.    \"Сега обаче при управлението на министъра на отбраната Каракачанов военното разузнаване е пред фалит, пред срив. Същият този министър, който с лека ръка даде 2 млрд., за да купува чертежи, на които са нарисувани самолети. Същият този министър разпродава вкусни, апетинтни парчета по Черноморието от българската земя. Не знам на кого, може би на чужденци, на олигарси. Превърна министерството на отбраната в Агенцията за недвижими имоти. Не за това гласуваха избирателите на \"Обединени патриоти. Не за това говорехме пред избирателите, когато бяхме на митинги\", заяви още Сидеров.    Той посочи, че когато го е издигал за президент, не е имало обещание за 2 млрд. за ненужни скъпи самолети, нито да дава българската земя на олигарси, нито \"Военното разузнаване\" на някой бате Харо нов\", допълни Сидеров.  ", "date": "2019.09.05", "title": "Волен Сидеров: При управлението на министър Каракачанов военното разузнаване е пред фалит и срив "}
{"url": "http://epicenter.bg/article/Vl--Toshev--Manipulatsiya-e--che-reshavame-shefat-na-Voennoto-razuznavane-da-e-samo-voenen-ili-tsivilen/192015/2/0", "text": "Манипулация е, че решаваме дали шефът на Военното разузнаване да бъде само военен или само цивилен. Това каза народният представител от ПГ на ГЕРБ Владимир Тошев по време на дебатите по президентското вето върху Закона за военното разузнаване, предаде репортер на Агенция \"Фокус\".    \"Развихме хубаво темата в един според мен доста сериозен дебат. Доста сериозни аргументи се изказват и в двете посоки - да бъде или не директорът на Военното разузнаване цивилен или военен, само че се използват и манипулативни аргументи, които са неточни или не са истинни. По отношение на няколко пъти цитираната 2015 г. какво е било тогава и какво е било преди това, основното трябва да се спомене, че преди това не е имало Закон за военното разузнаване\", заяви Тошев.    \"2015 г. изработваме закона за първи път и наистина се развива сериозен дебат. Дали да бъде или да не бъде военен шефът на Военното разузнаване. Тук трябва да обясня на хората, които или не са в темата национална сигурност, Българска арамия и въоръжени сили няколко неща - военното разузнаване е на три степени, тактическо, оперативно и стратегическо. Това, за което основно се говореше тук, е стратегическото военно управление служба \"Военна информация\". Във всяко поделение на Българската армия едно от задължителните неща е да има разузнавач. Само че те са военни, военнослужещи с различни звания и продължават службата си. Тук още една манипулация, ние не решаваме дали да бъде само военен или само цивилен, а разширяваме обхавата на компетенциите на трите органа, които го предлагат\", допълни още Тошев.    Той посочи, че в този случай не би искал да каже, че се преодолява дискриминация, но се разширява потенциала.  ", "date": "2019.09.05", "title": "Вл. Тошев: Манипулация е, че решаваме шефът на Военното разузнаване да е само военен или цивилен"}
{"url": "http://epicenter.bg/article/Nad-100-pozharnikari--dobrovoltsi-i-aviatsiya-gasyat-pozhar-v-okolnostite-na-Atina/192024/7/0", "text": "Голям горски пожар пламна в района на Неа Макри близо до Атина, съобщиха властите.   Пожарът е започнал в 2:17 през нощта като 98 пожарникари с 35 превозни средства и отряди на пешеходни пожарникари веднага са изпратени за гасене. Доброволци също са се присъединили, съобщиха от пожарната служба.   В зори авиацията се включи в гасенето - 3 пожарни самолета и 2 хеликоптера, както и координационен хеликоптер.   Пожарът е започнал недалеч от известния манастир \"Св. Ефрем\". Той не застрашава къщите, но някои жители са евакуирани.   Това е седмият пожар в района през последните девет дни. Съобщава се, че на разстояние 500 метра един от друг е имало два пожара.   \"Изглежда, че човешка ръка е подпалила пожарите. Има признаци на палежи и местните жители се оплакват от подозрителни действия на някои хора\", заяви кметът на Атика Йоргос Патулис пред Атинската новинарска агенция, като добави, че службата за разследване на пожари трябва да установи причините.   Източник: Канал 3", "date": "2019.09.05", "title": "Над 100 пожарникари, доброволци и авиация гасят пожар в околностите на Атина"}
{"url": "http://epicenter.bg/article/Globiha-YouTube-sas-170-mln--dolara---sabirali-lichni-danni-na-detsa/192026/7/0", "text": "“Гугъл”, които са собственици на платформата за видео споделяне “ЮТюб”, трябва да заплатят глоба от 170 млн. долара, защото събирали личните данни на деца, предаде Би Би Си.   От подробностите става ясно, че данните на деца под 13 години, за които е нужно родителско съгласие, са използвани за таргетиране на реклами онлайн. Разследването на регулаторните органи показва, че от компанията неведнъж са се рекламирали на големи компании, че успяват да достигнат до публика на възраст от 6 до 11 години. Такова предложение било отправено на компанията “Мател”, която произвежда играчки.   От “ЮТюб” отричат техните услуги да са насочени към деца. Глобата е огромна за подобно нарушение, но органите в САЩ смятат, че не е достатъчна. Освен парите от “Гугъл” трябва да се погрижат да маркират правилно съдържанието за деца.   Източник: бТВ", "date": "2019.09.05", "title": "Глобиха YouTube със 170 млн. долара – събирали лични данни на деца"}
{"url": "http://epicenter.bg/article/Novoto-pravitelstvo-na-Italiya-polozhi-kletva-pred-prezidenta-Serdzho-Matarela--VIDEO-/192034/7/0", "text": "Новото правителство на Италия, съставено от Движение „Пет звезди“ и лявоцентристката Демократическа партия, положи клетва пред държавния глава Серджо Матарела, като обяви нов старт за третата по големина икономика в еврозоната, предават AFP и \"Фокус\".    Церемонията се състоя в Президентския дворец в Рим. Новите министри – 21 на брой, обещаха лоялност към Италия.    Преговорите за съставянето на кабинета продължиха до последно. В следобедните часове на сряда назначеният премиер Джузепе Конте обяви списъка с предложенията си за министри – общо 21.    Равносметката - 10 членове на Движение „Пет звезди“, девет от лявоцентристката Демократическа партия, един от партията „Свободни и равни“ и един независим – Лучиана Ламоргезе, която заменя лидера на „Лига“ Матео Салвини на поста министър на вътрешните работи.  ", "date": "2019.09.05", "title": "Новото правителство на Италия положи клетва пред президента Серджо Матарела (ВИДЕО)"}
{"url": "http://epicenter.bg/article/BSP-iska-ministar-predsedatelyat-zadalzhitelno-da-se-yavyava-pone-vednazh-mesechno-v-parlamenta/192037/2/0", "text": "„ПГ на „БСП за България“ внася промени в Правилника за организацията на дейността на Народното събрание, с които да задължи министър-председателят да се явява поне веднъж месечно в парламента, за да дава отчет за работата на правителството и за изпълнението на неговите приоритети.\" Това заяви зам.-председателят на ПГ на \"БСП за България\" и член на ИБ на Националния съвет на БСП Крум Зарков. Той обясни, че предложението е да се възстанови т.нар. „блиц-контрол“, който е съществувал в предишното и по-предишното Народно събрание. По думите му в тази процедура, в последните до 2 часа на заседанието, всяка първа сряда на месеца, министър-председателят и зам.министър-председателите се явяват, за да отговарят на въпросите на народните представители от всички парламентарни групи.   Зарков допълни, че когато по уважителни причини не могат да направят това, председателят на НС трябва да уговори с тях дата, на която те да отговорят на тези въпроси. „Това е особено важно, за да се възстанови истинската контролна функция на парламента“, категоричен бе социалистът. Той припомни, че БСП е застъпвала тази позиция още в началото на работата на Народното събрание, когато това постижение на българската парламентарна демокрация е било отменено.   Зарков обясни, че мотивите тогава са били няколко. Той припомни, че един от тях е бил, че депутатите така или иначе може да питат министър-председателя в редовния парламентарен контрол.   „Практиката показва обаче, че с трикове на разпределяне на ресори, както и пазен от председателството на парламента, той се е явил едва няколко пъти“, коментира социалистът. Той допълни, че друг аргумент е бил, че и без това всичко е толкова публично и прозрачно - журналистите питат министрите за всичко и всичко е ясно. Зарков заяви, че оттогава сме станали свидетели на странни практики – пресконференции без преса, брифинги с изключени микрофони. „Ние, като опозиция, трябва да направим възможното нито един въпрос, който касае българите, да не бъде пренебрегнат и въпросите да бъдат поставени“, заключи Крум Зарков.  ", "date": "2019.09.05", "title": "БСП иска министър-председателят задължително да се явява поне веднъж месечно в парламента"}
{"url": "http://epicenter.bg/article/Danail-Kirilov--Tryabva-da-ima-sakrateno-sadebno-razsledvane--no-ne-za-tezhkite-umishleni-prestapleniya/192039/2/0", "text": "Трябва да има съкратено съдебно разследване, но да не се прилага облекчаването на размера и вида на наказанието за умишлените престъпления. Това каза министърът на правосъдието Данаил Кирилов по време на брифинг в Народното събрание, предаде репортер на Агенция \"Фокус\".    \"Искам да изразя благодарността си към колегите юристи - народните представители от ПГ на ГЕРБ, с които обсъждахме възможните правни решения по този казус, който е предмет на дебат в общественото пространство. Очевидно засяга чувството за справедливост на обществото и води до обществена реакция. Законопроектът, който представиха колегите, е разработен от Съвета по законодателство в Министерство на правосъдието. Постарали сме се да предложим алтернативно решение на тези, които досега са внесени като законодателни предложения в два законопроекта\", каза Кирилов.    Министърът посочи, че резервата на ГЕРБ касае съкратеното съдебно разследване касае една от последиците на това производство - определянето на наказанието.    \"Касае са за това в тежки случаи, когато умишлено са нанесени телесна повреда, убийство, блудство и изнасилване да не може да се прилага облекчаването на размера и вида на наказанието, както е в общия случай. По тази причина ние сме създали защитно правило в нормата на чл. 58, буква \"а\" под материалния наказателен кодекс. Това е разликата. Смятам, с другите предложения, които касаят изменения в НПК, в парламентарните дебати трите законопроекта ще бъдат обсъждани едновременно. Използвам случая да кажа, че ние не сме се бавили по този въпрос и по това решение. Даваме си сметка, че сериозното решение касае принципното и концептуално решение с наказателната политика\", заяви министър Кирилов.    \"Правителството, предходните министри на правосъдието и аз също съм поемал ангажимент пред вас декември месец да завърши работата за нова концепция за наказателна политика. Ние изтеглихме този проблем напред във времето, за да може да отговорим на обществените очаквания и на обществената реакция. Във варианта, в който е направено предложението, не се предвижда ретроактивно действие на материалноправни или процесуално наказателни норми. Предложено е едно коректно правно решение. Разчитам и пожелавам на колегите в Народното събрание, в Комисията по правни въпроси, колегите в други комисии, от другите парламентарни групи един конструктивен дебат. Нека бъде конструктивен, нека не бъде заразен с популизъм\", подчерта още Данаил Кирилов.  ", "date": "2019.09.05", "title": "Данаил Кирилов: Трябва да има съкратено съдебно разследване, но не за тежките умишлени престъпления"}
{"url": "http://epicenter.bg/article/Vasil-Antonov-kam-ministar-Taneva--V-kakav-srok-shte-badat-kompensirani-za-unishtozhenite-zhivotni/192040/2/0", "text": "„В началото на месец юни БАБХ потвърди наличието на африканска чума по свинете в Плевенския регион. Институциите предприеха мерки за контрол и ликвидиране на заболяването. На 4 юли започна принудителното убиване на свине в личните стопанства в първите 4 огнища на заболяването - селата Жернов, Въбел, Муселиево и Евлогиево. Огнищата се разпространиха бързо в съседни области и градове. Това са тежки загуби за хората, които живеят в едни от най-бедните райони в ЕС”.   Това заяви народният представител от „БСП за България” Васил Антонов от трибуната на НС във въпроса си относно компенсиране на загубите на фермерите в резултат на констатирани огнища на африканска чума по свинете в селища от община Никопол и други дунавски общини в Плевенска област. Той призова министър Танева да отговори в какъв срок и какви мерки ще бъдат предприети за ликвидиране на бедствието и пълното компенсиране на фермерите и личните стопанства за унищожените животни. „Знае ли се колко са огнищата на поражение с африканска чума към днес?”, попита още депутатът. „Повече от година мина след като правителството предприе масово избиване на овце и кози в Странджа под предлог, че за първи път е регистрирано заболяването чума по дребните преживни животни в България. Тестовете през изминалата година показаха наличието на антитела в десетки стада в областите Бургас, Ямбол и Хасково, но от въпросно заболяване не умря нито едно животно. Единственият случай е в село Воден, който стана оправдание за поредица от действия на БАБХ. Очевидно се оказа грешка, тъй като и до момента вирус не е изолиран, следователно не може да се определи щам, който да даде индикация откъде е влязла болестта, ако такава изобщо е имало”. Това заяви зам.-председателят на НС Кристиан Вигенин от трибуната на НС. Той попита министър Танева дали е направена оценка за щетите, нанесени от чумата по дребните преживни животни и респективно действията на БАБХ - преки и косвени. „Направен ли е анализ на Министерството на земеделието, храните и горите за адекватността на дейностите на отговорните институции във връзка с чумата. Какъв е размерът на средствата – национални и европейски, които бяха използвани за обезщетяване на собствениците на избити стада и животни, за тестове и за другите мерки, свързани със справянето с чумата”, попита още Вигенин. Той отправи  още един въпрос към министъра относно мерките, които е предприела държавата за възстановяване на животновъдството в засегнатите райони и за подобряване на системата на обезщетяване и подпомагане на стопаните.  ", "date": "2019.09.05", "title": "Васил Антонов: В какъв срок и как ще бъдат компенсирани стопаните на унищожените животни?!"}
{"url": "http://epicenter.bg/article/Nastimir-Ananiev--Manolova-shte-e-sledvashtiyat-kmet-na-Sofiya-/192045/2/0", "text": "“Тези местни избори ще са много динамични и целия изборен вакуум в София ще бъде изсмукан от битката между Манолова и Фандъкова” това заяви в гостуването си пред Нощен Хоризонт Настимир Ананиев, лидер на Европейска партия Волт. Волт ще се яви в коалиция заедно с партия Българска Социалдемокрация и други организации на предстоящите избори. Коалицията се казва движение ЗАЕДНО ЗА ПРОМЯНА и има амбициите да има поне един кмет на областен град.    Ананиев коментира и заявката на Мая Манолова да се включи в битката за кметското място в София. “Мая Манолова беше острие в парламента, а в ролята си на омбудсман се превърна в острие на гражданите. Аз съм положително настроен към нейната номинация, след като тя беше много активна по няколко теми, които са важни за Волт и мен лично. Тези теми са пътната безопасност, машинното и електронно гласуване и замърсяването на въздуха в София” заяви той.    Относно Йорданка Фандъкова, Ананиев каза, че некачествените ремонти ще я потопят на тези избори, тъй като Инспектората към Столична община е под личното ръководство на кметицата и там тя не може да се оправдава с общинския съвет.    Гласоподавателите на ГЕРБ са също разочаровни от лошото качество на строителството в столицата. Като цяло софиянци са недоволни и ще търсят промяна, допълни той.  Запитан дали коалицията ще подкрепи Манолова за кмет на столицата , той отговори, че най-вероятно Манолова ще е следващия кмет на София, но трябва да покаже, че действително е граждански кандидат за да бъде подкрепена. Движение ЗАЕДНО ЗА ПРОМЯНА ще реши на коалиционен съвет до няколко дни кого ще подкрепи.    Волт има положителна нагласа към Манолова, но решението ще бъде взето и на основание конкретните решения, за които би работил бъдещият кмет, а теми като повишаване на прозрачността в дейността на местната власт чрез публичен онлайн регистър на гласуванията на общинския съвет, повишаване на прозрачността и механизмите на контрол при разходването на публичен ресурс и работата на общинските дружества, изпълняване на мерките за борба със замърсяването на въздуха са приоритетни. ", "date": "2019.09.05", "title": "Настимир Ананиев: Манолова ще е следващият кмет на София "}
{"url": "http://epicenter.bg/article/SDS-sas-sedem-vaprosa-kam-Maya-Manolova--Kak-shte-upravlyavate-Sofiya-bez-savetnitsi-/192047/2/0", "text": "Инициативен комитет издигна кандидатурата на Мая Манолова за кмет на София. Помним я като бивш омбудсман, народен представител от БСП, адвокат от Кюстендил и острие на левицата. Помним Мая Манолова и като основно действащо лице от аферата „Костинброд“ и ярък защитник на кабинета „Орешарски“ по време на най-дългите в историята ни граждански протести.   Това съобщиха от пресцентъра на СДС.  ", "date": "2019.09.05", "title": "СДС със седем въпроса към Мая Манолова: Как ще управлявате София без съветници?!"}
{"url": "http://epicenter.bg/article/DBG-podkrepya-kandidaturata-na-Maya-Manolova-za-kmet-na-stolitsata-/192048/2/0", "text": "Софийските организации на ”Движение България на гражданите” решиха да подкрепят за кмет на София гражданската кандидатура на Мая Манолова. Манолова като демократичен кандидат обяви, че ще се бори за разбиване на корупционния модел на управление в общината. С успешната си работа по каузи като машинното и електронното гласуване, фалита на физически лица и др., тя е доказала, че единствена от заявените до сега кандидати има сили да се противопостави на статуквото, което неефективно управлява София вече 14 години, мотивират решението си от ДБГ.    Изпълнителният съвет на ДБГ в най-кратък срок ще предложи на Мая Манолова и другите дясно-центристки партии, които застанат зад нейната кандидатура, платформа за гражданско управление.    Тя трябва да гарантира, че бъдещото управление на Столична община ще следва десни политики за постигане на екологична, подредена и удобна среда за живот на софиянци, борба със злоупотребите в обществените поръчки, облекчаване на микро-малки и средни предприятия в работата им с общината, недопускане на увеличаване на местните данъци и др.    ДБГ ще проведе разговори за съставяне на широка дясно-центристка листа за общински съветници.", "date": "2019.09.05", "title": "ДБГ подкрепя кандидатурата на Мая Манолова за кмет на столицата "}
{"url": "http://epicenter.bg/article/Predstavitelni-voenni-chasti-shte-uchastvat-v-tarzhestvata-za-134-g--ot-Saedinenieto-/192049/2/0", "text": "Представителни военни формирования от Сухопътните войски, Военновъздушните и Военноморските сили, 68-а бригада „Специални сили“ и Националната гвардейска част ще участват в тържествата, посветени на 134-ата годишнина от Съединението на Княжество България с Източна Румелия, в цялата страна. Военнослужещите ще отдадат воински почести на загиналите за национално освобождение и обединение. Това съобщиха от пресцентъра на министерството на отбраната.   Днес, 5 септември, представителни роти и военният духов оркестър от 61-ва Стрямска механизирана бригада ще участват в   На нея ще присъства министърът на отбраната Красимир Каракачанов. По-рано същия ден заедно с жителите и гостите на града той ще почете паметта на голямоконарци, участвали в Съединението на България. Панихидата ще започне в 19.30 ч. в църквата „Свети Атанасий“.    Същия ден военнослужещи от 4-и артилерийски полк   взели дейно участие в Съединението на България. В 11.00 ч. те ще поднесат венци пред паметната плоча на Пере Тошев в града. В 16.00 ч. представители подразделения от полка ще поднесат венци пред паметната плоча на Конушенската чета в село Конуш, а в 17,30 ч. - пред паметника на Поп Ангел Чолаков в село Новаково.    В Деня на Съединението на България, 6 септември,   и в нея ще участват представителни блокове от Сухопътните войски, Военновъздушните сили и 68-а бригада Специални сили. На тържествения ритуал ще присъства началникът на отбраната генерал Андрей Боцев.     военнослужещи от 2-ра механизирана бригада ще поднесат венци и цветя пред паметника на „Защитниците на Стара Загора“ .     представителни подразделения от Сухопътните войски и Военновъздушните сили ще участват в ритуала по издигането на националното знаме и в шествието до Паметника на загиналите за национално освобождение, където военнослужещите ще поднесат венци и цветя.     военнослужещи от Сухопътните войски ще отдадат военни почести пред паметника на загиналите от 4-и пехотен Плевенски полк в Сръбско-българската война.     военнослужещи от военно формирование 22 790 от Сухопътните войски ще поднесат венци пред „Паметния знак на загиналите във войните“.     представителни части от 29-и механизиран батальон от Сухопътните войски ще поднесат венци и цветя пред паметника на загиналите във войните шуменци.     военнослужещи от военно формирование 32 420 на Сухопътните войски ще поднесат венци пред паметника на загиналите български воини в Сръбско-българската война. В същия час в градовете Враца и Сандански военнослужещи от Бригадно командване – Благоевград ще положат венци и цветя пред паметниците на загиналите във войните за национално обединение.     в тържествата, посветени на 134-ата годишнина от Съединението на България ще се включат военнослужещи от Центъра за подготовка на специалисти. В 20.00 ч. те ще отдадат воински почести и ще поднесат венци и цветя пред паметника на Хаджи Димитър в града.     военнослужещи от военно формирование 24 620 на Сухопътните войски ще участват в тържествения ритуал по издигане на националния флаг и ще поднесат венци пред паметника на Съединението.     военнослужещи от военно формирование 52 740 от състава на 2-ра механизирана бригада на Сухопътните войски ще участват в ритуала по полагане на венци и цветя пред паметника на Незнайния воин на площад „Свобода“.     Представителният духов оркестър и почетен караул от Военноморските сили ще участват в ритуала по полагане на венци и цветя пред Паметната плоча на Княз Александър І Батенберг. Военнослужещи от ВМС ще се включат в шествието до „Паметника на приморци, загинали в Сръбско-българската война 1885 г.“ и в 10.00 ч. с военен ритуал ще отдадат почит към загиналите във войните за Съединението на България.     представителни части от Военноморските и Военновъздушните сили ще участват във военния ритуал за тържественото издигане на националното знаме на площад „Атанас Сиреков” пред сградата на Общината. В 11.00 ч. военнослужещите ще поднесат венци и цветя пред „Паметника на 24-и Черноморски полк” в града.     военнослужещи от Националната гвардейска част ще участват в тържествена церемония по полагане на венци пред паметника „Света Неделя“. Гвардейците ще участват и в тържествената церемония за отбелязване на 134-ата годишнина от Съединението на България в гр. Видин от 11.00 ч. пред паметника на Скърбящия воин.     военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. В 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул.  ", "date": "2019.09.05", "title": "Представителни военни части ще участват в тържествата за 134 г. от Съединението "}
{"url": "http://epicenter.bg/article/Sled-razvoda-s-Andzhelina--Brad-Pit-poseshtaval--quot-Anonimnite-alkoholitsi-quot--v-prodalzhenie-na-godina-i-polov/192028/10/100", "text": "Брад Пит е от звездите, които избягват да говорят за проблемите в личния си живот. По принцип актьорът винаги е предпочитал да заобикаля тази тема, давайки съвсем оскъдна информация. Сега обаче звездата разкри повече за тежкия период, през който е минал, след развода с Анджелина Джоли. \r\n \r\n По време на битката за попечителството над шестте им деца, Пит се сблъска с обвинения за физическа злоупотреба и прекомерно пиене. Ето защо той превърна трезвеността в свой основен приоритет.   Днес, в свое интервю за \"New York Times\", той казва, че изцяло е спрял пиенето, но за да успее да го постигне е потърсил помощта на \"Анонимните алкохолици\", чиито срещи е посещавал в продължение на година и половина след шумотевицата около раздялата със съпругата му.   \" \", споделя Пит, който допълва, че в емоционалната уязвимост всъщност се крие голяма сила.   Според него, ако човек разкрие грозните страни от личността си, ще се почувства освободен.   \" \", съветва актьорът. \r\n \r\n \r\n \r\n По-рано Пит описа раздялата си с Джоли като \"генератор за промяна\" на собствения му живот, който му е позволил да погледне сериозно към лошите си навици.   \" о\", каза звездата от \"Имало едно време в Холивуд\" пред \"GQ\" през май 2017 г., след края на взаимоотношенията им с Анджелина.   Източник: Дир.бг  ", "date": "2019.09.05", "title": "След развода с Анджелина, Брад Пит посещавал \"Анонимните алкохолици\" в продължение на година и полов"}
{"url": "http://epicenter.bg/article/Oshte-11-zheni-obvinyavat-Plasido-Domingo-v-seksualen-tormoz/192035/10/99", "text": "Още   в сексуално посегателство, и непристойно поведение, предаде Асошиейтед прес. разкриха за агенцията, че са били обект на сексуален тормоз от страна на отдавна женения тенор, роден в Испания, в продължение на три десетилетия от края на 80-те години на миналия век. Доминго се е опитвал да ги ангажира в сексуални отношения на различни места. Сред тях са оперни компании, в които е заемал ръководни постове.  който понастоящем е директор на Лосанджелиската опера. Една от тях разкрива, че именитият тенор принудително е опипал гърдите й под роклята зад сцената. Случката датира от 1999 г. Други разказват, че също са били обект на нежелания домогвания от страна на Пласидо Доминго - опити да ги докосва или целува. , докато администраторите  В изявление говорителка на Пласидо Доминго окачествява обвиненията като \"осеяни с несъответствия\", без да навлиза в подробности.   Източник: Дарикнюз", "date": "2019.09.05", "title": "Още 11 жени обвиняват Пласидо Доминго в сексуален тормоз"}
{"url": "http://epicenter.bg/article/Skarlet-Yohanson-zashtiti-Udi-Alan--Obicham-go--vyarvam-mu-i-pak-bih-rabotila-s-nego-/192080/10/100", "text": "Актрисата Скарлет Йохансон засвидетелства подкрепата си за режисьора Уди Алън, заявявайки, че му вярва и е готова отново да работи с него, съобщават Асошиейтед прес и Франс прес.    Редица звезди на киното се дистанцираха от Алън, след като на фона движението \"Аз също\" осиновената дъщеря на режисьора - Дилън Фароу, напомни, че в детството си е била жертва на сексуално посегателство от негова страна. Сред знаменитостите, които публично изразиха съжаление, че са работили с Уди Алън, бяха актьорите Тимъти Шаламе, Колин Фърт и Майкъл Кейн, и режисьорката Грета Гъруиг.    \"Обичам Уди. Вярвам му и бих работила отново с него\", казва Скарлет Йохансон в интервю за \"Холивуд рипортър\".    Актрисата допълва, че е неведнъж разговаряла откровено с режисьора за обвиненията срещу него, и че той поддържа невинността си.    Уди Алън има съществен принос за кариерата на Скарлет Йохансон и издигането й до върховете на Холивуд. Йохансон, която наскоро беше обявена от сп. \"Форбс\" за най-скъпоплатената актриса в света, се е снимала в три филма на Алън - \"Мач Пойнт\" (2005), \"Сензацията\" (2006) и \"Вики Кристина Барселона\" (2008).    Неотдавна звездата на френското кино Катрин Деньов също се обяви в защита на Уди Алън, припомня Франс прес. \"Трябва да правим разлика между кинодееца и човека\", заяви актрисата.   Източник: Новини.бг", "date": "2019.09.05", "title": "Скарлет Йохансон защити Уди Алън: Обичам го, вярвам му и пак бих работила с него!"}
{"url": "http://epicenter.bg/article/Boris-Dzhonsan-se-izsmya-na-Dzheremi-Korbin--sled-kato-parlamentat-ne-prie-predsrochni-izbori/192003/7/0", "text": "Британският премиер Борис Джонсън се присмя на лидера на основната опозиционна сила, Лейбъристката партия, Джереми Корбин, след като парламентът отхвърли искането на министър-председателя за предсрочни избори, предаde Ройтерс, цитиран от Канал 3.   \"За първи път в историята опозицията гласува, за да покаже доверие в правителството на Нейно Величество\", каза Джонсън в кратко изявление. \"Мога само да размишлявам какви са причините, които стоят зад колебанието (на Корбин), но очевидният извод е, че той не мисли, че ще спечели\", допълни той.    Снощи Камарата на общините одобри окончателно законопроект за отлагане на Брекзит с три месеца до 31 януари догодина. Веднага след това министър-председателят поиска предсрочни избори на 15 октомври. Камарата на общините отхвърли неговото предложение, до голяма степен заради нареждането на Корбин депутатите лейбъристи да се въздържат при гласуването.    Лейбъристкият лидер заяви, че искането на премиера съдържа \"отровата на (Брекзит) без сделка\". \"Нека законът (за отлагане на Брекзит до края на януари) бъде приет и получи одобрението на кралицата, и тогава ще подкрепим (произвеждането на) избори\", допълни Корбин. За да влезе законът в сила, той трябва да бъде одобрен и от Камарата на лордовете - нещо, което може да стане в понеделник, отбелязва Ройтерс.    Според високопоставен депутат лейбърист, цитиран от Би Би Си, Корбин е казал, че няма да позволи предсрочни избори преди 31 октомври - датата, на която Джонсън иска Великобритания да излезе от Европейския съюз, със или без сделка. Долната камара на британския парламент отхвърли искането на премиера Борис Джонсън за предсрочни избори, предадоха световните агенции.    Предложението на Джонсън бе отхвърлено от Камарата на общините с 298 гласа \"за\" и 56 \"против\". Депутатите от основната опозиционна сила, Лейбъристката партия, се въздържаха при гласуването, посочва Франс прес. За да бъде прието предложението, бе необходимо квалифицирано мнозинство от две трети, т. е. от поне 434 депутати, отбелязва Ройтерс.    Изходът от гласуването е очакван, тъй като опозицията вече се обяви против предложението на премиера. По-рано Камарата на общините одобри окончателно законопроект за отлагане на Брекзит с три месеца до 31 януари догодина. Веднага след това министър-председателят поиска предсрочни избори на 15 октомври. Отхвърлянето на това предложение бе трети унищожителен удар за Джонсън през последните 24 часа, отбелязва Франс прес.", "date": "2019.09.05", "title": "Борис Джонсън се изсмя на Джереми Корбин, след като парламентът не прие предсрочни избори"}
{"url": "http://epicenter.bg/article/Zaharova-obvini-NATO-za-otkaza-na-Polsha-da-pokani-Rusiya-na-godishninata-ot-Vtorata-svetovna-voyna-/192009/7/97", "text": "НАТО стои зад решението на Полша да не кани Русия на събитията във Варшава, отбелязващи годишнината от избухването на Втората световна война. Това заяви говорителят на Министерството на външните работи на Руската федерация Мария Захарова, предават РИА Новости и Агенция \"Фокус\".    „Там имаше класическа кампания. Абсолютно съм сигурна в това, защото разполагам със съответните данни, според предварително разработената учебна програма на НАТО. Всичко това бе информационна кампания и имаше абсолютно грозно, много опасно пречупване във Варшава\", подчерта Захарова, говорейки в рамките на Източния икономически форум във Владивосток.    Тя нарече събитията във Варшава „колосален фарс, който надхвърля границите на допустимото“.    „Събитията във Варшава бяха обявени за посветени на началото на Втората световна война, а доведоха до класическа кампания за пренаписване на историята и дезинформация. И средствата за масова информация не можеха да направят нищо в общия контекст\", каза Захарова.    Събитията по случай 80-годишнината от избухването на Втората световна война се състояха в Полша на 1 септември. Руската делегация не беше поканена да участва в тях.    Говорителят на Кремъл Дмитрий Песков заяви, че всички мемориални събития във всяка страна по света, посветени на годишнините от Втората световна и Великата отечествена война, не може да се считат за завършени без участието на Русия. Говорителят на външното министерство в Москва Мария Захарова на свой ред нарече събитията в Полша най-ясният пример за пренаписване на историята.  ", "date": "2019.09.05", "title": "Захарова обвини НАТО за отказа на Полша да покани Русия на годишнината от Втората световна война "}
{"url": "http://epicenter.bg/article/Facebook-e-ostavil-nezashtiteni-400-mln--telefonni-nomera-na-potrebiteli/192042/7/0", "text": "Телефонни номера, свързани с повече от 400 милиона акаунта във Facebook, са останали незащитени онлайн в последния пропуск в поверителността за гиганта на социалните медии, съобщи БГНЕС.   Изложеният на публично достояние сървър съхранява 419 милиона данни на потребители в няколко бази данни - 133 милиона акаунта в САЩ, повече от 50 милиона във Виетнам и 18 милиона във Великобритания, според технологичния новинарски сайт TechCruch. Базите данни са съдържали идентификатори на потребители на  социалната мрежа уникални цифри, прикрепени към всеки акаунт. В акаунтите е имало телефонни номера на профилите, както и полът, посочен от някои акаунти и тяхното географско местоположение, съобщи технологичен уебсайт.   Сървърът е останал без парола, което означава, че всеки е могъл да получи достъп до базите данни, и е останал така до късно сряда, когато TechCrunch се свързва с хоста на сайта. От компанията потвърдиха части от доклада, но омаловажи степента на изтичането, като заяви, че досега потвърдените акаунти са около половината от отчетените 419 милиона. Той добави, че много от акаунтите са дубликати и данните са стари.„Наборът от данни бе изтеглен и нямаме доказателства, че профилите във Фейсбук са били компрометирани“, заяви говорител на корпорацията пред АФП.   След скандала с „Кеймбридж Аналитика“ през 2018 г., когато изтекоха личните данни на милиони потребители, компанията деактивира функцията, която позволява на потребителите търсенето в платформата по телефонни номера.   Публикуването на телефонен номер на потребителя го прави уязвими за спам обаждания, смяна на SIM - както наскоро се случи с изпълнителния директор на Twitter Джак Дорси - от хакери, които могат да анулират паролите на компрометираните акаунти. ", "date": "2019.09.05", "title": "Facebook е оставил незащитени 400 млн. телефонни номера на потребители"}
{"url": "http://epicenter.bg/article/Bratat-na-Boris-Dzhonsan-napuska-pravitelstvoto-i-parlamenta-na-Velikobritaniya-/192052/7/0", "text": "Братът на министър-председателя на Обединеното кралство Борис Джонсън – Джо, обяви оставката си от правителството и от парламента, предават AFP и \"Фокус\".    „През последните седмици съм разкъсван между лоялността към семейството и националния интерес - това е неразрешимо напрежение и е време другите да поемат моите роли като депутат и министър“, написа Джо Джонсън в социалната мрежа Туитър.  ", "date": "2019.09.05", "title": "Братът на Борис Джонсън напуска правителството и парламента на Великобритания "}
{"url": "http://epicenter.bg/article/Ursula-fon-der-Layen-predstavya-chlenovete-na-novata-EK-vav-vtornik-/192053/7/0", "text": "Председателят на Европейската комисия Урсула фон дер Лейен обяви, че пълният екип от комисари ще бъде обявен през следващата седмица, предават AFP и Агенция \"Фокус\". Уточнява се, че това ще се случи във вторник.    „Щастлива съм, че получих всички номинации от държавите-членки на ЕС“, написа Фон дер Лейен в социалната мрежа Туитър, след като Италия, последната страна без представен кандидат, предложи бившия премиер Паоло Джентилони да заеме място в изпълнителната власт на ЕС от 1 ноември.    Председателят на ЕК ще ръководи екип от високопоставени служители, номинирани от страните-членки – 27 на брой, стига Великобритания да напусне ЕС до 31 октомври.    По всичко личи, че германският християндемократ почти е спазила обещанието си за постигане на равенство между половете в своя екип - най-малко 12 жени са номинирани за Комисията от столиците на ЕС.    Румъния предложи две имена - мъж и жена, като окончателният избор на Фон дер Лайен все още не е известен.    Номинираните обаче трябва да бъдат утвърдени от Европейския парламент, където кандидатите ще бъдат събрани от депутатите в поредица от изслушвания, започващи на 30 септември.    Фон дер Лайен бе избрана на поста като компромис. Тя заменя напускащия председател на Европейската комисия Жан-Клод Юнкер.  ", "date": "2019.09.05", "title": "Урсула фон дер Лайен представя членовете на новата ЕК във вторник "}
{"url": "http://epicenter.bg/article/Papa-Frantsisk-pohvali-usiliyata-za-pomirenie-v-Mozambik/192054/7/0", "text": "Папа Франциск похвали президента и лидера на опозицията в Мозамбик за куража да подпишат историческо мирно споразумение, започвайки посещението си в африканската страна с призив за бъдеще, в което помирението, надеждата и устойчивото развитие ще станат \"оръжия на мира\", предаде Асошиейтед прес.    Хиляди жители на столицата, мнозина облечени с пъстри ризи с принтиран лик на папата и думите \"Надежда, мир, помирение\", изпълниха улиците на Мапуту, за да приветстват кортежа на папата по пътя му към президентския дворец за среща с президента    Филипе Нюси и лидера на опозиционното движение Ренамо - Осуфо Момаде, който бе сред поканените гости. В речта си Папа Франциск похвали смелостта на двамата лидери да загърбят личните интереси и насилието и вместо това да работят за общото благо.    \"Смелостта носи мир! Преживяхте страдания, мъки и нещастия, но отказахте да позволите човешките отношения да бъдат водени от отмъщение и репресии и омразата и насилието да надделеят\", каза папата, който говореше на португалски с испански акцент.   Източник: Новини.бг", "date": "2019.09.05", "title": "Папа Франциск похвали усилията за помирение в Мозамбик"}
{"url": "http://epicenter.bg/article/Yahoo-blokira-i-ostavi-hilyadi-potrebiteli-bez-dostap-do-imeylite-im/192059/7/0", "text": "Услугите на Yahoo се сринаха преди няколко часа, като хиляди потребители на електронната му поща са разгневени от липсата на информация за това колко дълго ще продължи прекъсването, предаде БГНЕС.   \"Възможно е да не можете да получите достъп до някои от нашите услуги, включително имейла. Нашият основен приоритет в момента е да отстраним проблема. Ние оценяваме вашето търпение\", се казва в съобщение на екипа за клиентско обслужване на Yahoo.   Потребителите на електронна поща BT Yahoo са се насочили към платформи за социални медии, за да се оплачат от прекъсването. ", "date": "2019.09.05", "title": "Yahoo блокира и остави хиляди потребители без достъп до имейлите им"}
{"url": "http://epicenter.bg/article/SASht-predlagali-milioni-dolari-na-kapitana-na-irakskiya-tanker--za-da-im-predade-koraba-/192066/7/0", "text": "Специалният пратеник на САЩ за Иран Брайън Хук е предложил на капитана на иранския танкер „Адриан Дария 1\" няколко милиона долара, ако той насочи кораба към страна, която ще го задържи от името на Вашингтон, съобщава израелският вестник The Jerusalem Post, като се позовава на британския всекидневник The Financial Times.    „С тези пари можете да имате такъв живот, какъвто си пожелаете“, е написал Хук в едно от поредицата електронни писма, изпратени до капитана на иранския танкер. „Ако решите да не поемете по този лесен път, животът ще ви бъде много по-труден\", е допълни Хук.    Предложението е отправено като част от програмата „Награди за правосъдие\" на Държавния департамент на САЩ, която предвижда предлагането и изплащането на парични награди на хора с информация, която „води до арест или осъждане на всеки, който планира, извършва, помага или се опитва да помага за международни терористични актове срещу американски лица или собственост, които възпрепятстват такива действия, и която води до идентифициране или разкриване на местонахождение на ключов терористичен лидер или нарушава финансирането на тероризма\", показва официална справка.    „По-голямата част от предложенията за награди са до пет милиона долара, но всички плащания на възнаграждения се извършват по преценка на държавния секретар“, според външнополитическото ведомство във Вашингтон.    Говорителят на Държавния департамент потвърди, че медийният доклад е точен.     ", "date": "2019.09.05", "title": "САЩ предлагали милиони долари на капитана на иракския танкер, за да им предаде кораба "}
{"url": "http://epicenter.bg/article/Amerikanski-i-rumanski-voenni-zaginaha-pri-ataka-s-kola-bomba-v-Kabul-/192069/7/0", "text": "Двама военнослужещи - американец и румънец, са убити от експлозия на кола-бомба в центъра на столицата на Афганистан Кабул, предава AFP, като се позовава на изявление на НАТО.    Двама чуждестранни „военнослужещи бяха убити по време на акция днес в Кабул“, се съобщава в изявлението на водената от САЩ мисия на НАТО.    „Единият от тях е бил от Румъния. Вторият убит е бил от САЩ“, се казва още в него.    Атаката е извършена от талибаните в т.нар. зелена зона в афганистанската столица Кабул, предава информационната агенция Agerpress.    Информацията бе потвърдена от министъра на отбраната на северната ни съседка Габриел Лес. Съгласно думите му, войникът е загинал при провеждането на патрул. В официалното изявление от МО в Букурещ се изразят съболезнования на семейството и близките на загиналия.    Бомбата е избухнала в затворената дипломатическа зона. Атаката е втора по рода си за тази седмица – при това на фона на преговорите, които САЩ и талибаните водят за мир Афганистан.    Говорителят на вътрешното министерство в Кабул Насрат Рахими заяви, че при нападението са пострадали 42 души, а 12 превозни средства са унищожени при експлозията. Часове по-късно талибаните задействаха бомба пред афганистанска военна база в съседна провинция, в резултат на което загинаха четирима цивилни.    Талибаните казаха, че нападението в Кабул е било насочено срещу превозни средства на „чужденци“. Базата на мисията на НАТО „Решителна подкрепа“ е разположена в близост, а британски войници са били мястото на атаката. Нито Алиансът, нито военните на Лондон обаче са коментирали нападението.  ", "date": "2019.09.05", "title": "Двама военни - американец и румънец, загинаха при атака с кола-бомба в Кабул "}
{"url": "http://epicenter.bg/article/Erdogan--Ako-ne-se-sazdade-zona-za-sigurnost--shte-badem-prinudeni-da-otvorim-granitsite/192071/7/0", "text": "Докато все още продължава неясното състояние около създаването на зона за сигурност в северната част на Сирия, за която се смята, че е постигната договорка между Турция и САЩ, президентът Реджеп Ердоган заяви: „Ако не се създаде зона за сигурност, ще бъдем принудени да отворим границите“. Това съобщават турските информационни сайтове.   На срещата с областните партийни лидери турският президент засегна темата за зоната за сигурност.   „Ние не направихме като западните държави, които отвориха вратите си за 100 бежанци. Броят на завърналите се в подсигурените зони наши сирийски братя вече достигна 350 хиляди. Казват, че нашето предложение за зона за сигурност е добро. Ако е така, дайте час по-скоро да я създадем“, изтъкна Ердоган.   Той упрекна Запада, че не изпълнява обещанията си и допълни: „Ако не се създаде зоната за сигурност, ние ще бъдем принудени да отворим границите. Ако стане, стане, ако ли не, отваряме вратите. Ако ще ни подкрепяте, подкрепяйте, ако няма да ни подкрепяте, тогава извинявайте.“   Като изтъкна, че са решени да изградят зоната за сигурност до края на септември, Ердоган заяви: „Ние ще дадем старт на това начинание. Целта ни е да осигурим място за пребиваване в зоната за сигурност на близо един милион наши сирийски братя.“   Турският президент засегна въпроса и за Източното Средиземноморие. „Ние взимахме под наем сондажни кораби. Сега разполагаме със собствени такива. Възможно е да се сдобием и с трети кораб. В момента нашите кораби са в региона. Самолетите и корабите ни са в готовност. В Източното Средиземноморие никой не може да ни лиши от собственото ин право“, подчерта Ердоган.   Той заяви, че санкциите не могат да уплашат Турция, а само ще затвърдят още повече нейната позиция.   „Пред нашата държава постоянно се създават пречки. Не се съмнявайте, че ние сами ще развием същия продукт и тогава пречките няма да имат смисъл“, каза Ердоган.   Източник: Обзорнюз, ", "date": "2019.09.05", "title": "Ердоган: Ако не се създаде зона за сигурност, ще бъдем принудени да отворим границите"}
{"url": "http://epicenter.bg/article/Kremal--Telefonen-razgovor-mezhdu-Putin-i-Zelenski-za-razmyanata-na-zadarzhani-vse-oshte-ne-e-planiran-/192074/7/97", "text": "Все още не е планиран телефонен разговор между президентите на Русия и Украйна, заяви говорителят на руския лидер Дмитрий Песков, цитиран от ТАСС и \"Фокус\".    „Засега няма планове“, отговори той на въпроса дали през следващите дни се планира телефонен разговор между Владимир Путин и Владимир Зеленски, във връзка с финализирането на решението за размяна на задържани лица.    \"Необходимите контакти по тази тема се осъществяват“, добави Песков.  ", "date": "2019.09.05", "title": "Кремъл: Телефонен разговор между Путин и Зеленски за размяната на задържани все още не е планиран "}
{"url": "http://epicenter.bg/article/Nad-220-000-dushi-ostanaha-bez-elektrichestvo-v-SASht-zaradi-uragana--Dorian--/192075/7/96", "text": "Над 220 000 жители на американските щати Южна Каролина и Джорджия останаха без електричество заради урагана „Дориан“, който удари САЩ, съобщава РИА Новости, като се позовава на специализирания портал Poweroutage.    Съобщава се, че проблеми с електричеството има при 205 хил. жители на Южна Каролина. Останалите без ток жители на Джорджия са около 15 хил. и повече от осем хиляди души в Тексас също имат проблеми с електрозахранването.    Местните енергийни компании съобщиха в социалните мрежи, че работят за отстраняване на проблемите.    В петък ураганът Дориан увеличи силата си и достигна петата и най-висока категория. Четири щата на САЩ, Флорида, Джорджия, Южна и Северна Каролина, обявиха извънредно положение поради приближаването на бедствието. „Дориан“ стана причина за смъртта на 7 души на Бахамските острови и разруши хиляди домове.     ", "date": "2019.09.05", "title": "Над 220 000 души останаха без електричество в САЩ заради урагана „Дориан“ "}
{"url": "http://epicenter.bg/article/Putin--Predlozhih-na-Tramp-da-kupi-rusko-hiperzvukovo-orazhie--toy-ne-iska/192077/7/0", "text": "Руският президент Владимир Путин заяви, че е предложил на американския президент Доналд Тръмп да закупи хиперзвуково оръжие от Русия. Според него на срещата в Осака e бил повдигнат въпросът как да се отчита в общите договорености съвременното руско оръжие, в това число и хиперзвукови ударни ракетни системи, предаде БГНЕС, цитирана от Нова телевизия.  „Казах на Тръмп: „Искаш ли да ти продадем? Така ще балансираме всичко веднага\". Отговориха обаче, че самите те скоро ще произведат. Е, вероятно, скоро ще произведат. Но защо да се харчат пари, след като ние вече сме похарчили, можем да получим нещо от тях, не в ущърб на сигурността ни, а с цел създаване на ситуация на баланс?”, заяви Путин на пленарна сесия на Източния икономически форум.  Руският лидер отбеляза, че отчитането на броя на носителите и бойните глави е „специален въпрос”. Той подчерта, че Русия е готова за този диалог, но все още не е получила ясен отговор от Вашингтон.  Русия е единствената държава в света, която официално обяви, че разполага с хиперзвуково оръжие. През февруари Путин съобщи за пускането на стратегическа ракетна система „Авангард“ и успешното тестване на хиперзвуковата противокорабна ракета „Циркон”.    Петият Източен икономически форум се провежда от 4 до 6 септември във Владивосток. ", "date": "2019.09.05", "title": "Путин: Предложих на Тръмп да купи руско хиперзвуково оръжие, той не иска"}
{"url": "http://epicenter.bg/article/Vladimir-Putin--Rusiya-shte-proizvezhda--no-nyama-da-bade-parvata--koyato-shte-izpolzva-zabraneni-raketi/192079/7/0", "text": "Русия ще произвежда, но няма да е първата, която ще разполага ракети, забранени по-рано от Договора за ракети със среден и малък обсег (ДРСМО). Това заяви държавният глава на Руската федерация Владимир Путин в реч на петото издание на Източния икономически форум във Владивосток, предава AFP, цитирана от \"Фокус\". „Вече публично заявихме, че няма да разполагаме (подобни оръжия), след като американците тестваха такава ракета. Но ще произвеждаме такива ракети, разбира се“, подчерта Путин. Според него изявлението на американския министър на отбраната, че САЩ са готови да разположат ракети в Япония и Южна Корея, не се харесва Русия. „Това ни натъжава и предизвиква в нас известна загриженост. Всъщност това беше тема на разговорите ни с премиера (на Япония Шиндзо Абе)“, допълни руският президент. „Ако те (американски ракети) бъдат разположени в Япония или Южна Корея, ние разбираме, че това ще стане под предлог да се неутрализират заплахите от Северна Корея, но за нас това създава определени и значителни проблеми. Защото, най-вероятно, тези ракетни системи ще покрият значителна част от руската територия, включително Далечния Изток\", подчерта лидерът на Кремъл. Той отбеляза, че оттеглянето на САЩ от ДРСМО е контрапродуктивна стъпка, унищожаваща системата за международна сигурност и контрол върху оръжията.  ", "date": "2019.09.05", "title": "Путин: Русия ще произвежда, но няма да бъде първата, която ще използва ракети, забранени по-рано"}
{"url": "http://epicenter.bg/article/Pravitelstvoto-na-Dzhonsan-se-klati--sled-kato-brat-mu-napusna-v-znak-na-protest-sreshtu-Brekzit/192082/7/0", "text": "Джо Джонсън, който беше депутат и министър по бизнес въпросите в правителството на брат си, обяви и че няма да участва в следващите избори    Правителството на министър-председателя на Великобритания Борис Джонсън се клати, след като брат му Джо Джонсън напусна министерския си пост, в знак на протест срещу Брекзит, пише британският вестник The Independent, цитиран от \"Фокус\".    Това беше удар за авторитета на Джонсън, след като брат му подаде оставката си след „неразрешимо напрежение“ между националният интерес на Великобритания и семейните му връзки.    Джо Джонсън, който беше депутат и министър по бизнес въпросите в правителството на брат си, обяви и че няма да участва в следващите избори.    Депутат от лейбъристката партия обяви, че премиерът е „толкова голяма заплаха, че собственият му брат му няма доверие“.    \"Вече имахме четирима на образованието за две години, това е най-новият признак за хаоса, който консерваторите са причинили на образованието и за заплахата,която катастрофалният Брекзит без сделка представлява за нашите колежи и университети.\", добави тя.    От своя страна говорителят на премиера заяви, че Джонсън би желал да благодари на брат си за службата му.    „Той беше брилянтен, талантлив министър и фантастичен депутат. Премиерът, като политик и като брат, разбира, че това не е било лесно решение за него“, се казва в изявлението.    По-рано премиерът понесе друг удар, след като депутатите в парламента гласуваха успешно указ, с който да блокират излизането на страната от ЕС без сделка и отхвърлиха плана на Джонсън за предсрочни избори.    Това от своя страна раздвои представителите на лейбъристката партия, след като стана ясно, че нейният ръководител Джеръми Корбин се колебае дали да не подкрепи подобни избори пред 31 октомври, обявената от Джонсън дата за Брекзит.    Представителят на консерваторите, Майкъл Гоув заяви от своя страна, че „няма добро време в годината да напуснем Европейския съюз без сделка“.  ", "date": "2019.09.05", "title": "Правителството на Джонсън се клати, след като брат му напусна в знак на протест срещу Брекзит"}
{"url": "http://epicenter.bg/article/EK--Shte-tryabva-da-ima-osnovatelna-prichina-za-poredno-otlagane-na-Brekzit/192084/7/0", "text": "Говорителят на Европейската комисия Мина Андреева заяви в четвъртък, че ще трябва да има основателна причина за ново отлагане на Брекзит и ще трябва да бъде постигнато единодушие в Европейския съвет по този въпрос, предаде БНР.    \"Ако получим от Великобритания искане за удължаване на срока за Брекзит, тогава ще зависи от 27-те държави-членки на Европейския съюз да се съгласят единодушно на всяко едно такова искане. Подобно искане също така трябва да бъде по уважителна причина. Каква ще е причината, когато ще бъде изтъкната и как тя ще бъде оценена - можем да говорим за това, след като всъщност се случил“, заяви г-жа Андреева.    Вчера Камарата на общините на Обединеното кралство прие закон, който изисква от премиерът Борис Джонсън да поиска още едно отлагане на Брекзит до 31-ви януари догодина, за да може до тогава да бъде договорена сделката по развода с ЕС. Това може да се окаже поредното удължаване на срока преди влизане в сила на член 50 от Лисабонския договор (правото на страна-члена на ЕС да напусне съюза), като все още валидното настоящо удължаване на този срок изтича на 31-ви октомври.  ", "date": "2019.09.05", "title": "ЕК: Ще трябва да има основателна причина за поредно отлагане на Брекзит"}
{"url": "http://epicenter.bg/article/Putin-nareche-zadarzhaneto-na-rusnatsi-po-iskane-na-SASht--quot-mnogo-losha-praktika-quot--/192086/7/97", "text": "Задържането на руски граждани по искане на Вашингтон е много лоша практика, която възпрепятства развитието на двустранните отношения между страните. Това мнение изрази руският президент Владимир Путин на среща по време на Източния икономически форум във Владивосток, пише вестник “Российская газета“, цитиран от \"Фокус\".    „Това е много лоша практика, тя усложнява нашите междудържавни отношения“, каза Путин, коментирайки въпроса за случаите на задържане на руснаци в чужбина по инициатива на правоохранителните органи на САЩ.    „Говоря не на шега, без ирония. Най-често не виждаме причината за недружелюбните постъпки от този род\", добави Путин.    Руският лидер подчерта, че Москва очаква сътрудничество от други страни в случаи на задържания, свързани с престъпни деяния, и предложи да се подпишат съответните междудържавни документи, които ясно да посочват как да се действа в такива случаи.    \"Впрочем, някои от тези документи съществуват, но всъщност те не работят\", добави президентът.    Трябва да се отбележи, че според статистиката, само през миналата година 40 руснаци са били арестувани в чужбина по инициатива на Вашингтон. По-рано стана известно, че по искане на Белия дом, в Неапол е бил задържан Александър Коршунов, заподозрян в икономическо разузнаване. Руското посолство отбеляза, че правят всичко възможно, за да върнат Коршунов обратно в Русия.  ", "date": "2019.09.05", "title": "Путин нарече задържането на руснаци по искане на САЩ \"много лоша практика\" "}
{"url": "http://epicenter.bg/article/Erdogan-planira-da-varne-1-mln--siriytsi-po-rodnite-im-mesta--zaplashva-Evropa-s-nova-migrantska-valna/192090/7/0", "text": "Турция планира да върне 1 млн. мигранти обратно в Северна Сирия и ще отвори отново мигрантските пътища към Европа, освен ако не получи адекватна международна подкрепа за плана си, пише електронното издание на гръцкия вестник Kathimerini, цитирано от Агенция \"Фокус\".    „Нашата цел е поне един милион от нашите сирийски братя и сестри да се завърнат в зоната за сигурност, която ще формираме по южната ни граница“, заяви президентът на Турция Реджеп Тайип Ердоган.    Коментарите идват, докато Турция оказва натиск върху Вашингтон за по-нататъшни отстъпки относно планираната зона за сигурност в североизточната част на Сирия. Позициите на Анкара от своя страна се намират под нарастващ натиск в Идлиб, където подкрепяната от Русия правителствена офанзива притиска сирийския север.    „Казваме, че трябва да създадем такава зона за сигурност, че да можем да изграждаме градове тук вместо палаткови лагери (за завръщащите се мигранти)\", каза Ердоган.    \"Осигурете ни логистична подкрепа и ние можем да изградим жилища на 30 км дълбочина в Северна Сирия. По този начин можем да осигурим условия за нормален живот за мигрантите\", коментира президентът.    „Това или ще се случи, или в противен случай ще трябва да отворим вратите“, закани се турският лидер.    „Или ще ни окажете подкрепа, или ще ни извините, но ние няма да носим тази тежест сами. Не успяхме да получим помощ от международната общност, а именно от Европейския съюз\", завършва изявлението си Ердоган.   ", "date": "2019.09.05", "title": "Ердоган планира да върне 1 млн. сирийци по родните им места, заплашва Европа с нова мигрантска вълна"}
{"url": "http://epicenter.bg/article/Vezhdi-Rashidov-izlozhi-lichnata-si-kolektsiya--sabirana-tseli-45-godini--za-parvi-pat-v-Plovdiv/192088/6/0", "text": "Изложбата \"Страсти\", която показва склуптора Вежди Рашидов и като творец и като колекционер, бе открита в Пловдив.    На първия етаж ценителите ще видят западноевропейска живопис от 17-ти, 18-ти и 19-ти век. Вежди Рашидов е събирал платната в продължение на 45 години.   В личната му колекция е включена  и оригинална графика от Рембранд, подарък от Светлин Русев.   Рашидов показва и над 50 свои рисунки, акварели и скулптури. Той обяви, че подарява шест от творбите от личната си колекция на Градската художествена галерия в Пловдив.   Изложбата се осъществява по покана на Градската галерия и е акцент в програмата на Есенния салон на изкуствата на община Пловдив за 2019-а – годината, когато градът е Европейска столица на културата. Ако качествата на богатото творчество и международната известност на Вежди Рашидов са добре познати, то пристрастеността му към колекциониране на произведения на изкуството до неотдавана оставаше скрита за широката публика. Картините са на автори от Холандия, Белгия, Франция, Италия и Германия, а сред най-ценните е гравюра от Рембранд.   С години произведенията са издирвани, купувани, реставрирани, докато назрее моментът да се срещнат с българските почитатели на изкуството. Оценка на качествата на скулптора Вежди Рашидов още през 80-те години на 20 век дава прочутият му колега със световно признание Сезар Балдачини: „….Той е човек с невероятен темперамент…с такава сила и заряд…Това, което прави, е прекрасно… докоснато от експресионизма… Той носи у себе си всичко най-необходимо за един велик творец….Очевидно е колко много културни слоеве присъстват в творбите му. Той е един от неокласиците на нашето време“.   Вежди Рашидов е въздействащ и разпознаваем не само в своите пластики. Неговите характерни деформации на формата са отличими в рисунките и акварелите му. По повод работата си с различни техники и материал той подчертава: „…Много често си задавам въпроса: „Кой материал е по-удачен?“ Всеки материал е толкова деликатен, колкото е деликатна мисълта на човека. Ако материал и мисъл могат да се покрият, тогава се получава наистина едно произведение. И то сериозно.“   Източник: ", "date": "2019.09.05", "title": "Вежди Рашидов изложи личната си колекция, събирана цели 45 години, за първи път в Пловдив (Снимки)"}
{"url": "http://epicenter.bg/article/Mirela-Kostadinova--Sotsialistite-otkazvat-da-izdignat-pametnik-na-Chardafon--bil--quot-piyanitsa-i-amoralen-quot-/192031/11/105", "text": "В българската история Продан Тишков-Чардафон остава с участието си в едно от най-значителните политически събития след Освобождението – Съединението на Източна Румелия с Княжество България през 1885 г., включва се в подготовката и случващото се тогава. За него Захари Стоянов написва първата романизирана биография у нас и му дава новото име Чардафон Велики. Самият Симеон Радев сочи забележителните му заслуги по Съединението. Безспорно той е дръзка и пламенна личност в нашата история. Разказват, че при един прием на цар Фердинанд в двореца, Чардафон отишъл с кучето си. Фердинанд грубо го сритал. Чардафон му казал: „Ваше Величество, отхрани си кучета и ги ритай!“ И демонстративно напуснал двореца. През студения 7 декември 1859 г. при неговия баща отишъл, за да се обръсне габровския каймакамин. Той попитал защо му трепери ръката и е забравил да му направи кафе. - Как да не трепери, ефенди… Булката от три дни я мъчи рожбата, а не идва на бял свят, казал берберина. - Не се кахъри. Рожба, която се бори с майка си, мъжка ще е, юнак над юнаците. Ела в конака да ти дам пушка. Ще стреляш през комина и детето ще се появи на бял свят. Така и станало. Появило се момченце, което растяло палаво, обичало да играе с пищови, по Заговезни и Великден гърмяло из махалата и близките гори и водело цяла чарда от махленски деца след себе си. Щом поотраснал учил бръснарство при баща си, но не харесал занаята. Очите му все през прозореца гледали. Училището също не му вървяло. На четиринадесет години остава сирак, баща му си отива от света. Малкият Продан отишъл на гурбет във Влашко, където видял живота на хъшовете. Научил, че свободата трябва да се извоюва. През 1876 г. в Габрово се подготвяло вече въстанието. Момчето разбрало това и бързо се завърнало в балканския град, за да участва в него. Пренасял оръжие в рогозки, барут и фишеци във възглавници, пастърма в кошници, покрити с трески. Пожелал да се присъедини към четата на Цанко Дюстабанов, но той му казал: - Малък си още. Може да ни издадеш.   Момчето отвърнало:  - Аз ли? Сюлейман до умиране ме би в конака, но дума не отроних за съзаклятието в нашата градина. Тогава голям ли бях да ви пазя, а сега малък…  - Нямаш и оръжие. С този пищов, който носиш, турчин няма да убиеш. Слез в града и ще ни бъдеш връзка!  -Тогава ще взема пушката на някой убит турчин, а до тогава ще ви нося вода, огън ще клада. Цанко Дюстабанов не престъпил думата си и не го приел. През следващата година Продан се явил за опълченец пред военна комисия в Габрово, но отново някакъв полковник отсича: “Когато пораснеш, тогава ще станеш войник в българската армия!“ След Освобождението на България, животът на Продан Тишков в родния му град става невъзможен. Той е либерал и противник срещу пълномощията на княз Александър I Батенберг. През 1881 г. е принуден да отиде в Пловдив. Там се запознава със Захари Стоянов, Димитър Ризов, майор Данаил Николаев и учителката Делка Шилева, която ще стане негова съпруга. Тя е член на Голямоконарската чета, записана на второ място в списъка. Извезала е знамето на четата. Носела сабя на кръста, бял калпак и не се деляла от Чардафон. Остава вярна до края на живота му и няколко години преди той да почине на 13 декември 1902 г. му пише от София в Габрово: „Драгий, милий, Чардафоне, теглилата, които преживях и преживявам, не можаха да ме прегънат, още повече въздигнаха честолюбието ми, повишиха гордостта ми. Не ме е срам да ти изповядам, че много, много те обичам и ще те обичам“. По-късно им се ражда дъщеря. При кръщаването й в църквата свещеникът отказал да я кръсти както пожелал Чардафон. Той си е избрал името Свобода. „Няма светица с това име!“, казал свещеникът. А Чардафон му отговорил: “Има такава светица, отче! Тая светица е Света Свобода Българска, за която съм се бил…“ После грабнал детето: “И без петли ще съмне! Некръстено ще си го взема и няма да умре!“ Обзет от идеята за Съединението, той е избран в тайния революционен комитет – БТЦРК. Тогава Чардафон е само на 25 години. В същото време постъпва и като сержант в румелийската полиция на село Голямо Конаре. Под предлог, че основава гимнастически дружества, обикаля Пловдивските околности и създава революционни комитети. Неговата конна дружина, също очаква деня на преврата, който е определен за 15 септември. „Властта се научава за съзаклятието и изпраща кап. Райчо Николов с жандармерия да арестува Чардафон, но той като съединист още повече разпалва духовете и не се връща в Пловдив. Идва префектът Димитров да разбере какво става в Голямо Конаре. В това време забиват черковните камбани и се развяло зеленото знаме, ушито от Делка Шилева, ограждат общинското управление и арестуват префекта и под общия възглас: „Долу Румелия и пашата! Да живее Съединението“ разкъсват пагоните и румелийските значки на жандармите. Чардафон държи пламенна реч и обявява за свалено румелийското правителство. Рано в зори на 6 септември Чардафон влиза със своите „фараони“ в Пловдив и заедно с войските на майор Николаев обсаждат конака.   Арестуват генерал-губернатора Гаврил Кръстевич“, това разказва един от най-големите изследователи Илия Габровски. Веднага след Съединението Чардафон се завърнал в Габрово. Хората се трупали по улиците, за да видят края на една несправедливост – Берлинския договор. Веднага след екстернирането на генерал-губернатора в Цариград, славната чета се отправя към турската граница, от където очаквали нападение, но злото дошло от сръбската граница. Пламва Сръбско-българската война. До 1895 г. Чардафон служи в българската армия и като ротмистър се уволнява в Лом. Завръща се отново в родния си град. Основава ловно дружество „Сърна“ със свои приятели и е негов председател. Целта била да съдействат за правилно стопанисване на ловното богатство, да се преследва избиването на дивеча, да се разпространяват познания за ловното дело. Дружеството залесява – създава път, чешма, урежда зоологическа градина. По-късно то построява Ловен дом. Чардафон дава бащината си къща за нуждите на читалището. Написва малка книга „Принос към Габровското въстание през 1876 година“. Тя е препечатана от Д. Б. Митов като притурка на неговия вестник „Литературен глас“. Чардафон организира и възпроизвежда на открито боевете на Габровското въстание и дори повикал от Стара Загора турчин, който правел фойерверки и фишеци. По случай 25 годишния юбилей на Габровското въстание на 1 май 1901 г. организира среща в квартал Боровото. На нея присъстват живи участници на въстанието, опълченци и доброволци от Сръбско-българската война. „Да ми издигнете паметник, в основата на който да издълбаете годините на възхода и борбата и славата и победата, Освобождението и Съединението на България“. Умира на 22 ноември 1906 г. от пневмония. Години след смъртта му, славата му затихва. По инициатива на неговия изследовател Илия Габровски, който събира и историческите материали за музейната сбирка и прави родословно дърво, както и на граждани, се внася предложение да бъде издигнат паметник на Чардафон. Самият той на кон, със знаме в ръка влиза в Пловдив. Но социалистическата власт отказала, защото бил „пияница и аморален“, „само императорите яздели коне, а не един ротмистер“, не заслужавал „грамаден паметник, по-голям от Априловия“. В архивите се пазят и други клевети. Започва дълга кореспонденция между Габровски и властта. Той пише до първия секретар на ОК на БКП с молба да се преразгледа повторно решението и да „получи реабилитация нашият Чардафон“. Нещата потръгнали и през 1965 г. паметникът е възложен на скулптора Илия Илиев, но полека работата отново се занемарява.   В писмо от 6 октомври 1975 г. до Илия Габровски главният архитект на града Карл Кандулков му пише: „В заседанието си бюрото на ОК на БКП ме повикаха да ми съобщят решението си, че няма да се поставя фигурата на Чардафон. Препоръчах бюрото да не взема отношение по този въпрос, за да не се наложи пак да го променя, но не ме послушаха. Казаха, че Чардафон е изобщо пройдоха, пияница, развратник и няма какво повече да се занимаваме с него. В реплика с другарят Бучакчиев зададох въпроса: колко любовници е имал Васил Левски? Или Христо Ботев? За тях това не е било важно. Ако търсим заслугите на всеки човек откъм негативната страна то изобщо няма да има паметник на света.   Август Саксонски е имал 16 жени, от които са се родили към 170 деца – и сега има от неговите потомци. Но немците не се свенят да му изградят най-големите паметници.“ Решението на властта е категорично – паметник няма да се строи. Но фигурата на Чардафон вече била изработена, вложени са много средства и трябвало нещо да се направи с нея. Взема се ново решение от скулптурата да се направи паметник на руските освободители „като конникът представлява руски войник“.   Върху главата на Чардафон слагат брада и мустаци. Архитект Кандулков отново пише до Илия Габровски с огорчение: „Аз искрено съжалявам за станалото. Излезе едва ли не, че на своя глава съм започнал този паметник. Но това не е най-важното. Жалко, че сме тръгнали да ровим цялата българска земя, ровим чуждите библиотеки, дано открием нещо за българите, а тук гледаме да се оплюем колкото може повече. Ние сами не се уважаваме, а се сърдим, че другите народи не ни уважават“. Кореспонденцията мужду властта и Габровски се води години. До него пише и Първият секретар на Окръжния комитет на БКП Трифон Пашов, че „решенията около изграждането на още един паметник на Продан Тишков – Чардафон се основават на задълбочени проучвания, включително и от Института по история при БАН“. Пашов има предвид надгробния паметник на Чардафон, който е само бюст. Вторият, който е проектиран е мемориален. В крайна сметка паметникът на Чардафон Велики се превръща в паметник на руските освободители. След демокрацията той отново е преработен в скулптура на историческия герой. През този година се навършват 160 г. от неговото рождение.", "date": "2019.09.05", "title": "Мирела Костадинова: Социалистите отказват да издигнат паметник на Чардафон, бил \"пияница и аморален\""}
{"url": "http://epicenter.bg/article/Darina-Grigorova--Prehodat-sazdade-podobie-na-elit--koyto-se-chuzhdee-ot-balgarskoto--ot-naroda/192038/11/0", "text": "- Да, Съединението на Княжество България с Източна Румелия е единственият пример от новата ни българска история за изцяло българска победа – и военна (отблъскването на сръбската агресия), и политическа (признаването му от великите сили), и нравствена (българи се завръщат при българи). Правото и правдата са на наша страна в този случай, единствен обаче.  В останалите драматични за Балканите и света военни сюжети ние не успяваме да отстоим военното с политическото и с нравственото, и оставаме зависими от външни сили.  Впрочем, има още един пример от новата ни история, който светло мъждука в историческата ни памет – спасяването на българските евреи. Въпреки Хитлер, напълно безсребрено, не срещу откупуване, каквито единични случаи е имало по време на Втората световна война. Тук обаче нравственото не съвпада изцяло с политическото, защото е в синхрон с позорните Закон за защита на държавата и Закон за защита на нацията. Видим е разломът “народ-политици”, който се задълбочава като тенденция, почти необратима днес. - Най-трудният за изпълнение – забравете дрязгите, можем да се съберем на една поляна, но нека да е българска поляна, а не чуждопоклонническа. В чужбина има един странен емигрантски страничен ефект – българи не се обединяват с българи, а се пазят един от друг, за да не си сторят някоя мръсотия просто така, за спорта. Това са ми го споделяли не само близки, роднини, но и приятели, принудени да живеят навън. Видиш ли българин, трай си или бягай! И това е болка от опит, странен опит. Поне тук да не сме такива, за да има къде да се върнат. - Много е важно да се знае съединението в името на какво е, а оттук и на кого дава сила? Съединение срещу “комунизма” 30 години след преврата, или съединение на шуробаджанаци срещу закона – вечният български преход, или съединение за общ проект, с грант или без?  - Апатията е болест на духа, която се поддържа от масовизирания песимистичен образ на България в медиите. Черните новини се изтъкват, докато примерите на добро, сторено от българи – дали на световни олимпиади, на световни сцени или академични форуми и открития, у нас и навън, това се премълчава. Внушението е, спасявайте се поединично, терминал 2 и прочее европейско гурбетчийство. Бедата е, че преходът създаде подобие на елит, който се чуждее от българското, от народа, живее в затворени квартали, в частни болници и училища, съществуващи повече за сметка на държавните. Този “елит” е позволил на чужди компании да изнасят българско злато за сметка на катастрофически екологични последици, и внася европейски боклук, чието изгаряне  дишат българите. Злато за смет. Много са примерите, които могат да отчаят и най-ведрия човек. В същото време на нашата земя само българинът може да оцелее въпреки всичко, факт.  А що се отнася до безверието, то също е резултат от възпитанието на духа. След 1944-а атеизмът не минава безнаказано. Но забележете, след 1989-а не се въведе християнско, православно образование и възпитание в училищата ни. Тук не ни е виновен комунизмът, това е приспиващата либерална идеология, посрещната доброволно като “европейска ценност”, и едва когато придоби извратени форми с Истанбулската конвенция сепна българите.  - Не мисля, че “герой” и “лидер” са едно и също, напротив. Националният герой мисли за общото и се жертва за него, докато т.нар. лидер е либерален индивидуалист, който използва и управлява/мениджира общото за лични цели – кариерно израстване. Това са объркани, антиценности. Най-големият герой от Съединението за мен е генерал (тогава майор) Данаил Николаев, роден в Бесарабия (земя на българи, поучили убежище в Русия, бягащи от османските поробители, запазили патриархалното трудолюбие и достойнство) и българският безименен войник.   Днес има лаборатории за лидери, инкубатори на бройлери с чиновническа – местна или глобалистка закваска, но без национален хоризонт. Президентът няма как да е реален водач поради силно ограничените правомощия, но би могъл да сплотява нацията, както и да е другото лице на България навън. Дребна, но все пак утеха за момента, защото имаше и обратни случаи. - Ако на останалите тук българи се даде надежда... Елементарното, да се спазва закона, да не се краде (пардон, усвояват средства) безогледно, антиестетично и вредно, да не се умъртвяват “доброволно” прасета, кози, пчели и прочее поминък кой знае защо само на дребните собственици – сиромаси или работяги. Ако училището и армията станат престижни – с възпитателни функции в името на общото. Не е нужно много, но тогава и 2 милиона да сме, ще се възродим. Малко ни погубва, но и малко ни е нужно, за да се изправим. И причината е вътрешна, защото външните сили се възползват, подстрекават, оказват натиск, но последното решение и отговорност е наше, на нашата власт, за която пък даваме или не даваме нашия глас.  - Ще допълня казаното от Вас – да, Русия е против Съединението, но руският цар не допуска турските войски да преминат южната ни граница, която е оголена заради западния фронт със сърбите и представляваме лесна плячка (справка Междусъюзническата война и не само).  - МВнР признава “приноса на СССР за разгрома на нацизма в Европа”. “Принос” е доста меко казано, защото принос имат съюзниците, а основната решаваща роля е на Съветската армия. Все пак нямаше официална благодарност към САЩ за “победата над нацизма”, каквато изрече германският президент.  Квалификацията “половин век репресии” от “съветските щикове” удобно забравя за денацификацията, общоевропейска политика, част от която е Нюрнбергският процес и Народният съд у нас. Репресии има, но изложбата не е за тяхна възхвала. Българи доносничат за българи, отговорността е повече на българското общество, отколкото на “тоталитарната система”.  Да “съветваш” руското посолство относно термина “освобождение” на официално равнище, разглеждайки го като “съмнителна историческа теза”, е неуместен тон. Защото тогава може да се откажем от Южна Добруджа, която остава в рамките на България – победена държава, благодарение на СССР, на същите тези “съветски щикове”, към които Борис III е имал друго отношение за разлика от съвременните ни творци на външната ни политика.  Друг е въпросът, че тази изложба можеше да е по-сполучлива и далеч повече приветствана на 8 май 2020 г., когато Европа ще празнува 75 години от освобождението си от нацизма – цяла Европа, не Източна, както се изтъква в заглавието.  Но ако само название на неоткрита изложба така травмира МВнР, защо официално се мълчи за паметника на американските летци, бомбардирали София, пред американското посолство?! Или това се приема безропотно като нещо естествено, че да си има и веществен мил спомен. САЩ и СССР са съюзници срещу Хитлер, но съветски самолети не хвърлят бомби по български градове. Ще кажете, ама ние не сме им обявявали война. Да, така е, и това не е случайно. Ние не прекъсваме и дипломатическите си отношения със СССР до 5 септември 1944 г., прекратени по съветска инициатива. Но сме военен съюзник на Германия. За съжаление, съдейки по бурната медийна реакция в Русия по повод изявлението на МВнР, което само по себе си не е изненада за нас и едва ли бихме му обърнали такова внимание, за руското общество то има ефект и постигната крайна цел – фобия към България. Когато не можеш да унищожиш русофилията на българите, заличи българофилията у руснаците. И това работи. - Да опаковаш паметника на Съветската армия ала Кристо, само и само за да не го виждаш, това е интересна диагноза – за тези, които празнуват на 22 юни, а скърбят на 9 май. Дебатите у нас са тяхно дело, малко са, шумни са, хронично е. Съветската армия с цената на огромни жертви както на военно, така и на цивилно население, освобождава концентрационните лагери, спокойно димящи в Европа до края на войната, и неутрализира нацизма на европейския континент за дълъг период.  Има обаче и друг момент, обясняващ непоносимостта към съветското, и рефлектиращ върху споровете за паметника: влизането на България в съветската зона на влияние и социалистическия блок с всички последствия. Също резултат от войната. Оттук 9 септември и 9 май за нас не са едно и също. - Благодарение на СССР България запазва присъединената през септември 1940 г. Южна Добруджа, въпреки че е победена страна.  Колкото до “ако не беше съветската армия”, тогава нацистка Европа щеше да има съвсем друг облик, а ние нямаше да сме сред “арийците” на Третия райх (справка, съдбата на евреите в Македония). Или може би сте забравили какво е отредено за славяните от Хитлер? ", "date": "2019.09.05", "title": "Дарина Григорова: Изявлението на Външно постигна крайната си цел – фобия в Русия към България! "}
{"url": "http://epicenter.bg/article/Kevork-Kevorkyan--Mestyat-Pekin---i-vsichko-drugo-/192057/11/33", "text": "Не изглежда много прилично председател на Парламента да бъде наричан „пекинска патица“ – понеже веднъж Караянчева премести Пекин от Китай във Виетнам, и беше напълно убедена в правотата си.  Когато са в режим на дребнаво заяждане, нашите първенци са готови да преместят всичко.  Но още по-малко прилично е председател на Парламента да си служи с лафове, сякаш е в разгара на приятелска гощавка: „Радев играе беквокал на Нинова“ – това пак е от Караянчева.    Освен, че не е вярно, то е и прекалено безцеремонно, дори за тукашните нрави. ГЕРБ ще страда много, ако повярва в това твърдение.  Добре, че Караянчева не е генерал: така както мести Пекин, където й падне, тогава сигурно направо щеше да бомбардира клетия град.    Много бих искал тя да ни снабди с някакво определение и за Плевнелиев: той пък какво е - флигорничката на ББ?    Все по-малко задръжки имат първите ни хора, позволяват си невероятни словесни волности, въздържанието минава за нещо неприлично.  Сякаш дори се радват на своята незрялост. Много често са си направо словесни башибозуци, газят из словото като кърджалии.    Преди време показаха един романтичен филм за Караянчева, донейде в традициите на съветското кино – в жанра на плакатните филми: днешната шефка на държавата в битността й на началник на цех за изработване на калъпи за пластмасови щайги. Симпатично някак си ти става, неизбежно е.  Но сега този образ се разрушава от ненужно словесно ръмжене.    Оставете ББ и Радев сами да си сравняват мераците.  Сега наблюдаваме старание по една елементарна технология: Говориш срещу Радев – харесваш се на Бойко. Изглежда лесно постижимо, но има обратния ефект.  Тъй или иначе, и от това майтапчийство няма никаква полза, освен, че \"простолюдието\" окончателно губи доверието си в институциите.    И, по дяволите, спорете по същество.  Фактите винаги се заобикаляни в тия разправии, затова те се израждат в махленски сблъсъци. Пекин е във Виетнам, гледай си работата.    Бившият шеф на енергийния холдинг наскоро съобщи, че от началото на годината един милиард лева са изтекли заради евтиния ток, който изнасяме.  Министърката на енергетиката, като истинска теменужка, бодро отвърна нещо през рамо за пропагандата на БСП – и толкова.    Във всичко все им се привижда вражеска „пропаганда“.  Така разсипаха и Фандъкова. Техни фирми рият из София и си оставиха ръцете, а някой я шишка непрекъснато да дава обяснения. Представете си в тази роля Ширак, Лужков или Джулиани - да бъдат „беквокал“ на несръчни пиари.  Някой си е въобразил, че с думи може да се закърпи и най-безобразната улична дупка.    Властниците ни просто нямат подход дори към себе си.  Груби към опонентите си, те не схващат, че не са милостиви/премерени и към себе си.    ББ пък реши, че трябва сам да печели избори и всичко останало - дори и народната отнесеност.  Ако чувате някакво змийско съскане – това е от езиците на лизачите му.    Той вече предпочита да се вижда сам в пространството, многобройните му срещи с този/онзи не могат да прикрият тази самотност.  Парадоксално, тя е съпроводена с възторжени/неразумни изблици - когато заявява, примерно, че някой има хиляди награди, а онзи не е помирисал нито една; пак добре, че не казва, че същият знае и хиляди чужди езици.    А „простолюдието“ започва вече да се плаши за състоянието на държавата, щом тя една дипломка за чужд език не може да фалшифицира за нуждите на бивш властник.    В замяна на това бруталното майтапчийство, което практикуват мнозина, става прекалено натрапчиво.  Оставете един човек да се майтапи в държавата, по-забавно ще е.    Веднъж вече споменах за новата прокоба: не можем да се отлепим от сравненията с Живков, те изглеждат неизбежни. Тия пък, дето притворно ръмжат по негов адрес, те пък са отрочета на ония, които му правиха паметниците и вечно ще си останат като репеи по крачолите на Времето.    Е, кой беше майтапчия по „онова“ време, освен самият Живков? Сега всички се майтапят, Власт на майтапчии.    „География не наука дворянская“ - казваха руските аристократи и спокойно си бъркаха, но ние, все пак, сме си кърджалии.  Местенето не е само на Пекин.  Ами местенето/наместването на странни персонажи във всевъзможни роли, доста от тях непосилни за тях?    Ами Местенето на Народа - набутването му в ролята на глухоням слепец?    Отдавна вече си мисля, че най-почтено ще бъде, поне засега, нашето Проскубано Време да мълчи за Миналото, че то няма силиците да го проумее; че има нещо сакато в опитите му да го осмисли.    Преди няколко дни в „Репортерите на Би Ти Ви“ излъчиха филм за Иван-Асен Георгиев.  Прокапа нещо озадачаващо от него, сякаш имаше някакво, може би несъзнателно, смесване на втвърдени и ситуационни ценности – сякаш, щом днес сме евроатлантици, сме задължени да преглътнем и неговото предателство.  Накрая да не излезе, че трябва да направим паметник и на този предател – може би, защото е бил ценен и добре платен агент на ЦРУ.    Не се колебайте за паметничето – то ще е знак към тукашните чужди агенти да бъдат по-старателни. Обаче предателството си е предателство – независимо от неговите подбуди.    Анжело Куюмджийски, който вербува Иван-Асен, го напътства така: „Искай всичко от американците, всичко ще ти дадат, сега е време да живееш“.  Някак мътен бе фокусът към този случай. То е все едно, англичаните да преглътнат предателството на „Петорката от Кеймбридж“ – но и в този случай не младежкото им заплесване по комунизма е от значение, а избиването на предадените от тях английски агенти в килиите на Лубянка.    Най-мръснишко е майтапенето с Историята.  В някои случаи то минава дори отвъд границата на налудното.  Виждаме държавници, които се държат като малоумни измамници – дори, когато става дума за най-драматични събития от човешката история.    Поляците не канят Русия да участва в церемонията по случай 80-годишнината от началото на Втората световна война.  Германският президент минава метър с едно плоско извинение, което звучи направо оскърбително.  И просташко: извинявайте, че за шест години преместихме Пъкъла тук.    Голям комплимент е, когато наричам подобни типове „малофарматни“, те са си етични неандерталци, нищо повече.  Ами нашите медийни палета – хайде, не се дръжте като манастирски послушници в нечистия храм на въпросните неандерталци.    От емисията Новини на Би Ти Ви на 1 септември не стана ясно, участвала ли е Русия във Втората световна война.  Вместо това научихме, че на церемонията във Варшава полския президент направил паралел между събитията преди 80 години, породени от имперски амбиции, и политиката, водена от Русия днес.    Хитлер, Холокоста, Хирошима, руските жертви, които осигуриха Победата - нищо от Голямото Изстъпление сякаш няма значение - важно е само да научим, че полският президент си е начесал крастата с Путин.    Това не е само неукост. Това е съзнателна политика.    И не търсете дежурно някой ветеран от войната – потърсете самата История.  Слугувайте на Истината.    Луди ли сте да не кажете и една дума за Руските Жертви?  Накрая да не повярвате, че германците са ви освободили от германската чума?    Как човек да не си спомни за Умберто Еко – в романа си „Нулев брой“ той цитира следния виц: Хитлер е изгнаник в Аржентина и неонацистите се опитват да го убедят да се върне на сцената, за да завладеят отново света. Хитлер дълго се гъне и колебае, но накрая се решава и казва: „Добре, но този път ще бъдем лоши, нали?“    Умберто Еко цитира и друга шега, приписвана на диригент, който казал за един музикант: „В своя жанр Х е бог. А жанрът на Х е .овно“.  На мен ми изглежда да е казано за мнозина от днешните световни „държавници“.    ***    Докато пиша тази дописка, чувам Бойко да разказва, колко много е помагал на Мая Манолова – колкото да подсети „простолюдието“, какви са ги редили двамата един за друг.    Майтапете се, майтапете се – Народът не е глух.    ***        ***  ", "date": "2019.09.05", "title": "Кеворк Кеворкян: Местят Пекин - и всичко друго "}
{"url": "http://epicenter.bg/article/Andrey-Pantev--/192062/11/33", "text": "  Изправени сме пред поредната годишнина от Съединението. Особен феномен в нашата история, на който се уповаваме и се утешаваме в години на угнетение. Какво да си напомним според календара на Шести септември?    Като исторически феномен Съединението от 1885 г. неизменно стои в нашия политически речник. Виси като написана надежда над парламента. Но неволно приемаме, че като реалност е трудно постижимо и положение невъзможно в настоящи времена и контакти. Гледаме го само като перспектива.    Вече знаем всичко за Съединението, но това познание виси в миналото. Знаем с какво пренебрежение ни гледаха, когато през 1879 г. се появихме на политическата карта. Знаем как очакваха да сме кукла в чужд инструментариум, знаем как се чудеха откъде всред българите ще се намерят грамотни хора, които да служат като стрелочници на Ориент експрес.    А през есента на 1885 г. за един месец става друго. Незначителното княжество между Дунав и Стара планина се изсмива над един международен договор, ампутирал най-значимия етнически масив в Източните Балкани. Неговият народ показва поразително съчетание между вътрешни акции и дипломатически маневри, предотвратява безредици, не позволява бруталности, спечелва една вероломно натрапена война и накрая показва тъй рядкото за региона благоразумие, като не иска от победения компенсации, контрибуции и територии.    Защо турското население в Източна Румелия не протестира срещу Съединението? Защото то беше вече усетило, че в българските две тогавашни държави има повече перспективи за сносен живот, повече модернизъм и повече бъдеще. И най-вече повече толерантност. При най-малък етнорелигиозен вътрешен конфликт през септември 1885 г. динамиката можеше да се насочи в друга посока и с друг резултат. Би било заплашено не само съединисткото дело, но и съдбата на васалната още България.    А малката България уголемява територията си почти двойно, след като губи не повече от 700 жертви на бойното поле. При Сливница, Драгоман, Видин и Брезник българите показват, че не са само орачи, овчари и градинари. Да удвоиш територията си за две седмици, не е проста работа за който и да е. Това, с условното изключение от съединението между Влашко и Молдова преди двадесетина години, е поразителен прецедент не само в балканската, но и в европейската история.    Кой „отвън” можеше тогава да повярва, че можем това? Та самите ние се надявахме в началото това да направи добрата Европа. Колко протестни мемоари, колко почтителни мисии, колко поклони към европейските монарси и министри, колко напъни на комитетите „Единство”! А Европа си стоеше зад Източна Румелия, пращаше дипломатически представители, приемаше, че има „румелийци”, което си беше чиста, при това коварна измишльотина!    Какво ли щеше да стане, ако не бяха пловдивските съединисти, българските патриоти в същинска България, Захари Стоянов и Продан Тишков? Можеше и досега да има митници и паспортни пунктове по вакарелските възвишения и по софийските книжарници да се появят книги с „превод от румелийски”. Да, дори и с езика можеше да стане така, колкото и днес да ни изглежда смехотворно. Но така са се приемали и други нови езици на Балканите, някои от които ние самите днес признаваме!    Но дълго преди боевете в измислената Източна Румелия ставаше и нещо друго. Българите там надделяваха другите етнически групи с едно тихо културно превъзходство, в което нямаше капка агресия и капка насилие. Това бе тайното разковниче на нашия лесен триумф. Ние побеждавахме без викове и патрони. Нашите училища, нашите читалища, нашето театро, нашите вестници и списания бяха по-модерни и по-привлекателни, отколкото останалите. Българският език можеше да не доминира на пазара, но като обща форма на граждански и битов контакт се налагаше без особена регламентация.    Такава предпоставка лежеше в основата на всичките други развития. Източна Румелия, която беше повече европейски устроена, отколкото самото Княжество, не бе само поредната област с особено устройство, каквито имаше в Ливан, Сирия, Египет, Корфу и Крит. Тя беше малка Европа всред руините на Европейска Турция.    Половината от нашия елит беше се преселил там, особено след 1881 г. Той твореше там. В Областното събрание, източнорумелийския парламент, българският език бе общата комуникация за политически, граждански и битов контакт. Както постепенно и в съдилищата. Столицата Пловдив окончателно се „побългаряваше”. Най-доброто от българския революционен опит, гарниран с умереност и координация, бе възприет и приложен от съединистките дейци с явната или дискретна помощ от Варна и София.    Имаше и още нещо различно. В Източна Румелия не бяха останали турски гарнизони. Това беше особеност, рядка за балканските провинции на Османската империя. Така Трети март присъстваше явно и демонстративно в съединисткото начинание. Можем само да гадаем какво щеше да се случи, ако там имаше турска войска. Последствията при другите ни обединителни начинания в Македения и Одринско, където положението беше друго, ни напомнят това добре оползотворено удобство.    Русия бе резервирана към Съединението заради княз Александър. А все пак нейните пики и шашки изгониха турците не само в Дунавска България, но и в Източна Румелия. Светът заедно със самата Русия започна да ни гледа по различен начин, както с удовлетворение констатира в лично писмо самият К. Иречек.    Дали всичко това е линейна историческа хроника, завинаги заминала, вкаменена от патината на времето?    Ние не можем да вградим миналото днес. Нашето съвремие е толкова различно, че сме предпазливи до съмнения относно „уроците на историята”. Но все пак могат да се открият и видят полезни сходства и паралели. Те са непреходен завет от онези времена. Той ни напомня банализираната дума единство. Не като онази униформеност, която е пагубна за всяко общество.    Единството, проявено в Съединението, е преодоляване на лични мотиви в името на едно общобългарско дело. Чувство за реални възможности, усещане за суровите реалности, при които тогава не е било възможно да се повтори в Скопие осъщественото в Пловдив. Това тогавашно преглъщане на пристрастия, дори и на лична неприязън, е рядкост в нашето политическо наследство. Обратното е най-пагубният негатив в нашето национално-политическо поведение.    Много от тогавашните политически дейци не са одобрявали методиката и мащабите на Съединението. Едно е било то за министър-председателя Петко Каравелов, друго е било за председателят на Народното събрание Стефан Стамболов, трето е било за Княза, четвърто за З.Стоянов. Пето е било и за горките пловдивчани, които са разбирали, че няма повече да бъдат столица. Няма да има министерства и дирекции. Но те са искали да има по-голяма България. Там е тяхната благородна жертва.    Когато през юни 1886 г. се събират двата български парламента на общо заседание в София, има и критики. Но не и когато сърбите са чакали да пият „Бела кафа” в София. Пропускаме и че след пресичането на сръбско-българската граница от войската на ген. Лешанин, европейските представители в София са съветвали Княза и Каравелов да не се оказва съпротива, за да се избегне кървопролитието.    Това е най-важното, което извличаме от този вечен урок. Защото днес политиката не се индикира с увеличаване на територии. Но всичко останало няма давност. Различията, полемиките, противопоставянето са естествено състояние в политиката. Но не и тогава, когато носят обща вреда. Затова си струва някои исторически проекции да се обмислят!", "date": "2019.09.05", "title": "Проф. Андрей Пантев: Съединистко съвремие"}
{"url": "http://epicenter.bg/article/Samotniyat-prezident/192083/11/0", "text": "При формалното наличие на три опозиционни сили, доста странно е, че трябваше президентът да заеме най-ярката антиправителствена позиция при откриването на новата сесия на Народното събрание. И ако все пак ДПС и „Воля“ играят ролята на скрити патерици на управлението, то бе донякъде странно, че дори БСП бе доста обрана в своята декларация. Всички сякаш „стъпваха на пръсти“ преди предстоящия местен вот.  Съпътстващата я ораторска сивота придаде само още по-ярък характер на обръщението на Румен Радев. Но това едва ли ще му спести поредната порция медийни и политически атаки. Готовността на държавния глава да влиза и издържа на подобен двубой е белег не само на политическа смелост, но и битка за политическото му оцеляване.     Те умело изолираха Румен Радев от всякакво влияние по отношение на важните вътрешни и международни проблеми с ясното намерение, че подобен процес ще доведе и до политическото му маргинализиране. Просто хората ще свикнат, че от президента нищо не зависи, а от тук и че той на нищо не е способен. За да не попадне в този капан, за президента е важно постоянно да се позиционира като антипод на правителството. Досега той умело изпълнява тази роля.   Затова и повече от две години той не е способен да трансформира личностната си репутация в обществена енергия.   Поиска усилване на парламентарния контрол върху министър-председателя, нов подход за изразходването на бюджетните излишъци, мерки за повишаване на качеството на законотворчеството и др.      Тук дребните промени нито се харесват, нито се забелязват. За да се получи резонанс у хората, е необходимо много ярко политическо послание, натоварено с още повече популизъм. От рода на установяване на президентска република или рязко намаляване на броя на депутатите.   Или все още не рискува да ги вкара в употреба. И той, както и останалите български политици, се съобразява прекалено много със създадените от герберската медийна химера „правила“, които изискват блатото да не се закача. Иначе ще ти лепват етикета на предател, глупак или маргинал.  Но Радев и досега е бил подложен на медийната преса на управляващите. Всяка негова публична изява се представя като пример за неподобаващо поведение на един държавен глава, който, видите ли, воден от персоналните си интереси внася разделение сред нацията и напрежение в политическия живот. Всъщност президентът консумира непрестанно негативите от поведението си и не се възползва от главното си преимущество.  А такова има.   Истината е, че ако иска да бъде адекватен на обществените настроения, Радев трябва да отхвърли ограниченията на медийните манипулатори и да бъде много по-рязък и напорист. След като правилно дефинира управлението като котерия, преяждаща с власт и преливаща от корупция, той е длъжен да предприеме енергични стъпки за борба с нея. Дори да начертае стратегия за нейното сваляне. Без да се съобразява с реакциите, които ще последват и обвиненията, които ще му се отправят. В действията си той може засега смело да се опира на одобрението на хората.  И да се надява в един момент то да се трансформира в подкрепа.    Изправен пред поредна тежка борба, държавният глава ще бъде силно обезкървен, ако точно сега БСП реши да възприеме по-предпазливо поведение. Ако това се случи, партията ще се окаже и с двата крака в капана на ГЕРБ, наречен самоограничаване. Неслучайно веднага след евроизборите мастити анализатори изтъкнаха конфронтационното поведение на Корнелия Нинова като основна причина за изборната загуба. Тези хора едва ли са загрижени за благополучието на столетницата, просто изпълняваха директивата да лишат от „жило“ единствената парламентарна опозиционна сила в България. И да я върнат във времената на Михов.    Без негативното и конфронтационно говорене, без масираното изнасяне на скандали, това нямаше да се случи. И хората на Борисов правят всичко възможно да не отиват на нови избори в подобна обстановка.  Наместо да се ангажира с поредица законодателни инициативи, които няма да видят бял свят, по-добре БСП да внесе вот на недоверие към правителството поради загубата на формално мнозинство, след като \"Атака\" бе изгонена от патриотичната коалиция. И да поиска персонален вот на недоверие към Борисов заради изказването му за отказа ни от Шенген.  Така ще накара хората, които го подкрепят, да се чувстват емоционално обвързани с позициите му, което с времето ще се структурира като осъзната политическа общност. Способна не просто да свали ГЕРБ, но и да дискредитира трайно герберизма.   Разбира се, има риск от провал. Машината на управляващите е колосална и нищо чудно да смеля президента. Както се случи с Яне Янев или Бареков. Но за Румен Радев едва ли има смисъл да се бори за втори мандат, ако ще продължава да бъде държан в днешната си клетка.   Където поне днес (б. Ред. - 4 септември) изглеждаше много самотен.  ", "date": "2019.09.05", "title": "Самотният президент"}
{"url": "http://epicenter.bg/article/Reurers--Turtsiya-i--Folksvagen--finalizirat-sporazumenieto-za-zavoda-/192044/4/0", "text": "Турция е все по-уверена, че германският автомобилен производител Фолксваген ще изгради новия си завод на територията. Съответното убеждение се е засилило след „изключително положителна\" среща между високопоставен представител на на компанията и президента на Турция Реджеп Тайип Ердоган, проведена по-рано седмица, предава Reuters, като се позовава на три източника.    Агенцията съобщи миналата седмица, че двете страни водят разговори по въпроса за данъците на автомобили в Турция, за да приключат инвестицията от един милиард евро. Германският концерн, който обмисля и България като вариант за инвестицията, не е обявил окончателното си решение, но източниците твърдят, че Фолксваген е настроен положително към избирането на Турция за вложението.    Ердоган и високопоставен служител на компанията са договорили уреждане на повечето проблеми по време на среща тази седмица, разкри турски източник, запознат с въпроса.   Източник от Фолксваген на свой ред разкри, че Ердоган се е срещнал с главния изпълнителен директор на компанията Хърбърт Дийс.    „Преди имаше някои малки проблеми, като например данъчните договорености върху автомобилите, които ще се продават. На срещата беше постигнато почти пълно съгласие “, каза турският източник. „Ако няма проблем в последната минута, инвестицията ще бъде направена в Турция\".    Високите данъци в Турция за по-големите автомобили ограничават повечето купувачи и местните производители до по-малки размери на двигателя. През 2018 г. автомобилите с двигатели под 1,6 литра съставляват 96% от пазара в Турция. Източник заяви, че Анкара се опитва да намери формула за справяне с проблемите на Фолксваген, без да поставя в неизгодно положение съществуващите производители на автомобили.    Основни компании като Fiat (FCHA.MI), Renault (RENA.PA), Ford (F.N), Hyundai (005380.KS) и Toyota (7203.T) са произвели над 1,3 милиона моторни превозни средства в Турция през миналата година.    Чешкият премиер Андрей Бабиш заяви във вторник по време на посещение в Анкара, че Фолксваген ще прави голяма инвестиция в Турция.    Втори източник от Фолксваген заяви, че все още трябва да се изяснят само незначителни въпроси, главно по данъчните въпроси. Очаква се споразумението да бъде постигнато след няколко седмици, а заводът се предвижда да бъде построен в западната провинция Маниса, разкри източникът.    „Вече няма проблем да мислим, че инвестицията ще бъде направена в Турция. Това решение ще бъде обявено скоро, след като бъдат направени окончателните корекции“, увери втори турски източник.     ", "date": "2019.09.05", "title": "Reurers: Турция и Фолксваген финализират споразумението за завода "}
{"url": "http://epicenter.bg/article/VAS--Srokat-za-obyavyavane-na-pobeditel-ot-targa-za--Turski-potok--prez-Balgariya-e-mesets-sled-24-09-/192046/4/0", "text": "От прессцентъра на Върховния административен съд (ВАС) уточниха за Агенция „Фокус“ сроковете за обявяване на победителя от търга за построяване на продължението на „Турски поток“ в България. Съобщението е изпратено по повод материал в руската информационна агенция EA Daily, в който се твърди, че „съдебният процес за победителя от търга за построяване на продължението на „Турски поток“ в България може да отнеме месеци и дори години“.    В изпратения от пресцентъра на ВАС текст се уточнява, че „срокът за обявяване на съдебното решение след заседанието на 24 септември 2019 г. е в рамките на около един месец“. От пресцентъра са категорични, че \"поднесеното в материала твърдение, че прессекретарят на ВАС е обяснил, че „процесът няма времева рамка и може да продължи години”, не отговаря на истината и е манипулативно\".      Във връзка с материал на информационната агенция „Energy Intelligence”, публикуван от информационна агенция „Фокус” със заглавие „ЕА Daily: България ще протака дълго строителството на „Турски поток”, в който се цитира прессекретаря на Върховния административен съд, бихме искали да заявим следното:    Кореспондентът на чуждестранното издание е изпратил електронно писмо до пресцентъра на ВАС на 8 август 2019 г., с което отправя питане дали има законоустановен срок за обявяване на решението и моли за линк към административното дело.    Още същия ден пресцентърът е изпратил на кореспондента на изданието писмен отговор с линк към административното дело и му е отговорил, че срокът за обявяване на съдебното решение след заседанието на 24 септември 2019 г. е в рамките на около един месец.    В този смисъл поднесеното в материала твърдение, че прессекретарят на Върховния административен съд е обяснил, че „процесът няма времева рамка и може да продължи години”, не отговаря на истината и е манипулативно.    Административно дело № 8250 от 2019 г. срещу Решение 741/2019 на КЗК е образувано на 16.07.2019 г. – непосредствено след постъпването му в съда, в началото на съдебната ваканция. Заседанието е насрочено за 24 септември 2019 г. от 11 часа – почти веднага след края на съдебната ваканция.  ", "date": "2019.09.05", "title": "ВАС: Срокът за обявяване на победител от търга за „Турски поток“ през България е месец след 24.09 "}
{"url": "http://epicenter.bg/article/Desislava-Taneva--V-lichnite-stopanstva-shte-mogat-da-se-otglezhdat-do-3--a-ne-do-5-praseta-/192055/4/0", "text": "В личните стопанства вече ще могат да се отглеждат до три, а не до пет прасета, както беше досега. Това е част от превантивните мерки срещу африканската чума по свинете.   Министърът на земеделието Десислава Танева участва в парламентарния контрол и обяви какви са мерките за справяне с болестта.   В кулоарите на парламента тя заяви, че промените в нормативната уредба ще станат факт до края на годината.    \"Не може всяко лично стопанство да е станало и стопанство с развъдна дейност. Това чувствително качва епизоотичния риск, така че трябва всички да спазват правилата\", смята министърът на земеделието.    Танева поясни, че до края на месеца трябва да приключи дебатът за новите мерки за биосигурност. Тя обясни, че целта е следващата година всяка домашна свиня да е с мерки за биосигурност, като отчете, че се наблюдава драстично намаление на активните огнища на болестта, благодарение взетите мерки.   Над 7400 заявления са подадени от земеделски стопани, които очакват обезщетения за умъртвени прасета заради африканската чума, обяви министърът на земеделието Десислава Танева по време на парламентарния контрол.    До момента са изплатени над 2 200 000 лева.    12 области са засегнати от заразата.    В едно от активните огнища в Голямо Враново трябва да бъдат унищожени 1000 свине-майки.    От 22 дни няма регистрирано огнище на чума при домашните свине.    Предвижда се актуализиране на законодателството по отношение на биосигурността у нас.    Министър Танева очерта начините, по които ще продължат да бъдат подпомагани земеделските стопани, които доброволно са унищожили животните:    \"Когато няма елементарни мерки за биосигурност, епизоотичният риск е висок, затова с оглед спиране наистина на изключително висок интензитет в началото на месец юли, то от края на юни започна, бяха предприети и най-непопулярните мерки\".    Министърът на земеделието, храните и горите да може със заповед да променя сроковете за ловуване и да регулира числеността на дивечовите запаси при дивата свиня, в случай на епизоотия - това предвиждат промени в Закона за лова и опазване на дивеча, приети единодушно от парламента на първо четене.", "date": "2019.09.05", "title": "Десислава Танева: В личните стопанства ще могат да се отглеждат до 3, а не до 5 прасета!"}
{"url": "http://epicenter.bg/article/-quot-Toplofikatsiya-Pernik-quot--AD-shte-sadi-institutsii--otgovorni-za-spiraneto-na-rabotata--/192073/4/0", "text": "„Топлофикация Перник“ АД ще потърси правата си по съдебен ред, включително и срещу институциите, които са отговорни за спирането на работата на съоръженията на Дружеството. Това заявяват от ръководството на дружеството по повод безсрочна принудителна административна мярка от страна на Министерство на околната среда и водите, която на практика спира работата на съоръженията на дружеството.    Ето пълния текст на съобщението на „Топлофикация Перник“ АД:    Обръщаме се към Парламента на Република България, Министерство на околната среда и водите, Министерство на енергетиката, Комисия за енергийно и водно регулиране, Община Перник и всички жители на град Перник.    Във връзка с наложената на „Топлофикация Перник“ АД безсрочна принудителна административна мярка от страна на Министерство на околната среда и водите, Ви уведомяваме, че „Топлофикация Перник“ АД в качеството си на производител на електрическа и топлинна енергия не може да гарантира:    - Завършване на одобрената ремонтна програма на Дружеството в определените срокове    - Сигурността на доставките на основното гориво за обезпечаване на предстоящия отоплителен сезон за неопределен период от време    - Доставките на битова гореща вода и топлинна енергия във всички учреждения и в домовете на жителите на гр. Перник    „Топлофикация Перник“ АД не е единственото индустриално предприятие, функциониращо на територията на град Перник.    Считаме, че не е редно да се рискува сигурността на отоплението на град Перник за сметка на невъзможността на Министерство на околната среда и водите да решат възникналите в района проблеми.    „Топлофикация Перник“ АД ще потърси правата си по съдебен ред, включително и срещу институциите, които са отговорни за спирането на работата на съоръженията на Дружеството!    Гр. Перник                                                  От Ръководството  05.09.2019 год.                                         на „Топлофикация Перник“ АД   ", "date": "2019.09.05", "title": "\"Топлофикация Перник\" АД ще съди институции, отговорни за спирането на работата ѝ"}
{"url": "http://epicenter.bg/article/Evrokomisiyata--Balgariya-e-propusnala-da-sabere-DDS-za-624-mln--evro-prez-2017-g-/192081/4/0", "text": "България е пропуснала да събере данък \"Добавена стойност\" (ДДС) за 624 милиона евро (11 на сто) за 2017 година. Това сочат данни, представени днес от Европейската комисия. Общо държавите в ЕС са пропуснали да получат ДДС за 137 милиарда евро,    В сравнение с предишни години разликата между дължимия и събрания ДДС е по-малка, но все още е значителна, което показва нуждата от промяна на правилата и от повишено сътрудничество в ЕС, се отбелязва в съобщението на комисията.    С разликата между дължимия и събрания ДДС се измерва ефективността на мерките във всяка държава за прилагане и спазване на правилата, като по този начин се прави оценка на пропуснатите приходи заради данъчни измами, избягване на данъци, несъстоятелност, финансова неплатежоспособност и погрешно определяне на размера на дължимия данък, пояснява комисията.    Най-голямата разлика между дължимия и събрания ДДС е отчетена в Румъния - 36 на сто несъбрани приходи от ДДС за 2017 г., следвана от Гърция (34 на сто) и Литва (25 на сто). Най-малка е разликата в Швеция, Люксембург и Кипър, където несъбраните приходи от ДДС са средно 1 процент. В абсолютно изражение най-голямата разлика между дължимия и събрания ДДС е отчетена в Италия - 33,5 млрд. евро.    Показателите при отделните държави все още се различават съществено. Несъбраните приходи от ДДС са намалели в 25 държави и са се увеличили в три. Малта отчита спад от седем на сто, Полша от шест на сто, Кипър - с четири процента. Резултатите на Словения, Италия, Люксембург, Словакия, Португалия, Чехия и Франция показват намаление на разлика между дължимия и събрания ДДС с над два процента. Тази разлика силно нарасна в Гърция (2,6 на сто) и Латвия (1,9 на сто), и малко - в Германия (0,2 на сто).    В номинално изражение разликата между дължимия и събрания ДДС е намаляла през 2017 г. с 8 милиарда евро и достига 137,5 млрд. евро, като това намаление е сходно на отчетеното през 2016 г. - 7,8 млрд. евро. През 2017 г. разликата между дължимия и събрания ДДС е била 11,2 на сто от общите приходи от ДДС в ЕС, в сравнение с 12,2 на сто през предходната година, се посочва в съобщението.  ", "date": "2019.09.05", "title": "Еврокомисията: България е пропуснала да събере ДДС за 624 млн. евро през 2017 г."}
{"url": "http://epicenter.bg/article/Spipaha-golyamo-kolichestvo-heroin-i-kanabis-v-Blagoevgrad/192017/3/0", "text": "Специализираната полицейска операция по противодействие на наркотрафика е осъществена в сряда от служители на сектор ПКП при ОДМВР-Благоевград. На ГКПП Кулата - Промахон на изходното трасе за Р. Гърция, те извършили проверка на лек автомобил \"Ауди\", управляван от 40-годишен мъж от Петрич.    В колата пътувал и негов 47-годишен съгражданин. В хода на полицейските действия са намерени два пакета с общо 186 г кафяво прахообразно вещество, реагирало положително на хероин при направения полеви наркотест. Последвало задържането на двамата мъже. В хода на операцията са извършени претърсвания и изземвания в стопански постройки в землището на Петрич, собственост на 59 – годишен местен жител. Там са открити и иззети близо 1 040 грама суха тревиста маса, реагираща положително на канабис. Мъжът и друг негов съгражданин – на 48 години, са задържани като съпричастни към случая.    Образувано е досъдебно производство и работата по документирането на случая продължава под ръководството на Окръжна прокуратура-Благоевград.   Източник: Канал 3", "date": "2019.09.05", "title": "Спипаха голямо количество хероин и канабис в Благоевград"}
{"url": "http://epicenter.bg/article/Ostaviha-v-aresta-zadarzhanite-za-dvoynoto-ubiystvo-kray-Negovan-/192041/3/0", "text": "Софийският апелативен съд остави в ареста двамата мъже, задържани за жестокото двойно убийство на семейство, чиито тела бяха открити край Негован, предаде Нова тв.    Пламен Шляпашки и Георги Нанчев са обвинени в предумишлено убийство на бившия треньор по борба Йордан Атанасов и съпругата му - Мариана. Смята се, че мотивът за жестокостта е финансов.    Семейството е застреляно с пистолет със заглушител в апартамента им в кв. „Иван Вазов”, а след това телата им са разчленени и изхвърлени в бидони в язовира край Негован.    И двамата обвиняеми казаха пред съда, че съжаляват.    Според обвинението лицата са с висока степен на обществена опасност. Апелативният съд счете за основателни мотивите на първа инстанция.    Служебните адвокати поискаха изменение на мярката в по-лека - домашен арест, но съдът счете, че има реална опасност двамата да извършат друго престъпление и потвърди - обвиняемите остават в ареста.    Днес Шляпашки и Нанчев отново не казаха нито дума пред медиите.  ", "date": "2019.09.05", "title": "Оставиха в ареста задържаните за двойното убийство край Негован "}
{"url": "http://epicenter.bg/article/Ministar-Karakachanov-shte-uchastva-v-natsionalnata-informatsionna-kampaniya--Badi-voynik--v-Pleven-/192063/2/0", "text": "Министърът на отбраната Красимир Каракачанов ще участва в събитията от националната информационна кампания „Бъди войник“ в Плевен на 10 септември. В инициативата ще се включи и бригаден генерал Николай Караиванов, началник на щаба на Сухопътните войски, съобщават от пресцентъра на министерството на отбраната.    Проявите ще започнат в 16.00 ч. на площад „Възраждане“ и в района на Военния клуб, където ще бъде разположена информационна борса за набиране на войници и матроси. Със свои щандове в нея ще участват видовете въоръжени сили, Националната гвардейска част, Служба „Военна полиция“, Централното военно окръжие, както и Факултет „Авиационен” към Националния военен университет.    В близост ще бъдат експонирани образци въоръжение, военна техника и екипировка на Сухопътните войски, Военновъздушните сили и Служба „Военна полиция“. На място ще бъде позициониран и самолет L-39ZA „Албатрос”. Военнослужещи от Специалните сили ще демонстрират действия за обезвреждане на терористи и освобождаване на заложници, реална стрелба с маркиращи боеприпаси, специализиран ръкопашен бой с владеене на тънкости от бойните изкуства.    Посетителите ще могат да разгледат и музей на открито: „Оръжието на българската войска в миналото”, организиран от национално дружество „Традиция”, клон Плевен.    От 18.30 ч. на откритата сцена на площад „Възраждане“ ще започне концерт на Представителния ансамбъл на Въоръжените сили и Представителния духов оркестър на Сухопътни войски. Зрителите ще могат да се насладят на изпълненията на Маргарита Хранова, Росица Кирилова, Райко Кирилов, Вили Станева, Емилия Валенти, Съни, Ива Костадинова, Таня Дупаринова, известният рецитатор Янко Лозанов, квартет „Армейска песен“, танцова формация „Алгара“, фолклорно трио „Ладена и др.    В концерта ще се включат още Мажоретен състав и Първи ученически гвардейски духов оркестър към СУ „Ив. Вазов“ - Плевен, клуб по спортни танци „Дъга” към Военен клуб Плевен и клуб по български народни танци „Веселяци” – Плевен.  ", "date": "2019.09.05", "title": "Министър Каракачанов ще участва в националната информационна кампания „Бъди войник“ в Плевен "}
{"url": "http://epicenter.bg/article/Piarat-na-GERB-Nikola-Nikolov-kam-Manolova--A-se-moleshe-da-Borisov-da-te-pazi-ot-BSP--/192064/2/0", "text": "\"Евала, прическа! Не ти прави чест, че започваш кампанията си с антириторика Борисов. Не поминиш ти, но аз помняяя...! Как му се моли да станеш омбудсман? Как му се молеше да те пази от твоите в БСП? Не помниш и как измислихте “Костинброд”? Не си спомняш и твоята роля? Не помниш след това как се молеше на кой ли не да те пази от прокуратурата? Е хайде да си опресниш паметта по много въпроси от близкото ти минало! Успех, госпожа!\"    Това написа ръководителят на пресцентъра на ПП ГЕРБ Никола Николов във Фейсбук след тв участието на Мая Манолова в сутрешния блок на бТВ.  ", "date": "2019.09.05", "title": "Пиарът на ГЕРБ Никола Николов към Мая Манолова: А се молеше да Борисов да те пази от БСП! "}
{"url": "http://epicenter.bg/article/Prof--Nikolay-Radulov--Tryabva-da-sme-blagodarni--che-sme-v-ES-i-NATO/192065/2/0", "text": "Трябва да сме благодарни, че сме приети в ЕС и НАТО, иначе щеше да се окаже, че за нас не е хубаво да сме и там. Идеята на премиера Бойко Борисов е, че всичко хубаво, което се е случило на България и българите, се е случило под неговото мъдро ръководство.   Това каза пред БНР проф. Николай Радулов, експерт по национална сигурност. Бившият главен секретар на МВР коментира думите на министър-председателя Бойко Борисов, че сега не е добре страната ни да бъде приета в Шенген.    По думите му тази реакция е като в баснята за лисицата и киселото грозде - никой не ни кани, но ние сега не искаме и се съмняваме, че е добре да участваме.    Пред БНР проф. Радулов припомни, че преди време Борисов беше заявил, че само една боя ни дели от Шенген.    Експертът изрази мнение, че мигрантите могат да минават през границата на България с Турция: \"Независимо, че Борисов твърди, че всичко, което бихме получили от Шенген, ние го получаваме и сега - не е така! Има ограничение и в шенгенската информационна система, има ограничение и по отношение на съвместната дейност със специални полицейски сили - по отношение на информация. Докато не сме в Шенген, не ни се дава пълна и навременна информация. Има и много бележки по отношение на правосъдието и прокуратурата и докато там не бъдат взети сериозни решения - мисля, че няма да бъдем допуснати в Шенген\".    Според него това, че сме вън от Шенген няма да намали вниманието на новосъздадената Европейска прокуратура и на европейския прокурор и припомни, че при анализи е установено, че прекалено много евросредства са били обект на злоупотреби от България и Румъния.    По думите му технически страната ни е готова за Шенген, но явно европейските лидери са решили, че не сме готови да бъдем допуснати там.  ", "date": "2019.09.05", "title": "Проф. Николай Радулов: Трябва да сме благодарни, че сме в ЕС и НАТО"}
{"url": "http://epicenter.bg/article/Vitsepremierat-Nikolova--Demografskata-ni-politika-e-nasochena-kam-tsyaloto-naselenie-na-Balgariya-/192068/2/0", "text": "Заместник министър-председателят по икономическата и демографската политика Марияна Николова взе участие в Срещата на високо равнище за демографската политика, която се провежда в унгарската столица Будапеща. Това съобщиха от Правителствената информационна служба.    В изказването си на форума вицепремиерът отбеляза сериозните усилия на страната ни в отговор на демографските промени. Като ярък пример за ангажираността на държавата за подпомагане на семействата и насърчаване на раждаемостта Николова посочи осигуряването на повече възможности и повече финансов ресурс за асистирана репродукция.    „Демографската политика е насочена към цялото население на Република България и е ориентирана не само към увеличаване на раждаемостта, а също акцентира върху повишаване на качеството на човешките ресурси“, изтъкна още заместник министър-председателят Николова.    Заедно с българския вицепремиер на Срещата на високо равнище за демографската политика, която се провежда за трети път в Будапеща, участват още министър-председателят на домакините Виктор Орбан, премиерът на Чехия Андрей Бабиш, президентът на Сърбия Александър Вучич и бившият австралийски премиер Тони Абът.  ", "date": "2019.09.05", "title": "Вицепремиерът Николова: Демографската ни политика е насочена към цялото население на България "}
{"url": "http://epicenter.bg/article/Aleksandar-Andreev--Do-momenta-za-mestnite-izbori-sa-registrirani-tri-partii-i-edna-koalitsiya/192070/2/0", "text": "За местните избори са регистрирани три партии и една коалиция – това са „Воля“, ПП ГЕРБ, Партия „Свобода“ и „Демократична България - Обединение“. Постъпили са заявления за регистрация от над 14 партии и 5 коалиции.   Това каза говорителят на ЦИК Александър Андреев на брифинг във връзка с подготовката и провеждането на изборите за общински съветници и кметове, предаде репортер на Агенция „Фокус“. Говорителят на ЦИК припомни, че срокът за регистрация на партиите и коалициите изтича на 11 септември.   Андреев направи сравнение с изборите през 2015 година за общински съветници и кметове. „Тогава заявления са подали 81 партии и 3 коалиции, като са регистрирани след изтичането на срока за регистрация от ЦИК 71, които са продължили по-нататък с участието си в изборите, като 10 от тези 81 са заличени и им е отказана регистрацията и три коалиции, които са регистрирани за участие в изборите“, каза още той.   Трите пункта за приемането на изборните книжа в София ще облекчат работата на избирателните комисии, обясни Андреев на брифинга.   \"Приехме нарочно решение приемането на протоколите и изборните книжа от секционните избирателни комисии (СИК) в София да става в три отделни пункта\", поясни той. Андреев уточни, че по този начин отделните административни райони на Столичната община (те са общи 24) ще бъдат разпределени на различни места.   „Съставът на общинската избирателна комисия ще бъде разпределен в трите приемателни пункта“, продължи той. „След техническото приемане на всички протоколи, Общинската избирателна комисия на свое заседание в пълен състав ще приеме и съответните решения за обявяването на резултатите и решенията за обявяването на общинските съветници, кмет на общината и районни кметове на кметства“, добави още Андреев. Той изрази надежда, че по този начин ЦИК ще облекчи работата на общинските избирателни комисии в приемането на изборните книжа и материали. „По този начин ще се даде възможност по-ефективно и по-бързо в Столична община да бъдат приети книжата и материалите, тоест да няма напрежение или по друг начин да се получи забавяне при приемането на книжата“, посочи Александър Андреев.   До 6 септември кметовете трябва със заповед да образуват избирателните секции и да обявят публично адресите им, каза още Андреев.   И обясни, че обявяването на местоположението на секциите е от значение за всички избиратели, които могат след което да проверят в коя секция ще гласуват: „Ако секцията е променена, хубаво е избирателите да го знаят предварително, за да може да се ориентират, а не в последния момент да разберат“, коментира още той.   До 16 септември трябва да бъдат обявени тарифите, по които медиите ще сключват договорите с участниците в местните избори, обяви говорителят на ЦИК. „На тази дата – 16 септември - печатните и онлайн новинарските издания трябва да предоставят на ЦИК и на общинските избирателни комисии, съответно и на Сметната палата своите тарифи. По отношение на електронните медии тарифите следва да бъдат изпратени на Сметната палата, ЦИК и общинските избирателни комисии в зависимост от това дали имат национален, или регионален обхват, до началото на предизборната кампания или до 26 септември 2019 година“, уточни Андреев.  ", "date": "2019.09.05", "title": "Александър Андреев: До момента за местните избори са регистрирани три партии и една коалиция"}
{"url": "http://epicenter.bg/article/Petar-Vitanov-kam-Frans-Timermans--Mehanizmat-za-satrudnichestvo-i-proverka-ne-raboti-/192072/2/0", "text": "„Каквито и да са били първоначалните замисли, отдавна е видно, че Механизмът за сътрудничество и проверка е неработещ.“ Това подчерта ръководителят на Делегацията на българските социалисти в ЕП Петър Витанов по време на изслушване на Франс Тимерманс, първи зам.-председател на ЕК в Комисията по граждански свободи, правосъдие и вътрешни работи на ЕП. Основната тема на дискусията бе засилването на правовата държава в ЕС.    „Какви отражения ще има евентуален годишен преглед на върховенството на закона в целия ЕС върху докладите за България и Румъния в рамките на Механизма? Идва ли краят на мониторинга за България и Румъния в този му вид“, попита Витанов. Тимерманс посочи, че МСП е специален инструмент, създаден при влизането на България и Румъния в ЕС за да им помогне да изпълнят определени критерии, които към онзи момент те не са изпълнявали. \"Тези критерии са обективни и Механизмът следва да приключи едва тогава, когато те бъдат изпълнени”, допълни той. Заместник-председателят отбеляза, че нито една държава не може да счита, че е недостижима за подобен мониторинг и личното му желание е докладите за България и Румъния да бъдат включени в бъдещия годишен преглед за върховенството на закона, обхващащ всичките 27 държави-членки.    Въпросът на Витанов бе по повод Съобщение на ЕК от юли 2019 г., което предлага Комисията да изготвя годишен доклад за върховенството на закона, който да обхваща всички държави членки. Тогава подобен въпрос той отправи и към комисаря по правосъдие, потребители и равнопоставеност между половете Вера Юрова. Тя потвърди официалната позиция на ЕК, че амбицията е МСП да приключи преди края на мандата на тази Комисия, само при изпълнение на отправените препоръки.    Елена Йончева, член на Групата на социалистите в ЕП напомни на комисар Франс Тимерманс, че силата на Европейския съюз се измерва по това как се справят с проблемите си най-слабите и изоставащи страни-членки. „България е на последно място в ЕС и по свобода на медиите и тази негативна тенденция се задълбочава с всяка една година. Вие казахте, че независими медии не може да има, ако не се спазва върховенството на закона.“, заяви Йончева на Тимерманс.    Евродепутатката отбеляза още, че по отношение на България Европейската комисия неведнъж е констатирала липсата на ефективна съдебна система и корупция по високите етажи на властта. “Докато Комисията констатира, проблемите в България се задълбочават. Изгражда се една авторитарна власт, която поставя под свой контрол както съдебната система, така и медиите. Въпреки препоръките на Европейската и Венецианската комисии, в България все още липсва независим надзор на прокуратурата”, каза Елена Йончева.  ", "date": "2019.09.05", "title": "Петър Витанов към Франс Тимерманс: Механизмът за сътрудничество и проверка не работи!"}
{"url": "http://epicenter.bg/article/Ivaylo-Kalfin--Chuvam-nepriemlivi-izkazvaniya-ot-Rusiya--na-tova-tryabva-da-se-reagira-/192076/2/0", "text": "\"Скандалът с изложбата на руското посолство в София можеше да не се състои. Не разбирам острата реакция на Министерството на външните работи\". Това заяви пред БНР бившият вицепремиер и министър на външните работи Ивайло Калфин.   Според него в декларацията на МВнР се говори не за освобождението от нацизма, което според него е факт, а какво се е случило след 1945-а година. \"Може би има доза вярно и в едната, и в другата теза, но те са на различни плоскости\", уточни той и добави: \"Безспорно е, че е имало нацизъм в Европа и ролята на Съветската армия за неговото ликвидиране, но си е наш проблем какво се е случило в България след 1945-а година.    В предаването \"12+4\" по програма \"Хоризонт\" по БНР Калфин коментира, че тази декларация е създала проблем, какъвто не би трябвало да има. \"Може би от руска страна е провокация, че се открива на 9-и септември тази изложба, ако някой може да го приеме като провокация\", добави Калфин.    Според него този скандал би трябвало да се приключи и да не се намесват нито президентът Румен Радев, нито правителството на Бойко Борисов и то да се разграничи от декларацията на външното министерство.    По думите му се чуват изключително неприемливи изказвания от висши представители на властта в Русия, дори за намаляване на чартърните полети до България: \"Ето на това поведение страната ни трябва да реагира\", категоричен беше той и уточни: \"Много ясно и на високо равнище трябва да се каже, че България не приема подобен вид отношение\".    Бившият министър на външните работи заяви, че не винаги се отговаря адекватно на различни провокации, идващи от Русия:    \"Адекватен отговор означава страната да има цялостна визия и политика и тя да се говори от най-високо до най-ниско равнище. Ние сме много остри в този случай, а сме доста мълчаливи при други случаи\".    Калфин припомни, че много често има прояви на високомерие от страна на Русия към България.  ", "date": "2019.09.05", "title": "Ивайло Калфин: Чувам неприемливи изказвания от Русия, на това трябва да се реагира!"}
{"url": "http://epicenter.bg/article/Karakachanov--Siderov-nyama-dupe-da-skochi-na-Borisov--zatova-iska-moyata-ostavka-/192078/2/0", "text": "„Волен Сидеров от 1 година иска оставки. И тъй като иска хем да бъде във властта и да я консумира, защото той има областни и зам.-областни управители, министър на икономиката, зам.- министри, и в същото време иска пред публиката да изглежда опозиционер. Обаче няма дупе да скочи на Бойко Борисов или на някой министър от ГЕРБ, затова и направи фундаменталната грешка 1 година да плюе своите партньори. Миналата година поиска оставката на Валери Симеонов, сега, като си видя резултатите от изборите, започна да иска моята. Не ме интересува – ни Волен Сидеров, ни неговите приказки.“ Това каза в Пловдив лидерът на ВМРО Красимир Каракачанов, след като по-рано днес Волен Сидеров поиска неговата оставка и отново заяви, че самолетите F-16 са ненужни,    „Бива ли да ми искаш оставката заради сделката със самолетите F-16, при положение, че подписват четирима министри и един от тях е на „Атака“ – министърът на икономиката? Е, ти не искаш на своя министър оставката заради американските самолети, искаш моята. Как да го нарека това? Не мога да му бъда полезен. Аз съм доктор по международно право и по международни отношения. Ако беше за нещо външнополитическо, мога да му обясня, мога да му помогна. Но при проблемите, които има, се нуждае от друг вид доктор, не като мен“, добави Каракачанов.    Той е в Пловдив за представянето на кандидатите на НФСБ и ВМРО за районни кметове, след като двете партии вече издигнаха Славчо Атанасов за кмет на общината. Красимир Каракачанов и Славчо Атанасов откриха и паметник на Тодор Александров в район „Южен“.  ", "date": "2019.09.05", "title": "Каракачанов: Сидеров няма дупе да скочи на Борисов, затова иска моята оставка!"}
{"url": "http://epicenter.bg/article/Korneliya-Ninova--Pred-makata-na-horata-nyamat-myasto-partiynite-alternativi/192085/2/0", "text": "\"Получихме подписката на жителите на село Сотиря за забрана на съкратеното производство и намаляване на присъдата при тежки престъпления. Днес се срещнахме с тях\", написа във Фейсбук лидерът на БСП Корнелия Нинова.   \"Представихме им внесения от нас закон, според който при тежки телесни повреди и смърт не може да има съкратено производство и намаляване на присъдата при самопризнания. Пътувайки сега обратно към София, разбирам, че ГЕРБ внесли също закон, който допуска намаляване на присъдата, но не с 1/3, а с 1/5, по преценка на съда. И го правят като АЛТЕРНАТИВЕН на другите, внесени предложения. Спрете се. Осъзнайте се. Пак ли на инат? Зверски убито дете. С другото - блудствано. Хвърлете партийната дреха. Тук няма място меренето на партийни алтернативи. А преди да гласувате \"партийно\" посетете дома на убитото детенце. Сигурна съм, че пред тази мъка ще забравите от коя партия сте\", казва Нинова в публикацията си в социалната мрежа.    ", "date": "2019.09.05", "title": "Корнелия Нинова: Пред мъката на хората нямат място партийните алтернативи!"}
{"url": "http://epicenter.bg/article/Politicheski-analizator--Trite-mandata-na-Fandakova---tezhat/192089/2/0", "text": "Очевидно, че тази промяна се прави, за да се назначи конкретен човек. Промяната длъжността да заема военен също беше направена преди няколко години. Това е известна практика в България, каза в предаването \"Плюс-минус\" по Нова телевизия политологът Стойчо Стойчев по повод отхвърленото вето на президента върху промените в Закона за военното разузнаване, с които се дава възможност цивилно лице да оглави Служба \"Военна информация\".    В последните 5 години критериите постоянно се променят, за да отговарят за един човек или на друг. Тези промени обаче са в правомощията на парламента. Не е в работата на президента да казва на парламента какви промени да прави, подчерта Стойчев.    Президентското вето едва ли е изненада за някой, заяви политическият анализатор Слави Василев. Президентът отново играе ролята на опозиция на тази концентрация на власт, която той вчера многократно спомена в речта си, добави Василев.    Основно призвание на президента е да защитава интереса на гражданите. Той е единственият мажоритарно избран национален лидер и е отговорен, когато вижда, че нещо не е наред, да го каже. Парламентарната трибуна е удобна да го каже и за никой не е изненада, че той има различно от мнозинството мнение, посочи политическият анализатор.    Факт е, че концентрация на власт в България има, факт е, че Народното събрание, което носи отговорност за голяма част от вътрешната и външната политика, всъщност е безотговорно. Идеята за разделението на властите е да има някакво противоборство. В момента синхронът между Министерски съвет и Народното събрание е пълен, посочи Слави Василев.    Във всяка парламентарна република има сливане на парламентарната и изпълнителната власт. Президентските републики са тези, които се избира изпълнителната власт от президента, но там пък има еднолична власт. Мнозинствата в парламента са хубаво нещо, тъй като има много и разнообразни интереси и може да се чуе гласът на отделните политически сили, заяви Стойчо Стоев.    В момента у нас гласът на опозицията е напълно нищожен, каза Слави Василев.    Стойчев посочи, че не очаква изненади на местните избори. Изненади надали ще има. За мен голяма изненада ще бъде за тези, които са се вързали на прекалено напудрената подкрепа за Мая Манолова. Да говорим за подкрепата за Мая Манолова е пълна гатанка. А подкрепата за ГЕРБ и Йорданка Фандъкова е ясна, тъй като тя управлява вече 10 години, коментира политологът.    Ако г-жа Манолова достатъчно добре организира екипа си, ще бъде изненадата на изборите. Г-жа Фандъкова свърши немалко работа, но три мандата тежат, заяви Слави Василев.", "date": "2019.09.05", "title": "Политически анализатор: Фандъкова свърши много работа, но три  мандата ѝ тежат"}
