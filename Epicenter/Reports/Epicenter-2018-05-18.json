{"url": "http://epicenter.bg/article/Simeon-Dyankov--Sofiyskata-sreshta-beshe-uspeh-za-nas-i-neuspeh-za-otnosheniyata-ES-Zapadni-Balkani/154742/2/0", "text": "Вчерашната среща на върха „ЕС – Западни Балкани“ беше успех за страната ни от гледна точка на двустранните ни отношения с държавите от Западните Балкани. От общоевропейска гледна точка обаче срещата не беше успешна“. Това коментира пред БНР бившият финансов министър на Бойко Борисов Симеон Дянков. „За мен беше даже стъпка назад. Не се говори вече за това, че те вървят към европейско присъединяване, а се говори да им се даде перспектива в бъдеще те да се присъединят към Европа. В момента такова е времето в ЕС. Външните теми, като Иран и Корея, доминират, а вътре в Съюза, заради Брекзит главно, няма това обединение, което го имаше преди“, добавя той. Причината за разширяването е, първо, че тези държави ще се развиват по-добре икономически, но и като цяло европейската икономика ще се подпомогне, смята Симеон Дянков. Той коментира: „Вместо обаче да говорим за конкретни дати за влизането на тези държави в ЕС, пак се говореше вчера за перспектива, както и преди 15 години в Солун.. А тя ще даде не само на Западните Балкани, а и на страни като България, допълнителен икономически тласък“. Дянков изказа пред Националното радио мнение, че държанието на американския президент Тръмп е детинско. Според него Европа правилно е определила последните си стъпки спрямо Иран. Той е категоричен, че това, което прави Тръмп, има голямо негативно отражение върху европейските компании. Въпреки това Дянков не смята, че има ескалация на отношенията между САЩ и ЕС. „Основният проблем е, че Европа не върви към цялостен общ пазар. Пазарите за услугите, като капиталов, енергиен, дигитален пазар – нещо, за което се говореше много от началото на Комисията на Юнкер, всъщност никой от тези пазари в момента не се развива към единен пазар. За разлика от другите големи икономики в света, пазарът на услугите не се развива добре в Европа и оттам цялостният европейски растеж, макар че е по-добър сега отколкото преди няколко години. Например за тази година се очертава около 2,4%, а световният е 3,9%“, коментира Дянков и добави, че растежът в България е 3,5%, което е добре. Но сравнено със световния, трябва да растем доста по-бързо на година, за да можем да догонваме страните и в Европа, и в света: „В момента се развиваме добре, но не отлично“. Финансистът е категоричен, че трябва да се прави много повече в сферите на здравеопазването и образованието.", "date": "2018.05.18", "title": "Симеон Дянков: Софийската среща беше успех за нас и неуспех за отношенията ЕС-Западни Балкани"}
{"url": "http://epicenter.bg/article/Boyko-Borisov-prie-petima-ministar-predsedateli-ot-Zapadnite-Balkani/154703/2/0", "text": "Министър-председателят Бойко Борисов проведе двустранни срещи с лидери на държавите от Западните Балкани след откриването на Виенския икономически форум в София, съобщиха от правителствената информационна служба. Премиерите на Сърбия, Република Македония, Черна гора, Албания и Косово – Ана Бърнабич, Зоран Заев, Душко Маркович, Еди Рама и Рамуш Харадинай, бяха единодушни, че вчерашната среща с лидерите на ЕС е дала силна подкрепа от страните членки за европейската перспектива на Западните Балкани. Лидерите благодариха за усилията на България и за личната ангажираност на министър-председателя Бойко Борисов за поставянето на дълго отлаганата тема „Западни Балкани“. По време на разговорите беше дадена положителна оценка на резултатите от Срещата, а Софийската декларация бе определена като добра основа и предпоставка за необратимостта на европейския път за страните.  На срещата между премиерите Борисов и Бърнабич фокусът на разговора беше поставен върху значението и ефектите от осъществяването на проектите за свързаност на Балканите. Посочено бе, че новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент. Възможностите за реализирането на проектите беше обсъдено и с премиера на Косово Рамуш Харадинай. Министър-председателят Борисов акцентира върху това, че свързаността, добрата икономика и повишаването на стандарта на живот за хората в региона ще донесе и мир. „Спокойствието на Балканите е изключително важно за Европа и всички ние трябва да работим за разбирателството между отделните народи“, каза Борисов. Той посочи и че на Балканите няма малки и големи държави и най-важно е да се повиши БВП на целия регион. „По това се определя колко сме добри“, допълни българският премиер. „България е пример за нас и ние следваме това, което правите“, каза Рамуш Харадинай. По време на среща между Бойко Борисов и министър-председателя на Република Македония Зоран Заев беше посочено, че подписаният между страните ни договор за добросъседство през миналата година е стимулирал интереса и процеса на изграждане на доверие към региона.  ", "date": "2018.05.18", "title": "Бойко Борисов прие петима министър-председатели от Западните Балкани (ОБОБЩЕНИЕ)"}
{"url": "http://epicenter.bg/article/Mobilniyat-internet-v-rouming-poevtinyava-ot-avgust/154705/2/0", "text": "Драстично поевтиняване на мобилните данни в роуминг. От следващото лято гражданите на Евросъюза и на страните от Западните Балкани ще плащат една и съща цена - 70 евроцента за мегабайт. Това обеща еврокомисарят Мария Габриел ден след срещата на върха в София, съобщи Нова телевизия.   \"Още това лято от 1 август 2018-а операторите се ангажираха да предложат пакет данни, в който цените на мегабайт ще бъдат в пъти по-ниски от сегашните. Целта ни е юли 2019 година общата цена за всички страни в Западните Балкани и за всички страни в ЕС да бъде 70 цента на мегабайт. Много силен ангажимент. Разбира се, очакваме това да продължи и само след година да бъде 45 цента, а до 2021 година - да бъде 20 цента\", поясни Габриел.", "date": "2018.05.18", "title": "Мобилният интернет в роуминг поевтинява от август"}
{"url": "http://epicenter.bg/article/Misteriya-v-doklada-za-izdirvaneto-na-Boyan-Petrov/154710/2/0", "text": "Индийската организация за планинарство и алпинизъм Dream Wanderlust, които следеше отблизо операцията по издирването на Боян Петров при хималайския връх Шиша Пангма в Тибет, публикува финалния доклад с хронология на спасителната операция.   Тя приключи безуспешно на 16 май, 13 дни след изчезването на българския алпинист.   Вместо да изпълни заглавието, под което е качен в интернет обаче –   – докладът повдигна нови въпросителни около съдбата на Боян.   Хронологията по дни:    Боян е забелязан през телескопа на нивото на Лагер 3 от Базовия лагер.   Украински алпинист и трима шерпи откриват полуотворена палатката на българина със спалния му чувал, пълна със сняг на Лагер 3. От тогава той е обявен за изчезнал.   Започва операция за издирването му по въздух – с хеликоптери. Сутринта две машини на специализираната компания Simrik Air потеглят от непалската столица Катманду към Базовия лагер в подножието на Шиша Пангма. Заради влошените метеорологични условия обаче те са принудени да кацнат и прекарат нощта в Нялам, на 11 мили от крайната цел.   Извършено е първото облитане по предполагаемия по маршрута на Боян Петров. Заради ново влошаване на метеорологичните условия обаче хеликоптерите са принудени да се върнат в Катманду преди да извършат повторно излитане. До тук спасителната операция не дава никакви позитивни резултати. Спасителен екип от шерпи, включващ непалски катерачи и техен колега от Китай, продължават издирването по земя. Те откриват палатката на Боян в близост до Лагер 2, но тя е празна. Остават на място да пренощуват.    Екипът достига Лагер 3 следобед, но не открива следи от българския алпинист.     Поради лошо време (снеговалеж и облачност) хеликоптерите не успяват да излетят от Катманду. Следобед спасителният екип се завръща в Базовия лагер, без да е открил Боян Петров. Те обаче успяват да намерят част от вещите и екипировката му.    Хеликоптерите пак остават на земята заради влошената метеорологична обстановка. Шерпите обаче намират празни опаковки от храна в района на Лагер 3.    Сутринта хеликоптерите извършват последната издирвателна операция и следобед се завръщат в Катманду. От Боян няма и следа.   Постът с доклада на страницата на Dream Wanderlust във Фейсбук събра десетки коментари. Много от потребителите отбелязват като подозрителен фактът, че палатката на Боян Петров е открита първо в Лагер 3, а седмица по-късно и в разположения на по-ниска надморска височина Лагер 2. Според някои тя може да е била отнесена от вятъра, но други спекулират в хипотезата, че българинът може да е станал жертва на престъпление.   В отговор от Dream Wanderlust посочват, че за да се изясни “мистерията с палатката” ще бъдат потърсени за обяснение участниците в спасителния екип. Напомняйки, че украинският алпинист не е дал информация за надморската височина, на която е намерил палатката, от организацията коментират: “Имаме усещането, че и двата екипа (този на украинецът и спасителния) визират едно и също място. “Спасителите ни увериха два пъти, че са я намерили при Лагер 2. Ще се опитаме да интервюираме и украинския тим”.  ", "date": "2018.05.18", "title": "Мистерия в доклада за издирването на Боян Петров"}
{"url": "http://epicenter.bg/article/Skopie-nastoyava-za-korigirane-na-nepravilnoto-vpisvane-na-makedonskiya-ezik-v-dokumentite-ot-Sofiya/154711/2/0", "text": "Министерството на външните работи на Македония поиска от Европейския съюз да коригира погрешното обозначаване на македонския език в официалните документи от срещата на високо равнище между лидерите на Европейския съюз и страните от Западните Балкани, която се проведе в София в четвъртък, отбелязва скопското електронно издание МКД, цитирано от Агенция \"Фокус\".  В официалните документи на срещата на високо равнище в София езикът на Македония бе вписан като „език на Бившата югославска република Македония“. Външнополитическото ведомство в Скопие увери, че чрез Постоянната мисия на Република Македония в ЕС е изпратена официална реакция до съответните служби в Съюза.  „В предишни или подобни случаи, както и сега, Министерството на външните работи редовно реагира с изискване за корекция и назоваване на езика като македонски. Тази практика е резултат от продължителния спор между Република Македония и Гърция\", се казва в изявление от МВнР на югозападната ни съседка.  ", "date": "2018.05.18", "title": "Скопие настоява за коригиране на неправилното вписване на македонския език в документите от София"}
{"url": "http://epicenter.bg/article/Solomon-Pasi-nedovolen-ot-Sreshtata-na-varha-v-Sofiya--Deklaratsiyata-ima-slabo-politichesko-poslanie-/154713/2/0", "text": "Двама бивши външни министри на България коментираха в ефира на БНТ срещата на върха. Според Ивайло Калфин и Соломон Паси - Декларацията за Западните Балкани не е ангажимент за започване на преговори по присъединяването на страните от региона към ЕС и за дати за започване на преговори, на този етап, е изключено да се говори. Националната телевизия излъчи пряко пресконференцията на лидери на ЕС и позициите на държавниците от Западните Балкани в извънредно студио днес.  Само намек за евентуално бъдещо присъединяване, но без никакви конкретни ангажименти. За Ивайло Калфин и Соломон Паси декларацията от Срещата на върха в София  има много по-слабо политическо послание от тази, подписана в Солун преди 15 години. Тогава се прави категорична крачка към това България и Румъния да станат членки на Европейския съюз. А за Западните Балкани изрично е разписано, че ще станат интегрална част от съюза.  : Oт 15 години на тези държави им се казва вие ще станете членове, а сега даже не им се казва - вие ще станете членове, а казва им се - вие имате перспектива в една единна Европа. Това какво ще говори на населението, колко поколения ще минат в тези страни. : Датите не се дават даром. Датите са въпрос на люта битка. Цената на България за датата 2007 година беше затварянето на 3-и и 4-и блок на АЕЦ \"Козлодуй\". На нас ни казаха абсолютно ясно и дефинитивно.  Евентуалното присъединяване за Македония и Албания ще бъде много дълъг процес, посочват двамата бивши министри. Припомниха, че в момента се водят преговори за присъединяване на Сърбия и Черна гора. Те са започнали от началото на годината и засега няма никакво движение по тях.  \"За Сърбия как ще има дата, преди да са се разбрали по въпроса за Косово, попита Паси. Сърбия казва \"никога Косово\", а всички казват на Сърбия - \"пусни Косово\", за да говорим да влизате в тандем. Всяка една държава, която пожелае да влезе в НАТО и започне преговорите или пък, дай Боже, се присъедини към НАТО ще има много по-бърза писта за присъединяване към ЕС и от тази гледна точка лично аз смятам, че Черна гора е най-близо до членството в ЕС, защото тя вече е член на НАТО. \"Важно е да видим какво ще се случи на Европейския съвет през юни. Ако Европейския съвет не започне преговори с Албания и с Република Македония - това ясно ще покаже, че тази декларация общо взето няма много смисъл,\" обърна внимание Калфин.   България и другите балкански страни могат да бъдат двигател за съседите си и особено за Македония. Фактът, че на военния парад на 6-ти май македонска част марширува редом с българските войници беше определен от бившите ни външни министри като много силен знак в тази посока.", "date": "2018.05.18", "title": "Соломон Паси недоволен от Срещата на върха в София: Декларацията има слабо политическо послание "}
{"url": "http://epicenter.bg/article/Rumen-Radev-zaminava-na-rabotno-poseshtenie-v-Rusiya--Sreshta-se-s-Putin-i-Medvedev-/154712/2/0", "text": " съобщиха от прессекретариата на държавния глава.  и ще участва в отбелязването на Дните на българската култура в Москва. По време на посещението си в Русия българският президент ще бъде придружаван от своята съпруга. Сред темите за разговор по време на срещите на държавния глава се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност.   На 21 май в Москва президентът Радев ще разговаря с министър-председателя на Руската федерация Дмитрий Медведев.  По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет.  В сградата на българското посолство в руската столица Румен Радев ще разговаря с видни български и руски културни дейци и общественици.  Румен Радев и Владимир Путин ще направят съвместни изявления за представителите на медиите.  Същия ден президентът Путин ще даде официален обяд в чест на президента на България Румен Радев. В официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци. ", "date": "2018.05.18", "title": "Путин дава официален обяд на Радев в Сочи, Медведев го посреща в Москва"}
{"url": "http://epicenter.bg/article/Anton-Kutev--Integratsiyata-na-horata-s-uvrezhdaniya-ne-varvi-vav-vyarnata-posoka-/154714/2/0", "text": "„Процесите, свързани с интеграцията на хората с увреждания, не вървят във вярната посока и част от тях ще се забавят. Ангажиментът на управляващите е, че до края на август 2018 г. Законът за социалните услуги ще бъде готов. Друг е въпросът, че се работи бавно и грубо”. Това каза зам.-председателят на ПГ на „БСП за България” Антон Кутев от парламентарната трибуна. Той заяви, че промените, които управляващите са направили досега, не водят до това, което хората искат.   „Промените не постигат резултат, регистрите за хората с увреждания ги няма, личните асистенти не са достатъчни. След среща с организации на хората с увреждания разбрахме, че работят по Закон за хората с увреждания\", каза още той. Според него управляващите работят по закон с друго съдържание. \"Дали това, по което работят, ще помогне да постигнем целта си - изпълнение на плана за интеграция на хората с увреждания и подписване на ратификацията на протокола на Конвенцията към ООН?”, попита Кутев. Той зададе въпросите- каква е политиката за хората с увреждания, какви са начините, по които може да се постигне резултат. В края на своето питане народните представители Антон Кутев и Михаил Христов внесоха искане за разискване по въпросите за политиката за интеграция на хората с увреждания.  ", "date": "2018.05.18", "title": "Антон Кутев: Интеграцията на хората с увреждания не върви във вярната посока "}
{"url": "http://epicenter.bg/article/Eksperti--Niskata-skorost-na-vlaka-e-spasila-horata-v-reysa/154657/3/0", "text": "  Продължава разследването на тежката катастрофа между товарен влак и автобус с работници край Симеоновград, съобщи  bT V .   Според експерти само ниската скорост на влака е спасила хората в автобуса. В него са пътували над 30 работници от „Марица – Изток 3”, които се прибирали към Харманли.   Шофьорът обяснил пред работодателите си, че се заблудил и не може да каже какво точно се е случило. Той има дългогодишен стаж без предишни нарушения. За това, че прелезът не е безопасен има сигнали от хората в Симеоновград и от машинистите. По случая е заведено следствено дело.   Кметът на Симеоновград Милена Рангелова призова Националната компания железопътна инфраструктура (НКЖИ) да сложат падащи бариери на жп прелеза, защото движението през него е интензивно.   Инцидентът стана вчера около 17 ч. на неохраняем жп прелез. Ранени са трима души, които са настаненин в болници в Хасково и Харманли.  ", "date": "2018.05.18", "title": "Експерти: Ниската скорост на влака е спасила хората в рейса"}
{"url": "http://epicenter.bg/article/KRIB--Balgariya-ne-e-nay-bednata-darzhava--a-e-darzhavata-s-nay-mnogo-ukriti-dohodi/154659/4/0", "text": "България не е най-бедната държава, а е държавата с най-много укрити доходи. Това посочи Николай Вълканов, зам.- председателят на КРИБ и председател на УС на БМГК в студиото на „Тази сутрин“ по  bTV .   Той посочи, че не навсякъде в България бизнес средата е чиста и се „работи на светло“. Има много места, които не плащат заплати, не осигуряват коректно работниците си, укриват се данъци, но когато става въпрос за отношенията бизнес – държава, много важно е и за двете страни да работят заедно.   Бизнесът иска да има сигурност, да няма промяна в данъчната политика, да има предвидимост, смята Вълканов.   Относно сделката с ЧЕЗ, той коментира, че също е бил един от кандидатите, но в един момент е излязъл от конкурса, защото цената е станала непосилна. Сделка обаче ще има и не вижда нищо съмнително в нея, тъй като фирмата е участвала през цялото време в наддаването. Той обаче също потвърди, че не е имало проверка от държавата на участниците, но не смята, че това е опасност за националната сигурност.   Според него е важно КЕВР да си върши работата, защото той определя цените, а не ЕРП-то.   По думите на Вълканов АЕЦ Белене е добре да се строи само ако се намери сериозен инвеститор, който е готов да изкупи оборудването и да инвестира сам в проекта.   Чувствам се успешен, защото човек е успял когато реализира мечтите си и оставя следи след себе си, каза на финала гостът. Той коментира и приятелството си с Ахмед Доган, като го определи като велик политик и сподели, че понякога му иска съвети за бизнеса си.", "date": "2018.05.18", "title": "КРИБ: България не е най-бедната държава, а е държавата с най-много укрити доходи"}
{"url": "http://epicenter.bg/article/-Indipendant--Zashto-e-tolkova-golyam-problem-na-Putin--ako-Balkanite-sa-v-ES/154646/11/0", "text": "Последното нещо, което Кремъл иска, е повече европейска интеграция и безпроблемна верига от държави-членки на ЕС от Егейско море до Алпите. Като гледа повече или по-малко на Запад в Сирия, Владимир Путин насочва вниманието си към много по-голяма цел в постоянната си мания за подкопаване на европейското геополитическо сближаване. Както провъзгласи главният международен идеолог на Русия Сергей Караганов: \"Поне през последното десетилетие светът стана свидетел на края на 500-годишната хегемония на Запада\".   Русия е решена да ускори тази заключителна игра, като насърчи всички действия, които отслабват сближаването на Европейския съюз. Списание „Шпигел“ съобщи, че германската разузнавателна служба BND има доказателства, че руските тролове силно подкрепят каталунския сепаратист. Разпадането на Испания, подобно на Брекзит, отслабва единството на ЕС - ключова цел на външната политика на Кремъл.   След като разби германците през 1945 г. и пое контрола над половината от Европа, Русия смяташе, че в крайна сметка е хегемон в Еврпа. Великобритания, под силно антикомунистическото лейбъристко правителство, оглавявано от патриотични и подозрителни към Москва лидери като Клемънт Атли и Ърнест Бевин, подготви съюз с Вашингтон, който за разлика от 1920 г. задържа САЩ в Европа. Но НАТО не беше толкова важна, колкото европейската икономическа интеграция, която започна през 1950 г. и постепенно включи всички европейски държави до 1990 г. Ядреният арсенал на Съветския съюз, ръждясващите танкове, корабите и отрупаните с медали генерали не можаха да запазят Руската империя, тъй като комунистическа Европа видя просперитета и качеството на живот на гражданите на Европейския съюз и реши, че това е желано и от нея. Русия би могла да се справи с далечната Америка на двустранна основа, но негодува срещу идеята за единна Европа, която говори за Крим в един глас, която санкционира \"Газпром\" или подкрепя Великобритания по отношение на отравянията в Солсбъри. Путин предпочита двустранните отношения с отделните народи в Европа и се противопоставя на идеята 28 държави-членки да се споразумеят за всякакъв вид обща външна политика и политика на сигурност. Ето защо Кремъл помогна на антиевропейските партии като Националния фронт във Франция и се опита да манипулира социалните медии по време на кампанията за Брекзит. Разделянето на Европа на отделни държави - да бъдат подложени на натиск, да бъде отделяни една по една или да бъдат съблазнена от благи енергийни сделки, така че двустраността да замести многостранността на ЕС - е основна цел руската политика. Следващото бойно поле ще бъдат Западните Балкани, където ЕС вече каза, че след почти две десетилетия в чакалнята за членство в ЕС, шест страни - Албания, Босна и Херцеговина, Косово, Македония, Черна гора и Сърбия - трябва да търсят присъединяване към 2025 г. Общото им население е едва 18 милиона - почти същото като Австрия и Унгария. Точно както Ирландия, Португалия и Гърция бяха преобразувани, след като се присъединиха към Европа - и БВП на Полша, който беше 50% от средния за ЕС, когато се присъедини към Европа през 2004 г. и е 75% днес - тези малки югоизточноевропейски страни с основание могат да се надяват, че влизането в ЕС ще доведе до промени. Но последното нещо, което Кремъл иска, е по-голяма европейска интеграция и безпроблемна верига от държави-членки на ЕС от Егейско море до Алпите.   Кремъл вече използва Сърбия като свой помощник като подкрепя сръбските реваншисти, които отказват да приемат, че Косово няма да се върне към предишния си статут на сръбска провинция, управлявана от Белград. Русия залага на славянската и православната карта срещу мнозинството от европейската мюсюлманска държава Косово. Руската информационна агенция \"Спутник\" е голяма в Белград, а руският министър на отбраната Сергей Шойгу е създал център за хуманитарна помощ в Сърбия, в който работят униформени служители, които изглеждат подозрително като военни. Сръбският президент Александър Вучич има урок по руски всяка сутрин и бързо тръгна за Москва след официалното встъпване на Путин в длъжност по-рано този месец. Сега Русия насочи вниманието си към Албания, където енергичният и успешен при избори социалистически премиер Еди Рама, който се е обучавал като художник във Франция, се надява да получи одобрение от ЕС-27 за ранен старт на преговорите за присъединяване към ЕС. Ключово искане от страна на Брюксел е Албания да изчисти съдебната си система като замени съдиите, обвинени в корупция по време на дългото управление от дясната Демократическа партия. Нейният вечен лидер Сали Бериша беше начело при колапса на посткомунистическата албанска икономика, когато окуражи една пирамидална инвестиционна схема, която струваше на повечето албанци всичките техни спестявания. Първият дипломат на ЕС Федерика Могерини беше обидена от наследника на Бериша, Люлзим Баша, когато настояваше за необходимостта да се заменят нечестните съдии, които работеха на приятелска основа с политици от Демократическата партия. Баша я обвини в \"простотия“, защото се осмелява да настоява за искането на ЕС за съдебно оздравяване. Вместо това албанският десен политик отиде в Америка, за да търси подкрепа от администрацията на Тръмп.   875 000 долара бяха платени на американски лобист, за да уреди Баша за снимка с президента Тръмп при набиране на средства. Въпросът е кой плати 875 000 долара? Разследванията на Mother Jones, BIRN (Балканска мрежа за разселдваща информация) и „The Herald” в Глазгоу сочат, че пропутински олигарх е придвижил парите чрез куха фирма в Единбург до базираните във Вашингтон лобистки фирми. Само за часове почти милион долара бяха налице за усилията на албанската Демократическа партия да се впусне в американската администрация с надеждата, че проамериканските албански гласоподаватели ще подкрепят партията, която е най-близка до Тръмп. Ако Демократическата партия беше победила управляващите социалисти в Албания при Еди Рама, щеше да има пълна конфронтация с Брюксел и албанските надежди за влизане в ЕС щяха да са разбити. Това съответства на усилията на Русия да задържи Западните Балкани възможно най-нестабилни и да попречи на ЕС да нормализира региона. Днес лидерите на ЕС се срещат с лидерите на Западните Балкани в България.   Брюксел иска да избегне всяка дата за присъединяване, докато страните от Западните Балкани не популяризират \"свързаността\", нова европейска дума за израстване. Съществуват много други фактори, включително спорът между Атина и Скопие за името Македония, които може да спрат членството в ЕС за шесторката от Западните Балкани. Но за Русия поддържането възможно най-нестабилен този ъгъл на Европа сега е част от нейната европолитика.    ", "date": "2018.05.18", "title": "„Индипендънт“: Защо е толкова голям проблем на Путин, ако Балканите са в ЕС"}
{"url": "http://epicenter.bg/article/Makarov-/154641/11/0", "text": "   - За мен е очевидно, че необходимостта от контакт на най-високо ниво отдавна е назряла. Ще напомня, че последната среща между президентите на България и Русия се е състояла в далечната 2009 г. Съгласете се, че подобен период на „застой“ за страни като нашите, които са толкова близки в исторически и културен план, е просто недопустим. Визитата на Румен Радев в Москва е много позитивен знак и за Русия, и за България. Надявам се, че тя ще даде нов импулс за целия спектър на нашите двустранни отношения и ще стане начало за по-нататъшна интензификация на политическите контакти.   - Отношенията между нашите страни през последните години наистина бяха нееднозначни. Върху тях се отразиха негативно и усложнената международна обстановка, и кризата в отношенията на Русия с ЕС и НАТО, чиито член е България, и не винаги конструктивното поведение на отделни български политици. Но въпреки това ми се иска да вярвам, че този период е в миналото. В Москва не остават незабелязани позитивните сигнали, отправяни от днешното ръководство на България. Така че мога да кажа, че ние гледаме с оптимизъм на бъдещето.   - Разбираемо е, че Евросъюзът се опитва да действа като „единен фронт“ на международната арена, той отдавна се стреми към това. Но съществуват и такива понятия като държавен суверенитет и национални интереси – аз често казвам, че един грамотен политик и дипломат трябва на първо място да се ръководи от тях, а след това да мисли за блоковата дисциплина. Както показа неотдавнашният пример със „случая Скрипал“, когато българското правителство реши да не върви по гайдата на Лондон и не изгони руски дипломати, София е готова да изгражда с Русия отношения на взаимно уважение и сътрудничество. Нашите две страни са независими и свободни да следват прагматичен външнополитически курс, независимо от членството си в една или друга организация.   - Ние наистина следим с интерес вашия първи мандат като страна председател на Съвета на ЕС. Председателството на България в Съвета на ЕС обаче е в самия си разгар и затова ми се струва, че е рано да правим изводи. Предстои София да проведе още редица мероприятия като глава на Евросъюза, което на свой ред запазва и възможността да се намери допирна точка между интересите на Москва и Брюксел.    - Често ми се случва да чувам, че отношенията между нашите страни трябва да се развиват на базата на предсказуемост и взаимно уважение. И аз съм абсолютно съгласен с това – именно това предлага и Русия. За разлика от някои други водещи играчи на международната арена, ние никога не изискваме от страните, с които си сътрудничим, да жертват изгодни за техните икономики и за техните граждани проекти по чисто политически мотиви. Русия е готова за активиране на двустранните отношения с България - на нас никой не ни казва с кого и как да водим диалог, с кого да дружим, а с кого – не. За нас България винаги е била и оставажелан партньор.    - Няма съмнение, че санкциите усложняват нашето икономическо сътрудничество, но влиянието им далеч не е толкова голямо, както мечтаеха техните инициатори. По предварителни данни през миналата година обемът на двустранната търговия е нараснал с 40% - до 3,8 млрд. евро, което не може да не ни радва. Най-трудно се понасят ограниченията в селското стопанство, като тук щетите за България са осезаемо по-големи – косвените загуби на българските производители само за 2014 – 2015 г. се оценяват на около 100 млн. евро. Още по-печално е, че съществуващите ограничения имат негативен психологически ефект върху малкия и среден бизнес. Предприемачите започнаха да се отнасят предпазливо към стартирането на съвместни производства, към излизането, съответно, на българския и на руския пазар, опасявайки се, че политиката на санкции ще застраши целия им бизнес. От това не печели никой – нито вие, нито ние.   - Доверието не е константна величина нито в отношенията между държавите, нито между хората, нито даже в семейството. Застоят и продължаващата пауза в двустранните контакти явно не способстват за укрепването на доверието между нашите страни. И въпреки всичко, ще повторя – Русия е отворена за открит и честен разговор със своите български партньори. Ръководството на вашата страна също така демонстрира готовност за конструктивен диалог. Убеден съм, че с общи усилия ще успеем да върнем официалните руско-български отношения на това ниво на доверие, което съществува между народите на нашите страни. За щастие, на чисто човешко ниво доверието остава, хората продължават да изпитват искрено топли чувства едни към други независимо от политическата конюнктура.    - Аз съм се изказвал вече няколко пъти на тази тема, така че ще бъда кратък. България – това са не само политиците, това най-напред са редовите граждани. Излезте на улицата и ги питайте дали Русия представлява заплаха за България. За времето на своето пребиваване тук, а това е повече от година и половина, аз такива хора не съм срещал.   - Ние винаги сме се изказвали в полза на изграждането на честни отношения – това особено се отнася за България, с която ни свързват толкова много неща. Доколкото мога да съдя от своята работа, българските власти се ръководят от същия принцип. Вашият министър-председател Бойко Борисов каза веднъж, че Черно море трябва да бъде море на дружбата. Аз съм напълно съгласен с това и смятам, че нито Русия е заплаха за България, нито България – за Русия и тук членството в НАТО няма никакво отношение.   - Що се отнася до г-жа Мей, в последно време имахме възможност неведнъж да се убедим в недалновидността на нейните политически изявления и действия. А що се отнася до взаимоотношенията с ЕС, от който всъщност Великобритания се кани да излезе, бих искал да отбележа, че трябва да върнем загубеното доверие в отношенията между Русия и Европейския съюз и да възстановим предишното ниво на сътрудничество. И ние независимо от всичко, винаги сме насреща. Важното е отношенията ни с нашите партньори да се изграждат на равноправна основа.   - За съжаление, все по-често наблюдаваме как се активират усилията, насочени към подкопаване на многовековните връзки на Русия с балканските държави. От тях се изисква непременно да направят избор – или сте с Москва, или сте с Брюксел и Вашингтон. Целта на подобни действия е очевидна – да превърнат Балканите в още един фронт на противопоставяне в Европа. Сигурен съм, че балканските народи са настроени против подобни сценарии. На свой ред ние разглеждаме Балканите като регион за конструктивен диалог и взаимодействие в интерес на държавите и народите тук. Искам да ви уверя, че нашият принос в регионалните въпроси и занапред ще бъде изключително съзидателен.   - Българските власти не за първа година се позиционират като „локомотив“ за евроинтеграцията на Балканите, това ни е известно. Неслучайно този въпрос е един от главните в дневния ред на текущото европредседателство. Ние от своя страна нямаме нищо против европейската интеграция. Ние самите активно участваме в интеграционните процеси на Евразийския континент и сме убедени, че бъдещето принадлежи на сътрудничеството във формата Европейски съюз – Евразийски икономически съюз.   - Според мен такава постановка на въпроса е просто абсурдна. Да изграждаш илюзии върху несъществуващи заплахи – това е работата на провокаторите и русофобите. Тук ще отбележа отношенията на доверие, които наблюдаваме между Бойко Борисов и Реджеп Ердоган. Това, естествено, не ни дава повод да ги разглеждаме като заплаха за нашата сигурност.   - Знаете ли, не бих искал да участвам в пазарлък по темата коя държава е по-важна за нас. Това е непрофесионално, а и няма кой знае какъв смисъл – всяка страна е уникална, с всяка страна ние имаме отделни отношения. И към всички ние имаме един подход – сътрудничеството трябва да бъде взаимоизгодно и равноправно, на базата на взаимно уважение. Тогава то ще дава положителни резултати за двете страни, в което е и смисълът на двустранните отношения.   - Ние внимателно следим развитието на проекта за хъб „Балкан“ - за вашата страна това е реален шанс да се позиционира като газов транзитен център в Югоизточна Европа. Няма да крия, че този проект е интересен що се отнася до транзита на руски газ през територията на България към други европейски страни. Преговорите в тази насока вървят и мисля че предстоящите контакти на най-високо ниво ще спомогнат за по-нататъшния им прогрес. Главното е, както вече неведнъж казвах, Европейската комисия да приеме окончателно решение за хъба „Балкан“ и за потенциалното участие на Русия в неговата реализация, за да не повтори той печалната съдба на „Южен поток“.   - Както знаете, наскоро имаше среща между министъра на енергетиката на България Теменужка Петкова и председателя на управителния съвет на „Газпром“ Алексей Милер, на която бяха обсъдени „Турски поток“, българо-турската интерконекторна връзка и хъбът „Балкан“. Ние наистина не изключваме варианта България да се включи в проекта „Турски поток“, но това изисква допълнителна работа. Допълнителен тласък тук би могло да даде заседанието на Междуправителствената комисия за икономическо и научно-техническо сътрудничество между Русия и България, която не се е събирала повече от две години.   - Вие сигурно сте забелязали, че в последно време подетата от Великобритания медийна кампания около „случая Скрипал“, поутихна. Ясно е, че когато дойде време да се дават точни отговори на конкретни въпроси, нашите западни колеги загубиха интерес към цялата тази история. А и те се оплетоха доста в нея – какви ли версии само не чухме! Естествено, никакви факти и доказателства за тази откровена провокация така и не се появиха. Ние обаче имаме намерение да продължим да предприемаме всички необходими действия истината да се разкрие.   - Обяснението е същото – британската страна явно няма желание да се стигне до истината в тази история. Независимо от нашите многобройни настоявания, напълно правомерни впрочем, така и не ни беше предоставена никаква информация за реалното състояние и местонахождението на Сергей и Юлия Скрипал. Това се прави в нарушение на международното право, в нарушение на двустранните договори и ние имаме всички основания да квалифицираме действията на Великобритания като насилствено задържане на наши граждани.   - Решението на президента на САЩ Доналд Тръмп едностранно да се откаже от изпълнението на задълженията си по Съвместния всеобхватен план за действие по иранската ядрена програма предизвиква единствено дълбоко разочарование. Ние сме обезпокоени от това, че Вашингтон за пореден път действа изключително в свой интерес без да се съобразява с мнението на повечето държави и в нарушение на нормите на международното право. Няма и не може да има никакви основания за отказ от съществуващото споразумение. То доказа своята пълна дееспособност и ефективно се справя с всички задачи, които му бяха поставени. От своя страна, ние сме отворени за по-нататъшно взаимодействие с останалите участници в ядрената сделка и продължаваме активно да развиваме двустранното сътрудничество и политическия диалог с Иран.    - Ние смятаме за неприкосновена резолюция 2254 на Съвета за сигурност на ООН, в съответствие с която сирийският народ, всички негови етнически и религиозни групи, сами ще се договарят за бъдещето на своята страна при подкрепата на международната общност. Няма съмнение, че ракетните удари, които бяха нанесени от САЩ, Великобритания и Франция, а след това и от Израел, са огромна крачка назад по пътя към мира в Сирия. Независимо от това Русия ще продължи да изисква да бъдат спазвани тази резолюция, решенията на Конгреса на сирийския национален диалог в Сочи и договореностите по процеса от Астана. За нас е важно самите сирийци да определят своята съдбапри безусловно уважение на суверенитета на републиката и нейната териториална цялост от страна на други държави.   - Не мога да се изкажа от името на цяла Русия – ние сме голяма страна. Лично аз очаквам Русия да остане силна и самостоятелна, твърдо да следва националните си интереси и да се развива за благото на всички граждани. Времената сега не са лесни и аз много се радвам, че начело на страната стои силен, опитен президент – това означава, че нашето бъдеще е в надеждни ръце през следващите шест години.  ", "date": "2018.05.18", "title": "Макаров: Активират се усилията за подкопаване на многовековните връзки на Русия с балканските страни"}
{"url": "http://epicenter.bg/article/Aleksis-Tsipras--Sporat-za-imeto-na-Makedoniya-mozhe-da-bade-razreshen-sledvashtiya-mesets/154656/7/0", "text": "  Министър-председателят на Гърция Алексис Ципрас сподели оптимизма си, че спорът за името на Македония може да бъде разрешен през следващия месец, съобщава електронното издание  Protothema,  цитирано от агенция „Фокус“.   Ръководителят на кабинета в Атина разкри, че е водил продължителен разговор с колегата си от Скопие Зоран Заев, който се е състоял в нощта срещу срещата на върха ЕС-Западни Балкани в София.    Ципрас подчерта, че всяко споразумение трябва да зачита културното наследство и традицията на двата народа. „Да се разграничи Гръцка Македония от страната, която по-късно е създадена\", обясни премиерът на южната ни съседка.    Ципрас допълни, че са налице стремежи в началото на юни да бъде организирана нова среща за преговори по спора за името, а в рамките на месеца и да бъде постигнато решението му.   ", "date": "2018.05.18", "title": "Алексис Ципрас: Спорът за името на Македония може да бъде разрешен следващия месец"}
{"url": "http://epicenter.bg/article/KGB-kupuva-invalidna-kolichka-za-parasportist/154708/8/0", "text": "КГБ, както е абревиатурата на Клуба на готините баби, чиито членове са носителките на титлата Мисис Баба, техните роднини, приятели и подръжници, използва тенис-турнира \"Пежо-Ролан Гарос\" в София през уикенда, за да събере средства за закупуване на специална спортна инвалидна количка за тенисиста Калин Асенов.   От години КГБ подкрепят студенти в неравностойно положение и със специфични нужди. Този път  в партньорство с БНТЦ и София Франс Ауто, разчитат на щедростта на зрителите и участниците в тенис-турнира \"Пежо- Ролан Гарос\".   В паузата преди финалния мач Калин, който е състезател от представителния национален отбор по тенис на България, ще изиграе няколко демонстративни сета със своя треньор и няма начин присъстващите да не оценят високия му спортен дух и хъса за победа.   Целта на готините баби е да съберат пари за спортна инвалидна количка, която нерядко е на цената на един обикновен автомобил. Но само с нея Карин ще може да тренира качествено и да продължава да побеждава на корта.  Мястото на срещата е неделя, 14 часа, биншите кортове на \"Академик\" зад парк-хотел \"Москва\" в Борисовата градина.  ", "date": "2018.05.18", "title": "КГБ купува инвалидна количка за параспортист"}
{"url": "http://epicenter.bg/article/Lyubovniyat-zhivot-na-prints-Hari---golyama-strast--s-yuzhnoafrikanka-i-romans-s-aktrisa-/154662/10/100", "text": " е  - след баща си, брат си принц Уилям, племенника си Джордж и племенницата си Шарлот.   В младежките си години  и е критикуван многократно. Още като тийнейджър попада на първите страници на пресата заради  . През януари 2005 г. пък се появяват  . През лятото на 2012 г.   в Лос Анджелис. Принцът от шоу бизнеса и спорта.   и често е по страниците на таблоидите. Първата му приятелка е Лаура Джерард Лий, за която обаче се знае малко.  обаче е тази с , студентка по счетоводство в университета в Кейптаун. Тя е    Двамата са заедно от 2005 г. Връзката им е бурна,  . Прекарват заедно повече от седем години, докато през 2015-а пътищата им се разделят завинаги. Любопитно е, че   през 2011 г., макар че  . Блондинката приема да бъде дама на Негово височество и отново дава шанс на връзката им. Тогава дори се появиха информации, че  на висок глас  Подобно бъдеще обаче оказало се повече плаши блондинката, отколкото да я радва. Челси иска да е свободна и да води нормален живот, а не да бъде ограничавана от кралски етикет и забрани и След няколко краткотрайни авантюри  . Макар двамата да остават заедно две години и дори да се  , на всички е ясно, че А в годините след сватбата на Уилям, след раждането и на племенниците му,  , който дотогава е . Той вече открито споделя, че мечтае за свое семейство. Дали случайно, но в този период  Той никога не е крил, че раздялата им не е била заради липсата на чувства, а заради различните цели в бъдещето им. Затова и когато през 2015 г. е на посещение в Африка    Британците, които харесват Челси, не крият радостта си пред възможността за още една кралска сватба. Изтoчниĸ oт Бъĸингaмcĸия двopeц тогава paзĸpива, чe   - В историята им обаче   Блондинката  Самата Челси през 2016 г. признава, че ограниченията, с които трябвало да се примири покрай  , я довели до решението да го напусне. „Когато Кейт каза „ДА” на Уилям, всички мислеха, че й завиждам. Нищо подобно. Съжалявам я от цялото си сърце и я смятам за герой, че така спокойно понася изпитанията, които й се налага да търпи ежедневно. Аз не съм способна на подобен подвиг”, споделя Челси. И макар тя да е , времето доказа, че . До името в последвалите години се появяват  имената на водещата , поп звездите и   модела , телевизионната водеща  , модела   и актрисите   \"Често искрените жени, които го обичат заради самия него, не искат да живеят през следващите 50 години в аквариума със златни рибки, каквото е кралското семейство\", твърди анонимен източник, близък до принца, и добавя: \"Трябва да си много специално момиче, за да искаш да бъдеш принцеса\". Малко след това , което явно иска да бъде принцеса. През ноември 2017 г. той  . А само след ден  33-годишният принц Хари и 36-годишната Меган Маркъл ще сключат брак в параклиса \"Сейнт Джордж\" . Размяната на обети ще бъде извършена от архиепископа на Кентърбъри Джъстин Уелби, а самата брачна церемония ще бъде ръководена от епископ Дейвид Конър, настоятел на храма в Уиндзор. В действителност въпреки бурното си минало  . Първата е с  , а втората с  . И двете обаче трудно понасят животът с ограниченията в кралското семейство. За разлика от тях  Меган Маркъл е свикнала да е в светлината на прожекторите и това може да й помогне да се справи с медиите и обществения интерес.   Източник: Дарик", "date": "2018.05.18", "title": "Любовният живот на принц Хари: „голяма страст” с южноафриканка и романс с актриса "}
{"url": "http://epicenter.bg/article/Veneta-Raykova-za-bivshiya-si-saprug-Tisho--I-nie-ne-znaem-zashto-se-razvedohme/154664/10/100", "text": "\r\n Венета Райкова призна в коментарите под своя публикация във Фейсбук, че раздялата с Тихомир е объркваща и подчерта, че двамата вече са разведени. Водещата на \"Папараци\" отговори на въпросите на свои фенове по темата за любовния й живот. \r\n   \r\n , обясни Венета. \r\n \r\n На почитателка, която предположи, че двамата отново ще се оженят, Райкова отговори: \r\n \r\n   \r\n Въпреки че в началото на годината Венета Райкова обяви, че след 13 години брак с Тишо се развеждат, двамата са заедно на всички семейни празници. Първо отпазнуваха със сина си Патрик рождения му ден, после и този на Тишо. Този месец разделените съпрузи се събраха, за да отбележат и 44-ия рожден ден на Венета. На празника тя заяви: \r\n \r\n   \r\n Венета направи и други пикантни изказвания, като по време на интервю с футболиста Благой Георгиев през март обяви: \r\n \r\n   \r\n При обявяването на раздялата водещата обясни: \r\n \r\n   \r\n Венета и Тишо се ожениха през 2005 г. Те имат син Патрик. Преди време Райкова сподели публично, че 2 години след началото на брака си, двамата имали голяма криза, която останала скрита от обществото. Тишо дори бил подал молба за развод. \r\n   Източник: Дир.бг", "date": "2018.05.18", "title": "Венета Райкова за бившия си съпруг Тишо: И ние не знаем защо се разведохме"}
{"url": "http://epicenter.bg/article/-quot-Igra-na-tronove-quot--ili-kak-sa-se-zhenili-kralete-prez-vekovete/154668/10/99", "text": "В навечерието на сватбата между принц Хари и актрисата Меган Маркъл обръщаме поглед назад към хилядолетната \"игра на тронове\" - женитбите на коронованите особи и техните наследници.    Миналата година професор Леонхард Хоровски написа бестселър за историята на династическите бракове, а тези дни на страниците на германския седмичник „Ди Цайт\" той припомни някои от най-любопитните факти. Ето резюме:   В Римската империя династическите бракове, каквито ги познаваме от по-сетнешната история, не играят почти никаква роля. Рим няма равни по сила съседи, с които императорите си струва да се сродяват. А и самите императорски династии са твърде бързопреходни. Повечето римски императори се добират до властта със сила и обикновено вече са женени. И все пак: първият династичен брак в европейската история е сключен през 414 година между Гала Плацидия, дъщеря на римския император Теодосий Първи, и краля на вестготите Атаулф.   . Кралете от ранното Средновековие официално са християни, но всъщност практикуват полигамия и във всеки един момент могат да прогонят съпругата си. Извънбрачните деца се третират като равноправни и дори могат да се възкачат на трона. По-късно обаче се налагат много по-строги правила. Не че коронованите особи се отказват от извънбрачните връзки, но някъде след 900-та година вече се налага принципът, че единствено децата от законен брак могат да наследяват трона.   Тъкмо в резултат от тази тенденция европейските кралски семейства през следващите векове се запазват в някакви разумни граници, докато при полигамните властелини на китайците, индийците, персийците, а до днес и на саудитците възникват семейни кланове с хиляди членове. Да не говорим за модела на османците, където робини раждат на султаните стотици деца, а при смяна на трона всички те (с изключение на един престолонаследник) биват или избивани, или пък заточвани за безбрачен живот.   Новите правила благоприятстват практиката на династическите бракове, защото всички участници вече могат да разчитат на твърди уговорки. Бащата на булката има сигурността, че единствено тя ще бъде кралица и майка на престолонаследника, а женихът на кралската дъщеря-престолонаследничка вече не се бои от конкуренти. Свеждането на династиите до обозрим брой членове улеснява и избистрилата се с времето практика, според която престолонаследник става първородният син. А това пък допълнително стабилизира монархиите. Сродяването между короните се превръща във всеобща практика през Средновековието и така възниква нещо като широка общност на короновани особи от цяла Европа. Само за пример: великият княз на Киев Ярослав (978-1054) е женен за шведската кралска дъщеря Ингегерд, а дъщерите им се омъжват за кралете на Унгария, Норвегия и Франция.   Има обаче един фактор, който непрекъснато поставя препятствия пред династическите бракове. В голяма част от Европа вече е възникнала могъща аристокрация, чиято власт понякога е съизмерима с кралската. Ето защо властелините в някои нестабилни монархии понякога предпочитат да се задомят с дъщери на феодали. Така например по време на „Войната на розите\" в Англия дъщерята на лорд Уоруик лейди Ан не може да се отърве от кандидати. През 1470 година първо я омъжват за Уелския принц, а две години след това за по-сетнешния Ричард Трети - независимо от факта, че неговите хора току-що са убили както баща ѝ, така и първия ѝ съпруг. Което само показва, че в династичната политика е нещо съвсем обичайно децата безмилостно да се използват като шахматни фигури.   От 15-ти век нататък в системата на династическите бракове настъпват огромни промени, които са в синхрон с другите модерни нововъведения: барута, книгопечатането, държавната бюрокрация. Стъпка по стъпка кралете изземат властта, а оттам - и имотите на големите феодали. Аристократите, които доскоро са били почти равноправни с кралете, се превръщат в поданици, с които дворът не желае да влиза в семейни връзки.   Важно изключение е Свещената римска империя на германския народ, където не императорът, а феодалите успяват да изградят модерни държави и армии. В останалите кралства властва по една династия, докато тук на власт са цели 20 кралски семейства, които са на равна нога с останалите европейски династии. Ето защо с течение на времето вероятността европейски престолонаследник или европейска престолонаследничка да сключи брак с представител на германска династия става все по-голяма. Особено престолонаследничките с предпочитание се дават за жени на принцове от малки германски държавици. Чудно ли е при това положение, че през 19 век династията Сакс-Кобург се добира до короната в Белгия,  Португалия, Великобритания и България? По-късно наследничката на Кобургите Елизабет Втора се омъжва за принц Филип и така през 1947 година на британския трон се оказва още едно германско династично семейство: Шлезвиг-Холщайн, чиито представители имат вече кралска и царска история в Дания, Норвегия, Гърция и Русия.   Династическите бракове понякога водят и до сливането на държави: в Испания - Арагон и Кастилия, в германските земи - Бранденбург и Прусия, отвъд Канала - Англия и Шотландия. С други думи: европейската политическа карта често пъти отразява и брачната политика на кралските дворове.   Най-голяма полза от тази политика извличат Хабсбургите, чието мото гласи: „Нека другите да водят войни, а ти, щастлива Австрия, сключвай бракове\". В същото време именно те илюстрират и израждането на династиите в резултат от брачната политика. Защото след 1517 година протестантските и католическите династии престават да се сродяват и при католиците остават едва 5-6 династии, които могат да сключват бракове помежду си. Така през следващите векове испанските и австрийските Хабсбурги се женят главно помежду си, като в брак влизат не само братовчеди, но дори чичо с племенница. Резултат от кръвосмесителните бракове е не само пословичната масивна долна челюст на Хабсбургите, но и последният техен представител в Испания, който има толкова силни увреждания, че почти не може да ходи и да говори. Към този момент никой не мисли за инцеста. Вярно, църквата забранява кръвосмесителните бракове по религиозни причини, но във всеки отделен случай ги разрешава „по изключение\".   Политическите последствия са дори по-лоши от биологическите. По ирония на съдбата това важи особено за онези бракове, които се сключват уж в името на мира. В периода между 1615 и 1745 година кръвните врагове Франция и Испания обменят на границата си ни повече ни по-малко от 8 принцеси на възраст между 3 и 18 години, седем от които изрично трябва да бъдат задомени в името на мира. Всъщност обаче тъкмо династическите бракове особено често водят до войни, защото непрекъснато възникват спорове за наследства. От десет големи войни, водени в християнска Европа между 1655 и 1779, само една не е за наследство.   В онези времена младоженците наистина се обменят на границата. Решението за брака е взето преди това въз основа на портрети и устни описания. По династически причини женихът не бива сам да вземе бъдещата си съпруга, но и принцесата няма право да стъпи в кралството на бъдещия си съпруг преди брака. Тя поема на път чак като кралица, поради което още преди заминаването си трябва да сключи символичен брак с пълномощник на бъдещия си съпруг.   Малко по-късно в династическите бракове настъпва поредната революция: появява се любовта. Бракът между Мария Антоанета и Луи 16-ти поне от негова страна е брак по любов. Любовта като идеал, възникнал в резултат от Просвещението, си пробива път до кралските дворове, които са изпаднали в ужас след Френската революция и търсят средства да увеличат своята популярност сред народа. Съпружески двойки като Фридрих Вилхелм Трети и Луиза Пруска целенасочено си градят образ на влюбени съпрузи и така се опитват да подчертаят своята (единствена) прилика с простолюдието. Но любовта се оказва и голям препъни камък пред политиката на династическите бракове през 19 век. Защото вече не е достатъчно младите да са равни по ранг - желателно е и да се обичат. Да, има и такива случаи, например бракът между британската кралица Виктория и нейния братовчед Алберт фон Сакс-Кобург-Гота. Но историята дава примери и за редица несполучливи бракове. Да не говорим, че синовете на короновани особи все по-често сключват „нежелани\" бракове с жени от по-долни прослойки, децата от които са брачни, но не и наследници.   Първата Световна война, която избухва през 1914 година именно в резултат от убийството на едно такова династическо семейство, в крайна сметка ликвидира международните монархически мрежи. Оцелелите династии са много уплашени от национализма на своите поданици, поради което се отказват от трансграничните бракове и така внезапно отново настъпва часът на местната аристокрация.   През 1730 година Уелският принц отнася някои подигравки, когато пожелава да се ожени за графската дъщеря лейди Даяна Спенсър.   Векове по-късно един от неговите наследници - принц Чарлз - действително се жени за едноименната пра-пра-пра-пра-пра-племенница на онази Даяна Спенсър. Днес вече е съвсем нормално децата на короновани особи да влизат в брак с партньори от по-ниски прослойки - такова е фактическото положение в почти всички европейски монархии, с изключение на Белгия, Люксембург и Лихтенщайн. И едва ли е случайно, че младите жени, които влизат без династичен произход в днешните кралски дворове, са любимки на медиите. Както, впрочем, можем да установим и в навечерието на предстоящата дворцова сватба във Великобритания.   Източник: дарик", "date": "2018.05.18", "title": "\"Игра на тронове\" или как са се женили кралете през вековете"}
{"url": "http://epicenter.bg/article/Alek-Bolduin-stana-bashta-za-peti-pat/154670/10/100", "text": "Американският актьор Алек Болдуин стана баща за пети път, след като съпругата му Хилария го дари със син. 60-годишният Болдуин пусна в Инстаграм снимка с жена си и новороденото бебе. За бъдещото попълнение в семейството му стана известно миналия ноември. Момченцето е четвъртото общо дете на двойката. Алек има и голяма дъщеря Айрланд от брака им с Ким Бейсингър.   Алек и Хилария станаха съпрузи през 2012 г., като само година по-късно на бял свят се появи първото им общо дете Кармен, пропомнят от БТА, цитирани от Дир.бг. След тях се родиха Рафаел и Леонардо. Хилария, която е йога инструктор, е с 26 години по-млада от съпруга си.", "date": "2018.05.18", "title": "Алек Болдуин стана баща за пети път"}
{"url": "http://epicenter.bg/article/Zaradi-svatbata--Petvekovna-krachma-si-smenya-imeto-na--Prints-Hari-/154672/10/99", "text": "Два дни преди кралската сватба, еуфорията в Лондон е достигнала връхната си точка. В града са се изсипали тълпи почитатели от цялото кралство и дори чак от Америка.   В чест на младоженеца петвековна кръчма край Уиндзор ще се преименува на „Принц Хари”.   В бирарията срещу крепостната стена на замъка Уиндзор, където ще е сватбената церемония, се лее ейл от близо 500 години. Легендарният пъб до днес се наричаше „Трите бъчви”, а в чест на младоженеца вече ще носи неговото име.   По улиците на британската столица обстановката е празнична. \r\n \r\n \r\n \r\n Булката Меган Маркъл потвърди официално, че баща ѝ е претърпял операция и няма да може да я отведе до олтара. Преди два дни той сам се отказа с друг аргумент – да не причинява неприятности на дъщеря си след коментари за негови папарашки снимки, на които се вижда как се приготвя за сватбата.   Източник: бТВ", "date": "2018.05.18", "title": "Заради кралската сватба: Петвековна кръчма си сменя името на „Принц Хари”"}
{"url": "http://epicenter.bg/article/Vdignaha-parvata-lesbosvatba-u-nas-/154673/10/99", "text": "Нежната двойка Диляна и Вяра се врекоха във вечна вярност пред семейство и приятели на скромно празненство, пише в. \"България днес\".   Лесбовенчавката се състоя преди дни в Русе. Дамите поканиха и свещеник, който да ги благослови. Те са категорични, че празничният ден е бил истинска сватба.   На венчавката 41-годишната вяра е в бял костюм, а 25-годишната Диляна е облечена в бяла рокля. Двойката не пропусна да публикува снимки, на които личи радостта им. Преди време момичетата споделиха, че разликата във възрастта не ги притеснява. Те са убедени, че след бракосъчетанието са готови да разраснат семейството си и да имат собствено дете.   Диляна ще бъде майката и ще ходи на ин витро процедури. Те ще дадат свобода на детето си да избере само пътя си и няма да го възпитават да е хомосексуално.   Диляна разказва, че е имала връзки и с мъже, но и духовно и сексуално й харесва да е с жена. Вяра твърди, че е силно разочарована от мъжете. Въпреки това от първата си връзка с мъж има 21-годишен син.   Любовта между двете пламнала в социалните мрежи. Те поддържат близо 8 месечна връзка във Фейсбук. Диляна работи в чужбина, връща се у нас и двете се срещат.   Двете дами споделят, че са минали през различни житейски драми, за да открият любовта. Преди повече от година Вяра дала годежен пръстен на половинката си и е убедена, че тя е любовта на живота й. Наскоро й подарява още един годежен пръстен, за да потвърди любовта си. ", "date": "2018.05.18", "title": "Вдигнаха първата лесбосватба у нас  "}
{"url": "http://epicenter.bg/article/Eltan-Dzhon-shte-pee-na-svatbata-na-Megan-i-Hari/154680/10/99", "text": "Британският композитор, певец и пианист Елтън Джон ще се качи на сцената на предстоящата сватба на принц Хари и актрисата и фотомодел Меган Маркъл, съобщи американският новинарски портал Ти Ем Зи, цитиран от БГНЕС.   Според източника засега не е ясно къде ще пее сър Елтън Джон - дали на церемонията или на приема след това.   През февруари стана известно, че Елтън Джон е отложил два концерта в Лас Вегас заради предстоящата сватба. Тогава не бе пояснено дали планира да присъства на церемонията само като гост или ще изпълни свои песни. Музикантът бе приятел на принцеса Даяна, майката на принцовете Хари и Уилям, и ги познава от детството им.   Сватбата е планирана за 19 май в Ундзор - резиденцията на британските монарси. На нея принц Хари и Маркъл са поканили 2640 представители на обществеността. В списъка с поканените има хора от цялото Обединено кралство, включително членове на благотворителни организации, жители на Уиндзор, служители при кралския двор.   На самата венчавка в параклиса \"Сейнт Дрордж\" (\"Св. Георги\") са поканени около 600 избрани гости. В деня на сватбата ще има два приема. Първият е веднага след церемонията в параклиса, който кралското семейство има за своя домашна църква. Вторият е по-късно непосредствено в замъка Уиндзор и ще бъде за младоженците и най-близките им приятели от името на бащата на Хари - наследника на британския трон принц Чарлз. ", "date": "2018.05.18", "title": "Елтън Джон ще пее на сватбата на Меган и Хари"}
{"url": "http://epicenter.bg/article/Eventualna-bremennost-na-Dzhenifar-Anistan-ot-Brad-Pit-izkara-izvan-relsi-Andzhelina-Dzholi/154681/10/100", "text": "Американските медии съобщиха каква е била реакцията на Аднжелина Джоли по повод евентуалната бременност на колежката й Дженифър Анисън. Твърди се, че бащата е бившият на Джоли - Брад Пит.   Както пише showdream.org във връзка с слухове от вътрешни лица, тази новина е изкарала  Анджелина извън релси.   Също така се твърди, че след развода актрисата се е посветила напълно на децата, но сега има труден период.   Припомняме, че Брад Пит се ожени за Дженифър Анистън през 2000 г., пет години по-късно те се разделиха - причината за това, според слуховете, е афера между Пит и Анджелина Джоли. Анджелина и Брад бяха заедно до 2016 г., имат шест деца (три от които - осиновени), но след това актрисата подаде молба за развод.   В медиите започнаха да се появяват новини, че Анистън и Брад отново са се събрали, пише Блиц.", "date": "2018.05.18", "title": "Евентуална бременност на Дженифър Анистън от Брад Пит изкара извън релси Анджелина Джоли"}
{"url": "http://epicenter.bg/article/Ofitsialno--Prints-Charlz-shte-otvede-Megan-do-oltara/154683/10/0", "text": "Официално съобщение на двореца Кенсингтън преди броени минути разкри важна подробност около предстоящата кралска сватба утре.   В изявлението се казва, че булката Меган Маркъл ще бъде отведена до олтара от бъдещия си свекър принц Чарлз. Бащата на принц Хари е приел молбата на снаха си с огромна радост.   В текста пише още: „Принц Чарлз е очарован, че ще може да приеме Меган Маркъл в кралското семейство по този начин“.   Новината идва след няколко дни слухове и спекулации относно присъствието на бащата на Меган Маркъл на сватбата ѝ с принц Хари на 19 май. \"За съжаление баща ми няма да присъства на нашата сватба\", пише в официалното изявление. \"Винаги ме е било грижа за него и се надявам, че той ще има възможността да се съсредоточи върху здравето си\", написа Меган вчера, допълвайки: \"Благодаря на всички за щедрата подкрепа, която получихме! С Хари нямаме търпение да споделим с вас нашия специален ден\". \r\n \r\n \r\n \r\n", "date": "2018.05.18", "title": "Официално: Принц Чарлз ще отведе Меган до олтара"}
{"url": "http://epicenter.bg/article/Maykata-na-Megan-Markal-pi-chay-s-prestolonaslednika-prints-Charlz/154716/10/99", "text": ", майката на бъдещата съпруга на принц Хари    , се срещна с членове на кралското семейство, след пристигането ѝ от Калифорния в Лондон, предава Асошиейтед прес.   Първата ѝ среща е била с     и неговата съпруга  . В двореца Уиндзор са присъствали и 4-годишният им син     и 3-годишната им дъщеря,    . Към тях са се присъединили и бъдещите младоженци -     и    . \r\n \r\n \r\n \r\n \r\n Предишния ден госпожа Рагланд беше поканена на чай от бащата на принц Хари     и неговата съпруга  . Бъдещият свекър на     ще я заведе до олтара на 19 май за сватбата ѝ с    , след като стана ясно, че баща ѝ се възстановява след сърдечна операция, оповести    . Междувременно стана ясно, че съпругът на кралица Елизабет Втора -  ще присъства на сватбената церемония. Принцът миналия месец излезе от болница след прекарана операция за подмяна на тазобедрена става. \r\n \r\n \r\n \r\n трябваше да пристигнат в   преди венчавката на 19 май, за да се запознаят със семейството на бъдещия младоженец.      обаче така и не отпътува към британската столица, тъй като претърпя сърдечна операция, след като попадна в центъра на скандал с папарашки снимки. Източник: Дарик", "date": "2018.05.18", "title": "Майката на Меган Маркъл пи чай с престолонаследника принц Чарлз"}
{"url": "http://epicenter.bg/article/Dimitar-Tsanchev--Sofiyskiyat-forum-beshe-uspeshen-/154649/2/0", "text": "\"Софийският форум беше успешен. Той успя да извади ангажимента към европейското бъдеще на Западните Балкани\". Това заяви за предаването \"Здравей, България\" Димитър Цанчев, постоянен представител на България в Европейския съюз. Той коментира срещата на върха ЕС-Западни Балкани, която се проведе в София. И от Брюксел, и от София се вижда един успешно проведен форум и среща. От тук нататък започва по-голяма работа, бе категоричен той. \"Декларацията, която се подписа е със съгласието на страните от Западните Балкани и това го пише\", каза още той. \"Това, което видяхме от София е способността на България да извади една голяма тема. Софийският форум беше успешен\", разкри Цанчев. \"Разговорите на маса, които се проведоха на форумите по повод превозвачите, доведоха до разбиране по проблема ни и ангажимент да се търси решение\", завърши Димитър Цанчев по темата за пакет \"Мобилност, включващ промени за шофьорите на тежкотоварни автомобили.   Лидерите на 28-те държaви от Европейския съюз подписаха Софийската декларация за сътрудничество и развитие на Западните Балкани с цел евентуално присъединяване на страните към съюза. Конкретни срокове обаче не бяха набелязани.   \"Пътят на Косово до ЕС е дълъг, но преминава през нормализация на отношенията със Сърбия. Пътят на Сърбия изглежда много по-кратък, но също минава през нормализация\", коментира Цанчев.   \"ЕС преминава през трудности и се среща с предизвикателства, но е единен\", категоричен бе той.     ", "date": "2018.05.18", "title": "Димитър Цанчев: И от Брюксел, и от София се вижда един успешно проведен форум!"}
{"url": "http://epicenter.bg/article/Temenuzhka-Petkova--Proektat-AETs--quot-Belene-quot--mozhe-da-bade-realiziran-do-7-8-godini/154651/2/0", "text": "Нашата цел е до края на годината да бъде разработена процедурата по избор на стратегически инвеститор за АЕЦ \"Белена\" и да бъде даден старт на тази процедура. Ако се тръгне в посока реализация на проекта, той може да бъде изълнен до 7-8 години. Това каза енергийният министър Теменужка Петкова пред „Денят започва” на БНТ.   След внесеното вчера предложение за проекта АЕЦ \"Белене\" най-работещият сценарий е реализация на активите, смята Теменужка Петкова. Проектът е внесен вчера в Народното събрание.   Това е така, защото отиваме към варианта, заложен още в началото на проекта АЕЦ \"Белене\". Имаме диверсифициране на пазарния риск, реализацията на проекта е единственият начин да възстановим всички извършени до момента разходи, да гарантираме енергийната си сигурност в дългосрочен аспект, обясни енергийният министър.  Петкова описа и другите варианти, които не са достатъчно добри за страната ни.   Единият е да не се предприема нищо по отношение на оборудването, което притежаваме и по отношение на активите, които имаме - близо 3 млрд. лева са парите на българските данъкоплатци, които са вложени в този проект през годините, обясни Петкова. Ако този вариант се реализира и се върви по линията, че са дадени едни пари и няма нужда да се дават допълнителни, това би бил най-негативният вариант, коментира още тя.  „В перспектива се вижда, че ще има нужда от нови базови мощности не само в България, но и в целия регион. Ако ние не използваме това оборудване и активите, които притежаваме на площадката на АЕЦ \"Белене\" и всички лицензионни документи във връзка с този проект, това означава, че ние ще пропуснем една възможност с разрешаване на въпроса с енергийната ни сигурност”, каза Петкова.  Този вариант ще означава, че БЕХ и НЕК трябва да отпишат всички тези активи и разходи, които до този момент са извършени за \"Белене\", което означава, че ще има много сериозен риск за декапитализацията на НЕК, което ще доведе до декапитализация на консолидиран база в рамките на Българския енергиен холдинг. Това означава изключително негативни финансови последици за целия енергиен сектор, обясни енергийният министър.   Другият сценарий е да се продаде оборудването на трето лице, като тук е важна позицията на партньорите ни, които са конструктори и производители на оборудването. Това са колегите от \"Росатом\". „Анализът показва, че този вариант е почти невъзможен, ако се осъществи оборудването ще се продаде на много малка цена, отново загуба ще последва. Пак има риск от декапитализация на БЕХ”, заяви Петкова.  ", "date": "2018.05.18", "title": "Теменужка Петкова: Проектът АЕЦ \"Белене\" може да бъде реализиран до 7-8 години"}
{"url": "http://epicenter.bg/article/Karakachanov--Dumite-na-Ninova-dokazvat--che-pogovorkata-za-balgarite-v-ada-i-kazanite-e-vyarna/154652/2/0", "text": "Не може на черното да кажеш бяло. За това сме най-бедните в ЕС и поговорката за ада и казаните е вярна.       Защо да не кажеш, че това е успех? БСП, когато са били на власт, предриели ли са някаква подобна инициатива?   Това каза в сутрешния блок на БТВ министърът на отбраната Красимир Каракачанов. Той коментира думите на лидера на БСП, казани по-рано в същото предаване. Нинова заяви, че БСП продължава да иска оставката на кабинета.    За мен беше нормално да обясня на всички за модернизацията на армията. Виждате, че нямам проблем. Искам 1,5 млрд., Владислав Горанов ми дава 1,8 млрд. БСП да спрат да говорят неистини, че заради тях е променен Закона за КЕВР. Това стана благодарение на внесения законопроект от депутатите на ВМРО. Там не стои нито един подпис на депуат от БСП\", посочи той.    Важно е този изкуствен спор за името да приключи, защото това пречи на еврочленството на Скопие.  Северна Македония, Вардарска Македония. Ние нямаме проблем с името. Описали сме нашите претенции и от какво няма да отстъпим в Договора за добросъседство.  , каза военният министър, който е и лидер на ВМРО.   \"  Тогава, когато искаш да отнемеш бизнеса на няколко Източноевропейски държави, не ти трябва единството на Европа. Тогава, когато обаче ти се нарушават икономическите интереси в Иран, искаш единна и силна позиция на ЕС. Това е двоен стандарт и ние не трябва да си мълчим като папагали. Темата за превозвачите е обяснена твърдо от Бойко Борисов и Ивайло Московски. Еманюел Макрон и Ангела Меркел видяха тировете и чуха гласа на българските превозвачи. Това също е успех на срещата в София\", категоричен беше Каракачанов.   \"Явно някой го е страх да предприеме по радикални мерки срещу ислямизацията. Бяхме се разбрали нашето предложение за Закон за вероизповеданията да бъде обсъден на широка основа и изведнъж беше внесен варианта на ДПС. Не беше колегиално. Нека сега БСП, ГЕРБ и ДПС да обясняват как ще се спират разни пастори и проповедници, които си правят каквото искат. Да ги видя Цветанов и Нинова  как  ще обяснят, че нашия законопроект не е добър. Трябва да спрем да се делим на ние и те по важните теми в държавата\", завърши вицепремиерът.", "date": "2018.05.18", "title": "Каракачанов издаде новото име на Македония - най-вероятно ще е Илинденска Македония "}
{"url": "http://epicenter.bg/article/Kristalina-Georgieva--Balgariya-tryabva-da-se-gordee-s-uspeha-ot-sreshtata-v-Sofiya/154654/2/0", "text": "\"Западните Балкани са там, където ние бяхме през 90-те години. Те пропуснаха първия си шанс. Когато ние тръгнахме към ЕС с всички подобрения, които направихме, те бяха във война\". Това заяви за предаването \"Здравей, България\" по Нова телевизия бившият еврокомисар и главен изпълнителен директор на Световната банка.   Тя коментира и ангажимента на ЕС да отпусне средства за Западните Балкани, за да ги стимулира да направят реформите, които ще ги отведат в блока: \"Тези 10 милиарда, за които говорихме вчера, са от една страна финансиране, което идва от Комисията - около 1 млрд. грантове за подпомагане на развитието на инфраструктурата - физическа и дигитална, но и за изграждане на човешкия капитал в тези страни. Те са и финансиране от Международните банки за развитие. Третото е финансиране от самите страни. Това, което ние, международните финансови организации, ще поемем, в по-голямата си част са заеми при много изгодни условия\".    \"Едва ли ние, българите, ще се бъркаме в джобовете за тези пари, за да помагаме. Защото това ще стане за сметка на фондовете. Нашето участие във фондовете е на нетен бенефициент, и то немалко\", допълни Георгиева, като поясни, че България получава еквивалент на 4% от брутния си продукт от европейските фондове. Приблизително толкова е и растежът на България.     \"България има повод да се гордее с успеха, който беше постигнат вчера на тази среща. Между самите страни на Западните Балкани има повече доверие и възможност да решават трудни въпроси. Между ЕС и Западните Балкани също има повече доверие\".  ", "date": "2018.05.18", "title": "Кристалина Георгиева: България трябва да се гордее с успеха от срещата в София"}
{"url": "http://epicenter.bg/article/Mariya-Gabriel--Tsenite-na-rouminga-za-Zapadnite-Balkani-shte-namaleyat-v-pati/154655/2/0", "text": "„Само конкретни действия с видими резултати могат да позволят и на политическите елити да продължат процеса на евроинтеграцията. Само за 2016-а по програмата Еразъм 5000 студенти от Западните Балкани са се възползвали от тази програма. Един от нашите проекти ще бъде разширение на проекта за безплатен безжичен интернет на обществени места – WiFi for you за Западните Балкани. Тя трябва да стартира до края на 2019 година. От 15 май тя стартира за ЕС”. Това съобщи в „Денят започва” на БНТ българският еврокомисар Мария Габриел.  Тя обясни и идеята за намаляване на цените на роуминга за страните от региона: „Те ще бъдат в пъти по-евтини от сегашните. Още това лято операторите ще предложат пакети данни за намаляване на цените.” По думите й, вече винаги когато се говори за инфраструктурен обект, ще става дума и за свързаност с дигитализацията.  Мария Габриел смята, че днес трябва да се работи упорито в доверието на хората в новите технологии, защото само така ще може да „имаме нашите си шампиони“. „Още една добра новина, свързана с младите хора, е, че за първи път имаме цифрова програма „Дигитална Европа” с бюджет 9 милиарда евро. С това Европа ясно казва, че искаме да инвестираме в младите хора. Ще инвестираме в изкуствен интелект, в суперкомпютри, в киберсигурност”, съобщи Мария Габриел.  „За първи път има и толкова големи инвестиции в бюджета, свързан с програмата 2020 – 100 милиарда евро”, каза още българският еврокомисар.  Във връзка с т. нар. „пакета мобилност“, тя заяви, че от месеци се защитават интересите на българските превозвачи. „В момента тече диалог и се поставят позициите, аргументите и примерите, за да може да се подобрят правилата и да са в интерес на хората“, заяви още Мария Габриел и добави: „Европейската комисия няма как да наложи решението си. Темата не е в моя ресор, а е от работата на г-жа Виолета Булц и тя също каза, че е отворена за разговори“.", "date": "2018.05.18", "title": "Мария Габриел: Цените на роуминга за Западните Балкани ще намалеят в пъти"}
{"url": "http://epicenter.bg/article/Tsacheva--Staraem-se-da-podobrim-usloviyata-na-trud-i-vaznagrazhdeniyata-na-ohranata-v-zatvorite/154661/2/0", "text": "  „ Все още се проверява автентичността на писмото, адресирано от избягалия затворник Владимир Пелов до президента и омбудсмана”. Това обяви министърът на правосъдието Цецка Цачева по повод разпространеното писмо в медиите от рецидивиста Пелов, в което той обяснява, че е невинен и заради това е избягал от Софийския затвор, съобщи Канал 3.   „ Експертиза трябва да установи както авторството на писмото, така и момента на написването му”, поясни Цачева и призна, че е останала изненадана от писмото, след което отказа да дава повече коментари, докато не се установи автентичността му.   Полагаме усилия и за подобряване на условията на труд и възнагражденията на хората, които са пряко ангажирани с охраната на лишените от свобода. Това каза във Варна Цецка Цачева преди среща, включена в календара на Българското председателство на Европейския съюз, предаде Радио “Фокус” - Варна.    Министърът заяви, че от 2015 година страната ни е положила не малко усилия по отношение на подобряването на материалните условия в затворите и работата на психолози и социолози с лишените от свобода, а резултатите се отчитат от Съвета на Европа чрез Комитета против изтезанията.    “ Системата за изтърпяването на наказанията е част от реформата в съдебната система като цяло и част от актуализираната Стратегия за продължаване на съдебната реформа”, добави Цецка Цачева.    Тя отчете важната заслуга на служителите в системата за изтърпяване на наказанията за ресоциализацията на затворниците след връщането им в обществото.   Цецка Цачева участва в конференция на тема „Основни тенденции при процедури по несъстоятелност и освобождаване от дълг”, която се проведе във Варна и бе част от българското председателство на Съвета на Европейския съюз, допълва Канал 3.   „ Темата за несъстоятелността е много важна, защото се постига балансът и съгласието между различните държави, свързано с различните правни системи, които уреждат тази материя”, обяви Цачева.   На конференцията бе представена Директивата за несъстоятелност, като по думите на правосъдния министър България е единствената държава членка на Европейския съюз, която няма разписана подобна процедура.   „ Много работа са положили екипите и на предходните две председателства – Малта и Естония, но и българският екип в момента”, заяви тя.   Цачева даде положителна оценка, че е Европа е отчела необходимостта от повече хармонизация на тези правила, като се държи сметка за гъвкавия подход, отчитайки националните особености на законодателството.   „ Убедена съм, че ще постигнем частичен общ подход по няколко от главите на тази директива\", каза още Цецка Цачева.   Тя добави, че за следващата законодателна сесия на Народното събрание страната ни ще може да продължи усилията по отношение на вътрешното законодателство. Правосъдният министър не се ангажира със срокове, но увери, че законодателните промени зависят от усилията на работна група в широк състав, в която да се чуят мненията на експертите и магистратите.   “ Имаме намерение да работим по този въпрос. Тук е моментът да спомена, че омбудсманът Мая Манолова също работи по тази идея”, заяви Цецка Цачева.   Тя добави, че по темата съществуват и обратни мнения, но това е предизвикателството за всяко едно законодателно предложение. Цачева заяви, че в диалог, когато се чуят позициите “за” и “против” на различните страни, може да се намери вярното решение.", "date": "2018.05.18", "title": "Цачева била изненадана от писмото на избягалия затворник Пелов"}
{"url": "http://epicenter.bg/article/Tsvetan-Tsvetanov-s-vazhni-sreshti-na-forum-po-sigurnostta-v-Bratislava-/154666/2/0", "text": "В рамките на международния форум за сигурност „ГЛОБСЕК“ председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна с Йън Бжежински - старши изследовател в Атлантическия съвет във Вашингтон и председателя на Мюнхенския форум за сигурност посланик Волфганг Ишингер. Това съобщиха от пресцентъра на ГЕРБ.  Срещата с Бжежински се състоя по време на панела “Западът и Русия: справяне с предизвикателствата”, в който той участва. В дискусията участваха още председателят на Комисията по образование и наука в руската Дума Вячеслав Ниноков, председателят на Мюнхенския форум за сигурност посл. Волфганг Ишингер и директорът на „Карнеги Европа“ посл. Томаш Валашек. Основен акцент по време на панела бе поставен върху нуждата от диалог, като бе подчертано, че въпреки декларативната готовност на Русия, неговото възобновяване не е възможно заради действията на страната в Крим, Донбас и редица други региони. Ситуацията в Донбас бе откроена като един практичен пример за това как разрешаването й е предпоставка за начало на разговора между Русия и Запада.  Двамата обсъдиха предизвикателствата в геостратегическото пространство пред евроатлантическите партньори. Цветанов запозна Бжежински с успеха на Срещата на върха на ЕС и Западните Балкани в София. На свой ред Бжежински поздрави Цветанов за този акцент върху региона на Българското председателство и подчерта, че подобно внимание и присъствие на Европа в Западните Балкани е правилният път за запазване на спокойствие и просперитет в региона и предотвратяването на геостратегически вакуум.  В разговора с председателя на Мюнхенския форум за сигурност посл. Волфганг Ишингер Цветан Цветанов подчерта важността на форума „ГЛОБСЕК“ като еквивалент на Мюнхенския форум в региона на Централна и Източна Европа, който дава възможност на заинтересованите страни от региона, в лицето на представители на изпълнителната, законодателната власт, академици и изследователи, да обсъждат общите предизвикателства пред сигурността.  Волфганг Ишингер обърна внимание от необходимостта от такъв дебат на високо ниво и важността да не се пренебрегва влиянието на геостратегическата ситуация върху сигурността на Централна и Източна Европа. Двамата се обединиха около нуждата от силно присъствие на ЕС в Западните Балкани като гаранция за мира и развитието на страните от тази част на Европа.  ", "date": "2018.05.18", "title": "Цветан Цветанов с важни срещи на форум по сигурността в Братислава "}
{"url": "http://epicenter.bg/article/Deputatite-kato-uchiteli---shte-pochivat-na-24-i-25-may/154667/2/0", "text": "Депутатите ще почиват досущ като учителите и учениците за празника на просветата 24 май. Всички останали в държавата, които не са педагози и ученици, почиват само един ден, докато работещите в сферата на образованието празнуват и на 25 май, съобщи  Канал 3 .   Освен празничния четвъртък, парламентаристите си гласуваха да почиват и идния петък, 25 май, така че да си слеят дните с уикенда и да си заформят една мини ваканция.   За да си освободят петъка, 25 май, народните представители си гласуваха извънредно заседание на 22 май, вторник, от 13.00 часа. За решението съобщи председателят на НС Цвета Караянчева още в началото на пленарното заседание.    Срядата пък е предназначена за парламентарен контрол, което ще рече, че традиционно повечето от тях ще се регистрират и ще запрашат към вили и крайбрежия.    Решението за пренареждане на работните дни и за сливането на почивните е било взето единодушно на Председателския съвет, в който участват представители на ръководствата на всички парламентарни групи.", "date": "2018.05.18", "title": "Депутатите като учители - ще почиват на 24 и 25 май"}
{"url": "http://epicenter.bg/article/Gradushkata-v-rayona-na-Karnobat-i-Aytos-nanese-golemi-shteti/154675/2/0", "text": "Големи щети е нанесла снощната градушка върху земеделската продукция в Карнобатско. Унищожени са посеви и овощни насъждения и в две села в Айтоско, съобщи БНР.   50 процента от земеделската продукция в региона около Карнобат е унищожена. Ледените късове са били с големината на яйце и все още има купчини от тях по улиците, съобщи зърнопроизводителят Теодор Тодоров. \"Слънчогледът е унищожен на сто процента, рапицата е унищожена на 50 процента, пшеницата също на 50 процента\".   Нанесени са сериозни поражения върху лозята и трайните насаждения. Обстановката в Карнобат е била бедствена заради обилните валежи и градушката, обясни кметът на общината Георги Димитров:    \"За много кратко време се изсипа около 20 литра дъжд на квадратен метър. Междуприемните шахти не можаха да поемат водата. Тя изби по улиците. На две-три места се образуваха едни големи локви с дълбочина около един метър. В едно от училищата няма да има занятия, в училище \"Христо Смирненски\" изключихме тока. Наложи се да го изключим, защото бяха пълни воронките на улуците с лед и водата изби. в помещенията. Жалко е, че замина реколта, която няма как да бъде възстановена\".      Силен валеж е имало и в Айтос. Вятърът е изпочупил клони, като дъждът и там е бил придружен с град.    Градушката е нанесла поражения и върху земеделската продукция в айтоските села Пирне и Дрянковец, съобщи Рачо Рачев, ръководител на дирекция \"Кризи, бедствия и аварии\".   \"Масово има нанесени щети на насажденията, на овощните градини, на зеленчуци, домати, картофи, пипер.\"   В момента комисия установява мащаба на нанесените щети.", "date": "2018.05.18", "title": "Градушката в района на Карнобат и Айтос нанесе големи щети"}
{"url": "http://epicenter.bg/article/Zhelyo-Boychev--Vnesohme-200-000-podpisa-za-spirane-na-sdelkata-za-ChEZ/154676/2/0", "text": "„Внесохме подписите на 200 000 българи, събрани от Националната гражданска инициатива „Държавата да спре сделката с ЧЕЗ”. Очакваме КЕВР да изпълни своите нови правомощия, които бяха гласувани от парламента и да не даде разрешение за сделката с ЧЕЗ”. Това заяви зам.-председателят на ПГ на „БСП за България” Жельо Бойчев. Той добави, че вчерашното решение на Народното събрание дава конкретни ангажименти на Министерски съвет.   „До края на годината МС трябва да ревизира и допълни постановлението, което касае обектите от значение за националната сигурност, включвайки основни активи и дейности на електроразпределителните предприятия. Това ще гарантира сигурността на българските граждани и в бъдеще няма да бъдем свидетели на такива ситуации”, категоричен бе Бойчев. Той заяви, че очаква БНБ да изпълни вчерашното решение на Народното събрание и да предостави информацията за участието на български банки във финансирането на сделката за ЧЕЗ Груп – България.   „Изпълнението на това решение ще покаже, дали България е република на гражданите или република на банките”, категоричен бе народният представител. Той заяви още, че социалистите искат българското правителство да заяви интерес към придобиване на активите на ЧЕЗ Груп в България. „Държавата не може да бяга от тази отговорност, след като продажбата е заявена от чешкото правителство”.  Народният представител от ПГ на „БСП за България” Стоян Мирчев коментира, че подписката за развалянето на сделката с ЧЕЗ се подкрепя от много български граждани, като в нея са се подписали и членове на правителството на Бойко Борисов.   На 1 март, след среща с чешкия посланик Душан Щраух, председателят на БСП Корнелия Нинова заяви, че започва подписка сред българите за спиране на сделката с ЧЕЗ.  „Ще се обърнем към български или чешки съд и започваме подписка в цялата страна от български граждани - клиенти на ЧЕЗ, които смятаме, че могат да бъдат по делото трета заинтересована страна и да внесем колективен иск за спиране на сделката”, заяви тогава Корнелия Нинова.  ", "date": "2018.05.18", "title": "Жельо Бойчев: Внесохме 200 000 подписа за спиране на сделката за ЧЕЗ"}
{"url": "http://epicenter.bg/article/Stoyan-Mirchev--Da--I-chlen-na-kabineta-na-Boyko-Borisov-uchastva-v-podpiskata-za-ChEZ/154679/2/0", "text": "И член на правителството на Бойко Борисов участва в Националната гражданска инициатива „Държавата да спре сделката с ЧЕЗ”, заяви за Епицентър.бг депутатът от \"БСП за България\" Стоян Мирчев. Става дума за заместник-министър, чието име той засякъл сред подписите. \"Това е показателно\", посочи той, но не каза кой е зам.-министърът.   Днес социалистите внесоха папка с над 200 000 подписа в КЕВР. Те настояват скандалната сделка за продажбата на ЕРП да бъде спряна. Още вчера бе обявено, че акцията ще бъде днес в 10,30 ч. Като научил това шефът на КЕВР Иван Иванов се скрил - взел си отпуска, изтъкна Мирчев.   Депутатът от БСП коментира и критиките от страна на ГЕРБ, че са събирани подписи и извън районите, в които работи ЧЕЗ. \"Ние не събира подписите заради това, че \"ЧЕЗ - България\" в работата си на територията на страната е направила някакво нарушение. Хората протестират заради задкулисието, заради липсата на прозрачност на тази сделка. Бойко Борисов още в началото излъга над пет пъти за тази сделка\", каза Мирчев. Той обърна внимание, че временната парламентарна комисия, която разследваше казуса, така и не получила отговори на много от въпросите си от институциите. \"Така и не стана прозрачно кой стои и какви са процесите зад тази Гинка Върбакова\", продължи социалистът. \"От ГЕРБ няма как да обяснят защо Бойко прозира зад Гинка и защо попречиха на институциите да дадат този отговор затова в момента коментират чисто технически къде са събирани подписите. Това са 200 хиляди българи!\", каза още Стоян Мирчев.   Социалистите очакват КЕВР да изпълни своите нови правомощия, които бяха гласувани от парламента и да не даде разрешение за сделката с ЧЕЗ.        ", "date": "2018.05.18", "title": "Стоян Мирчев: Да! И член на правителството на Бойко Борисов участва в подписката за ЧЕЗ"}
{"url": "http://epicenter.bg/article/Borisov-kam-Zaev--Vizh-kak-vchera-ti-se-radvaha-i-Merkel--i-Makron---VIDEO-/154682/2/0", "text": "Министър-председателят на България Бойко Борисов се среща с македонския си колега Зоран Заев. Срещата им е продължение на подписания днес меморандум между двете страни за обединяване на електроенергийните пазари на двете страни и е част от съпътстващата програма на срещата на Върха ЕС-Западни Балкани.  \"Най-големият успех е, че вече всички се познават, екипите се познават. Виж как вчера ти се радваха и Меркел, и Макрон\", обърна се премеирът Борисов към Зоран Заев в началото на срещата.  \"За мен беше голяма чест\", отговори македонският министър-председател.  ", "date": "2018.05.18", "title": "Борисов към Заев: Виж как вчера ти се радваха и Меркел, и Макрон! (ВИДЕО)"}
{"url": "http://epicenter.bg/article/Borisov-kam-Haradinay--Na-Balkanite-nyama-malki-i-golemi--Vsichki-sme-ednakvi-i-ednakvo-veliki--VIDEO-/154685/2/0", "text": "Премиерът Бойко Борисов обсъди евроинтеграцията на Западните Балкани с колегата си от Косово Рамуш Харадинай, съобщи самият Борисов във Фейсбук.  \"Отново изложих тезата си, че спокойствието на Балканите е изключително важно за Европа и всички ние трябва да работим за обединението на отделните народи\", каза Борисов.  \"На Балканите няма малки и големи. Всички сме еднакви и еднакво велики\", обяви в началото на срещата премиерът.  \"Ние имам една приказка, малките камъчета обръщат голямата кола. Щом сме най-бедни, не сме най-добри\", добави Бойко Борисов.  \"Вие сте добър пример за нас. Следваме това, което правите и ви се възхищаваме\", коментира от своя страна Рамуш Харадинай, цитиран от ПИК TV.  ", "date": "2018.05.18", "title": "Борисов към Харадинай: На Балканите няма малки и големи. Всички сме еднакви и еднакво велики (ВИДЕО)"}
{"url": "http://epicenter.bg/article/Borisov-kam-Barnabich--Koga-si-me-pokanila--vse-sam-doshal--Kato-napravim-magistralata-Sofiya---Belgrad/154686/2/0", "text": "\"За тебе съм винаги свободен! Добре дошла!\" С тези сърдечни думи премиерът Бойко Борисов посрещна колегата си от Сърбия Ана Бърнабич.   \"Надявам се, че се чувстваш добре в България или поне, както аз, когато съм в Белград\", свойски продължи Борисов.   \"Кога си ме поканила - все съм дошъл. Сега като направим магистралата София - Белград. До две години ще съм готов на границата. Имам 20 км, за две години ще ги направя, парите са отпуснати, всеки миг ще изберат изпълнителите, започваме да строим\", продължи премиерът.    ", "date": "2018.05.18", "title": "Борисов към Бърнабич: Кога си ме поканила, все съм дошъл! До 2 г. правим магистралата София-Белград"}
{"url": "http://epicenter.bg/article/Makedoniya-predlozhila-novoto-si-ime--Republika-Ilindenska-Makedoniya-/154688/2/0", "text": "Македонските медии днес съобщават, че по време на преговорите за разрешаване на спора за името между властите в Скопие и Атина, е направено ново предложение - \"Република Илинденска Македония“.   \"То е направено от македонска страна по време на преговорите\". Това са съобщили дипломатически източници пред вестник \"Коха\" и изданието А1ОН. Според двете медии новото наименование ще бъде за цялостно използване - в страната и по света.  Припомняме, че вчера в София двамата премиери на Република Македония и Гърция - Зоран Заев и Алексис Ципрас проведоха среща, на която \"дадоха пълна подкрепа за постигнатото от техните външни министри Никола Димитров и Никос Кодзияс по време на преговорите\". Според Заев \"двете страни вече имат вариант за разрешаване на спора.", "date": "2018.05.18", "title": "Македония предложила новото си име: Република Илинденска Македония "}
{"url": "http://epicenter.bg/article/Oleg-Popov--Snimkata-na-Mosta-na-vlyubenite-na-Makron--Merkel-i-Mey-sas-sigurnost-ne-e-sluchayna-/154690/2/0", "text": "Срещата на върха ЕС-Западни Балкани приключи. До реално решение за евроинтеграцията на страните от региона не се стигна, но се даде тласък на темата, коментираха фотографи, присъствали на събитието пред ulgaria ON AIR,  \"Важно е да уточним, че имаше червен килим. Опитните политици малко или много позират пред камерите. Тереза Мей отстъпваше назад. Дори поиска да бъде най-отзад на груповата снимка. Нейната роля е почти изчерпана в тази група от политици. Снимката на Моста на влюбените на Макрон, Меркел и Мей не беше обявена, но със сигурност не е случайна\", подчерта фоторепортерът на Bulgaria ON AIR, акредитиран да отразява събитието, Олег Попов.   \"До някакъв огромен резултат не може да се каже, че се е стигнало. Но беше направен значителен прогрес за Балканите. Македония и Гърция са сближили позициите си. Косово и Сърбия също се срещнаха. Прогресът и ролята на България в европейската политика е изключително голям\", отбеляза репортерът на Bulgaria ON AIR Гергана Венкова.  По нейни думи организацията на събитието е била на изключително добро ниво, тъй че евролидерите не са усетили никакви проблеми или притеснения.  Темата за превозвачите и готвения \"Закон Макрон\" също намери своето място на масата за преговори на срещата.  \"Темата за мобилността беше поставена на масата за преговори. Все още не е ясно кое от \"Закон Макрон\" е отпаднало. Борисов отбеляза, че прогрес има. Може би има известни поправки, но тепърва ще става ясно какви са\", поясни Венкова в \"България сутрин\".  За финал на разговора журналистите обобщиха, че дори и срещата да е режисирана – лидерите на Балканите споделяха идеи, разговаряха и казваха с какво не са съгласни, а това е добра стъпка напред.", "date": "2018.05.18", "title": "Олег Попов: Снимката на Моста на влюбените на Макрон, Меркел и Мей със сигурност не е случайна "}
{"url": "http://epicenter.bg/article/Chasove-predi-svatbata-na-Hari-i-Megan--Isteriyata-vzima-vrah-/154717/10/99", "text": "Броени часове остават до сватбата на годината – сватбата на принц Хари и Меган Маркъл, и истерията вече достига върха си. Най-вече във Великобритания, но не само. Целият свят е обърнал поглед към кралското семейство и е в очакване на венчавката. Ще разбие ли церемонията клишетата на Острова и ще затихнат ли скандалите, които предшестваха подготовката за голямото събитие?     „Англичани и американци са насочили поглед към Великобритания. Българите също проявяват интерес. Определено събитието ще се наблюдава от милиони. То ще бъде реално доста по-малка сватба от тази на Уилям и Кейт. Тогава гостите бяха 1700, сега са само 600“, подчерта експертът в „България сутрин“. Тя отбеляза, че на церемонията няма да присъстват кралски особи, но традициите за кралска сватба ще бъдат спазени.   „Меган Маркъл е доста различна и не е с кралско потекло, но британският протокол е доста консервативен. На холивудските звезди ще им се наложи да спазват правилата. Селфита и интервюта за тържеството не са позволени. Всички гости трябва да са скромни и да не привличат голямо внимание“, допълни още Басарова.   По думите на журналистката Стаси Кара голяма част от колегите на Маркъл вече са пристигнали на Острова.   „Ако Меган реши да се върне към киното, въобще няма да има проблеми. Мисля, че Хари много я обича и се държи прекрасно към нея. Светът гледа на Хари по-различно, отколкото на Уилям. Виждала съм Хари в барове в Лондон и той е известен купонджия“, обясни тя.", "date": "2018.05.18", "title": "Часове преди сватбата на Хари и Меган: Истерията взима връх "}
{"url": "http://epicenter.bg/article/Tiyn-idolat-EVA-izbrodi-100-te-turisticheski-obekta-za-3-mesetsa--v-Dablin-50--ot-horata-nyamat-27-g--/154727/10/0", "text": "За слушателите на \"Покана за пътуване\" над 15 години името на певицата   може да говори нещо само ако са я гледали в мюзикъла „Кабаре” в оперетата или в някоя от постановките на частни театри, с които обикаля из България. За тийнейджърите, обаче ведрата усмивка на изпълнителката е повод за припадък от екстаз.    се прочу светкавично в интернет с  ролята  на Елизабет Мария – БЕТИ  в пародийния онлайн сериал “#КИФЛА”. За кратко тя се превърна в новия тийн идол на България с десетки хиляди последователи в мрежата и предизвиква истинска истерия при турнетата си из страната. Ева Теодорова Георгиева  започва да пее още на 3.   След 12 години в Детския радиохор да бъде дипломиран магистър по джаз и поп пеене от софийската музикална академия е логична развръзка.   Тя има вече 10 хита, които се въртят по всички  музикални телевизии и радиа. Песните й се разпространяват в Румъния, Гърция и Турция, където 2 поредни години участва във фестивали с 50 хилядна публика!   Победителката в миналогодишното издание на БГ мюзик фестивал, иска да повтори успеха си през юни в Сандански.  Признавам си,  когато научих, че при турнетата си из България EVA посещава по 10 града през уикенда ококорих очи. Истината, обаче се оказа още по-шокираща – понякога селищата са 20. А що се отнася до 100-те туристически обекта, Ева и баща й, певецът Теодор Георгиев са ги обиколили за три месеца като са правили импровизирани концерти на повечето места.     За какво се сещате, когато ви кажат  ? За нищо, предполагам. Ами когато чуете Дъблин? За тъмна бира, Джеймс Джойс, Свети Патрик и четирилистни детелини.   Оказа се, че Балъ Аахъ Клиъх се нарича ирландската столица на местния език.    беше в града на река Лифи, независимо как ще го наречем, и няма търпение да ни разкаже: „Пристигайки в Дъблин, знаех сухи факти за ирландската столица. Че е най-големият град в Ирландия, разположен в източната част на страната при вливането на река Лифи в Ирландско море. Че в Дъблин са родени редица влиятелни писатели и драматурзи, като Самюел Бекет, Оскар Уайлд, Джеймс Джойс, Джордж Бърнард Шоу. Че Дъблин е младежки град - 50% от населението е под 27 години.   Първата история започва с един исторически период, трагичен за народа на Ирландия.Страната по това време се крепи на земеделието, но земеделската система на острова е нестабилна и не е в състояние да се справи с продължителните периоди от лоши реколти. Основната храна на хората в Ирландия са картофите. Катастрофата настъпва през 1845г. когато картофената реколта е заразена с болестта „potato blight”. Тя буквално превръща картофите в гъста каша негодна за ядене. Проблемът се повтаря през следващите шест години. През 1849г.-1850г. освен от глада Ирландия е покосена и от холерна епидемия. Гладът и болестите принуждават хората да търсят спасение извън пределите на родината. През периода 1846 – 1850 година населението на Ирландия намалява с 2 млн. души, което по това време съставлява 25 % от населението на страната.   Всяка седмица в Ню Йорк слизали по 15 хиляди измъчени ирландски емигранти, които търсели нов живот в новия свят. Те пристигали в Америка на стари кораби, които били наричани „плаващи ковчези“, защото по време на дългото пътуване на борда им умирал всеки пети. Един от корабите е  Между 1848 и 1855 година, корабът прави 16 пътувания до Северна Америка, като превозва емигранти до Канада и Ню Йорк. Средната продължителност на едно пътуване траело 47 дни, а един курс превозвал между 100 и 250 пътника, много над допустимото за капацитета на кораба.   Независимо от тези обстоятелства, няма нито един загинал пътник или член на екипажа по време на всички пътувания на  Корабът имал изключителен капитан, подготвен екипаж и нещо много рядко за екипаж на кораб в тези времена  - професионален лекар.   През април 1848 година Маргарет Райли и съпругът й Даниел се качват на кораба \"Jeanie Johnston\" в Дъблин, за да отплават за Америка. Маргарет е бременна, но въпреки това капитанът поема риска да качи семейството й. Целият екипаж е безкрайно мил и много отзивчив към бременната жена. Бебето се ражда в открито море една седмица преди акостирането му в Америка и в знак на признателност към всички, Маргарет кръщава сина си със 17 имена - на всеки един от членовете на екипажа. В акта като място на раждане на детето е посочен - Атлантически океан.   Днес репликата на кораба „Jeanie Johnston” работи като музей, показва восъчни фигури на екипажа и най-интересните пътниции разказва техните съдби.   Другата история, която искам да споделя е за хитрия предприемач Уилям Уолш, който прави лимонада от поднесения му от живота лимон. Уилям Уолш е предприемач, собственик на фериботите, превозващи пътниците през река Лифи. Тъй като плавателните съдове били в лошо състояние – ръждясали и неподдържани, на Уолш поставили условие да ги ремонтира или да построи мост. През 1816 г. предприемачът построил мост, но с клауза в договора, че за средващите 100 години всеки преминал съоръжението ще му плаща по половин пени. Така и до днес колоритният мост над река Лифи носи името    А още колко истории се крият в дебелите книги на библиотеката в Тринити колидж, по тесните улички с ирландки пъбове, в паметта на хората. Ако се върна отново в Ирландия бих тръгнала по следите на елфите и леприконите, за да допълня легендата за приказната страна, където историите оживяват\", завършва разказа си Ириноа Люцканова.    ни отвеждат до Охрид, манастира „Свети Наум” и други български светини в околовръст.   Според всеобщата представа, българите от края на 19-и и началото на 20-и век са пътували главно на хаджилък до Светите места, поддържали са търговските си връзки с останките от Османската империя или са създавали нови с натъпкани с гюлово масло дисаги из Европа.  , обаче, събира в книгата „Българинът по света в началото на 20-и век” пътеписи, които доказват, че предшествениците ни са кръстосвали от Сандвичевите острови до Южна Арабия и от Балтимор до Япония. При това без да са баснословно богати.   При следващото издание на Покана за пътуване ви обещавам разказ за музей на човекоядството от Доника Ризова. А вие не забравяйте, че Голямата лятна игра и още много пътешествия ви очакват на страницата ни във Фейсбук ", "date": "2018.05.18", "title": "Тийн идолът EVA изброди 100-те туристически обекта за 3 месеца, в Дъблин 50% от хората нямат 27 г. "}
{"url": "http://epicenter.bg/article/Roklyata-na-Keyt-zae-vtoro-myasto-v-klasatsiya-za-nay-krasivite-bulchinski-odezhdi-na-vsichki-vremena/154735/10/84", "text": "Утре ще получим дългоочаквания отговор на въпроса с каква рокля и на кой дизайнер ще се появи на сватбата си Меган Маркъл.   Оказва се, че на първо място е Грейс Кели - почти 60 години след сватбата й с принц Рение, съобщават от eva.bg. Нейната рокля е най-приказната и най-желаната от всички бъдещи булки. Направена е от дизайнерката на костюми към MGM Хелън Роуз и струва скромните £5400, но е подарък от студиото.   На второ място в класацията е Кейт Мидълтън, следвана от Джаки Кенеди с роклята за сватбата й с Джон Кенеди, Амал Клуни, Миранда Кер с роклята за сватбата с Евън Шпигел, Салма Хайек, Джаки Ейнсли (сватбата й с Гай Ричи), Кийра Найтли и Ким Кардашиян с роклята Givenchy за сватбата с Кание през 2014.   Източник: Дир.бг", "date": "2018.05.18", "title": "Роклята на Кейт зае второ място в класация за най-красивите булчински одежди на всички времена"}
{"url": "http://epicenter.bg/article/Platini-s-shokirashto-priznanie--Manipulirahme-zhrebiya-za-Svetovnoto-prez-1998-godina--/154729/8/0", "text": "Бившият президент на УЕФА Мишел Платини направи шокиращи признания за Световното първенство в родната му Франция през 1998 година. От думите му става ясно, че жребият е дирижиран така, че Бразилия и Франция да се срещнат на финал. Условието е едно - ако си спечелят групите. Двата тима бяха предварително поставени като водачи на Група “А” и Група “C”.  “Когато правихме организацията, използвахме малка хитрост, която позволяваше двата тима да се срещнат чак на финала, ако финишират първи в групите си. Мислите ли, че другите не го правят за техните първенства? Финал между Франция - Бразилия беше мечта за всички”, каза Платини пред France Bleu.  Франция и Бразилия спечелиха групите си и стигнаха до финала. Там “петлите” надделяха с 3:0 след две попадения на Зинедин Зидан и едно на Еманюел Пти.  ", "date": "2018.05.18", "title": "Платини с шокиращо признание: Манипулирахме жребия за Световното през 1998 година! "}
{"url": "http://epicenter.bg/article/Globiha--quot-Levski-quot--s-37-500-lv--za-izrisuvanite-sas-svastiki-detsa-na-pistata-/154736/8/0", "text": "Отборът на \"Левски\" ще трябва да плати глоба в размер на 37 500 лв. заради двете деца, които се появиха на пистата по време на финалния мач от турнира за Купата на България срещу \"Славия\", предаде бТВ.  Малчуганите бяха без видим пряк родителски надзор, но по-скандално беше, че по телата им бяха изрисувани свастики, а едно от тях бе вдигнало ръка за нацистки поздрав.  \"След сезиране на комисия „Етика и феърплей” и становище на експерт по почтеността към БФС, ДК реши: За действия или бездействия, с които се обижда достойнството на лице или група лица, свързани с раса, пол, цвят на кожата, на основание чл.37, ал.4 от ДП /2017/2018/, ДК наказва ПФК „Левски” гр. София с имуществена санкция в размер на 37 500 лева. ДК е приела решението си съобразно Дисциплинарния правилник и призовава всички съответни държавни институции да бъдат последователни, да доведат своята работа до края, да извършат необходимите действия и да вземат съответните решения съобразно компетенцията си\", се казва в становището на Дисциплинарната комисия от днес.  Родителите на двете деца вече бяха извикани за разпит в полицията, а Агенцията за закрила на детето също се зае със случая.  ", "date": "2018.05.18", "title": "Глобиха \"Левски\" с 37 500 лв. за изрисуваните със свастики деца на пистата "}
{"url": "http://epicenter.bg/article/Sled-Sreshtata-na-varha-v-Sofiya-SASht-iskat-mezhdunarodna-koalitsiya-sreshtu-Teheran/154658/7/0", "text": "Съединените щати реагираха след срещата на върха Европейски съюз – Западни Балкани в София вчера. Американският държавен департамент не само не променя позицията си относно иранската ядрена програма, а дори поиска изграждането на международна коалиция срещу Техеран. Тази идея ще бъде представена в детайли в понеделник от шефа на американската дипломация Майк Помпейо в първата му голяма реч за външната политика от встъпването му в длъжност. „Искаме да обединим много страни по света с изричната цел да гледаме на иранския режим през по-реалистична призма”, каза във Вашингтон говорителката на Държавния департамент Хедър Науърт. Часове преди това на срещата в София евролидерите решиха да поддържат сделката, докато Иран я изпълнява коректно.   Доналд Тръмп коментирал думите на Доналд Туск, че с приятели като Съединените щати на Европа не й трябват врагове: ЕС се отнасяше ужасно със Съединените щати в търговията, държеше се ужасно с нашите работници. Дефицитът ни с ЕС през миналата година беше 151 млрд. долара. Познавам се много добре с Жан-Клод и с Доналд и двамата ги харесвам много. Но те са много трудни\".", "date": "2018.05.18", "title": "След Срещата на върха в София САЩ искат международна коалиция срещу Техеран"}
{"url": "http://epicenter.bg/article/Krashtavat-ulitsa-na-Maykal-Dzheksan-/154665/7/0", "text": "Улица в Детройт вече ще носи името на Краля на попа Майкъл Джексън. Част от „Рандолф стрийт“ ще носи името „Майкъл Джексън авеню“, като официално това ще се случи на 15 юни, пише \"Монитор\".   Признанието към изпълнителя на Thriller идва 50 години, след като заедно със семейната си група The Jackson 5 той отбелязва началото на успеха си по време на прослушване именно в Детройт.   Прекръстването на улицата ще съвпадне със старта на популярния Detroit Music Weekend Outdoor festival.   Миналата година градът почете и друга американска музикална легенда Арета Франклин, като също кръсти улица на нейно име.", "date": "2018.05.18", "title": "Кръщават улица на Майкъл Джексън  "}
{"url": "http://epicenter.bg/article/Tramp-zaplashi-Kim-Chen-un--che-mozhe-da-zavarshi-kato-Kadafi--ako-ne-se-saglasi-na-yadreno-sporazumenie-/154684/7/0", "text": "Президентът на САЩ Доналд Тръмп предупреди лидера на Северна Корея Ким Чен-ун, че ако не се съгласи на ядрено споразумение, ще бъде „унищожен“ и третиран със същия маниер както убития лидер на Либия Муамар Кадафи, пише британският вестник The Independent, цитиран от Агенция \"Фокус\".  В коментар към репортери, който изначало имаше цел да успокои Ким, Тръмп заяви, че безопасността му ще бъде подсигурена и че той ще остане начело на своята държава, независимо от постигнатия резултат от срещата.  Въпреки това, Тръмп обяви че ако сделка не се осъществи, севернокорейския лидер може да бъде третиран много по-твърдо.  „Либийският модел беше много различен модел. Ние унищожихме тази страна. Никога не сме казвали на Кадафи „Ние ще ти осигурим защита“. Ние отидохме и го унищожихме и направихме същото нещо с Ирак“, заяви Тръмп.  Той допълни: „Този модел ще се повтори, ако не сключим споразумение“.  ", "date": "2018.05.18", "title": "Тръмп заплаши Ким Чен-ун, че може да завърши като Кадафи, ако не се съгласи на ядрено споразумение "}
{"url": "http://epicenter.bg/article/-quot-Hyuriet-quot-quot-Turtsiya-otsastva-ot-sreshtata-za-razshiryavaneto-na-ES-quot-/154687/7/0", "text": "\"Турция отсъства от срещата за разширяването на ЕС\", пише в анализ днес турският в.  \"Хюриет\",  цитиран от БТА .  Според автора на материала срещата в София е била потвърждение на това, че ЕС е разделил Западните Балкани и Турция, що се отнася до разширяването.   \"Европейският съюз, който от дълго време се прави, че не забелязва балканските държави, организира среща ЕС - Западни Балкани в София, столицата на ротационния председател България, подбуден и от нарастващото влияние на Турция в региона\", пише авторът на материала Гювен Йозалп.   Според \"Хюриет\" макар някои да са определили срещата като \"историческа\", тя не е отишла по-далеч от посланието, изпратено и от срещата в Солун през 2003 г., че \"вратата (на ЕС) е отворена за балканските страни, които изпълнят условията\" за членство.   \"Срещата в София има характера на потвърждение, че Западните Балкани и Турция са на практика разделени в процеса на разширяване\", пише още в материала.    Според вестника е имало две причини Западните Балкани \"да покачат стойността си\" за ЕС - бежанската криза от 2015 г. и нарастващото влияние в региона на Русия, Китай и Турция.", "date": "2018.05.18", "title": "„Хюриет“: ЕС раздели Западните Балкани и Турция"}
{"url": "http://epicenter.bg/article/Sergey-Skripal-e-izpisan-ot-bolnitsata/154689/7/0", "text": "Бившият полковник от ГРУ (Главно разузнавателно управление) Сергей Скрипал, осъден в Русия за шпионаж в полза на Великобритания, е изписан от болницата в Солсбъри, съобщи ТАСС. Руската агенция се позова на съобщение от Националната служба по здравеопазване на Англия. „Сергей Скрипал е изписан от болницата на град Солсбъри“, се казвало в съобщението на медицинското учреждение.     Сергей Скрипал и дъщеря му Юлия бяха открити на пейка в английския град Солсбъри на 4 март, напомнят световните агенции. Великобритания обвинява Русия, че е използвала химически агент новичок. Москва отрича информацията. Случаят доведе до най-голямото експулсиране на руски дипломати от западни държави от Студената война.  Двамата бяха настанени в интензивното отделение в окръжната болница в Солсбъри, където бяха стабилизирани след атаката с новичок.  Юлия Скрипал беше изписана на 9 април и укрита на неизвестно място.  ", "date": "2018.05.18", "title": "Сергей Скрипал е изписан от болницата"}
{"url": "http://epicenter.bg/article/Evrokomisiyata-anulira-deystvieto-na-amerikanskite-sanktsii-sreshtu-Iran-na-teritoriyata-na-ES-/154691/7/0", "text": "Европейската комисия „прие в петък първия пакет мерки за защита на компаниите на ЕС в Иран от санкциите на САЩ“, юридически анулирайки ги на територията на Общността. Това става ясно от изявление на ЕК, предава TACC, цитирана от Агенция \"Фокус\".  Първа стъпка стана приемането на „блокиращ регламент“, който „забранява на компаниите от ЕС да изпълняват екстериториалните санкции на САЩ, разрешава на компаниите да възстановят в съда загубите от действията на трети страни, които изпълняват тези санкции, и анулира всички чуждестранни съдебни решения относно изпълнението на санкциите на САЩ на територията на ЕС\", се казва в документа.  Европейският съюз ще предприеме действия за блокиране на ефектите в Общността от американските санкции срещу Иран, обяви председателят на ЕК Жан-Клод Юнкер на срещата ЕС-Западни Балкани в София, като поясни, че усилията на Брюксел са насочени към съхраняване на споразумението за ядрената програма на Иран.  „Ще започнем процеса „блокиране на статут“, който има за цел да неутрализира последиците от американските санкции в ЕС. Трябва да го направим и ще го направим - утре сутринта в 10:30 часа\", заяви Юнкер на срещата на високо равнище в българската столица, която се проведе в четвъртък.  ", "date": "2018.05.18", "title": "Еврокомисията анулира действието на американските санкции срещу Иран на територията на ЕС "}
{"url": "http://epicenter.bg/article/Gey-znameto-se-razvya-pred-Evropeyskata-komisiya/154694/7/0", "text": "\r\n Знамето на дъгата, както е известен международно признатият символ на общностите с различна сексуална ориентация, се развя пред централата на Европейската комисия в Брюксел. \r\n   \r\n Поводът е, че на 17 май се отбелязва Международният ден за борба с хомофобията, трансфобията и бифобията, като тази година глобалната тема е \"Съюзи за солидарност\". Това означава също, че и ЛГБТИ общностите трябва да се съюзяват с други малцинства и да помагат в най-различни сектори, за да не бъдат изоставяни хора, обект на тормоз и насилие, пише \"Дневник\". \r\n В Брюксел вчера бе организиран и форум, на който представители на ЛГБТИ средите и техни съюзници споделят опита си в три сектора - спорт, култура и частния бизнес.  Това е резултат и усилия на международно равнище през последните близо 15 години. От септември 2016 г. Съветът на ООН по правата на човека назначи първия независим експерт за защита от насилие и дискриминация, основани на сексуалната ориентация и половата идентичност. В момента постът се заема от Виктор Мадригал-Борлос.  Световната организация прецени, че проблемът наистина е сериозен, защото в ХХI век заради реална или предполагаема сексуална ориентация биват убивани, пребивани, изтезавани и произволно задържани хора. На някои места те са принуждавани насилствено да сключват брак с пол, който не харесват, отнето им е право на събиране, сдружаване и свобода на словото, подлагани са на медицинско насилие, дискриминация при оказване на здравна помощ, достъп до работа, образование и жилищно настаняване. \r\n", "date": "2018.05.18", "title": "Гей знамето се развя пред Европейската комисия (Видео)"}
{"url": "http://epicenter.bg/article/Svrahzvukovite-raketonostsi-Tu-160-shte-pazyat-ruskite-granitsi-v-Arktika-/154696/7/0", "text": "Руските стратегически бомбардировачи-ракетоносци Ту-160 през тази година ще полетят към Арктика, като ще извършат полет до Анадир. Това съобщи командващият далечната авиация на руските въоръжени сили генерал-лейтенант Сергей Кобилаш в интервю за \"Красная звезда\". Според него, използването на нови бойни летища ще допринесе за укрепване защитата на региона.  \"Тази година планираме полети до Анадир със самолети Ту-160. Арктика има за нас стратегическо значение, затова усвояваме нови летища и бойна техника, които ще ни помогнат да осигурим сигурността на страната откъм морските граници и на това направление\", разказва висшият военен.  Той припомни, че през 2017 г. бомбардировачи Ту-22М3 вече изпълниха полети до Анадир и Воркута. Генералът отбеляза, че географията на полетите на свръхзвуковите руски самолети се разширява.  \"Полетите на стратегическите ни бомбардировачи-ракетоносци до направления като екватора и Индонезия говорят за това, че спектърът на задачите им се увеличава заедно с диапазона на онези направления и летища, на които ни е поръчано да обозначим своето присъствие\", обясни ген. Кобилаш.  Досие  Ту-160 е стратегически ракетоносец, който може да носи на борда си крилати ракети с ядрени бойни глави. През 2015 г. е прието решение за модернизация и производство на на Ту-160М2.  Обновените самолети ще бъдат по-трудно забележими чрез нови специални покрития и ще получат нови средства за поразяване с увеличена далекобойност.  Според експертите след модернизацията ефективността на самолета ще се увеличи с 60%.  През март американското издание The National Interest заяви, че \"Ту-160М2 може да се превърнат в най-страшния кошмар за НАТО\".  –––––  Анадир е административен център на Чукотски автономен окръг (в най-източната част от Далечния изток на страната). Това е най-източният град в Русия.  Разположен е зад Северния полярен кръг, на десния бряг при устието на река Казачка, вливаща се в големия Анадирски залив на Берингово море. Разстоянието до Москва е 6200 километра. (Източник - Уикипедия)   ", "date": "2018.05.18", "title": "Свръхзвуковите ракетоносци Ту-160 ще пазят руските граници в Арктика (ВИДЕО)"}
{"url": "http://epicenter.bg/article/Putin-odobri-predstavenite-ot-Medvedev-kandidati-za-ministri-i-vitsepremieri/154715/7/0", "text": "Премиерът на Руската федерация Дмитрий Медведев се срещна в президентската резиденция \"Бочаров Ручей\" в Сочи с президента Владимир Путин и му представи кандидатите за министри в новото правителство, съобщи официалният сайт на Кремъл. Президентът е одобрил всички кандидати за министри и вицепремиери.   Първи вицепремиер е Антон Силуанов, който ще е и министър на финансите. Вицепремиери в правителството стават: Татяна Голикова, Юрий Трутнев  , Олга Голодец, Виталий Мутко, Дмитрий Козак, Юрий Борисов, Алексай Гордеев, Максим Акимов и Константин Чуйченко  . Министър на селското стопанство е досегашният шеф на Росселхозбанк Дмитрий Патрушев, а министър на транспорта - Евгений Дитрих, досегашен първи заместник-министър. Екоминистерството се предлага да оглави Дмитрий Кобилкин.  Шеф на просветното ведомство става Олга Василиева, досегашен заместник-министър, а министерството на науката и висшето образование поема бившият шеф на Федералната агенция на научните организации (ФАНО) Михаил Котюков.  Министър на дигиталното развитие е Константин Носков, ръководител на аналитичния център към правителството.  На поста министър по развитието на Далечния Изток е назначен амурският губернатор Александър Козлов, а министерството на извънредните ситуации ще бъде оглавено от Евгений Зиничев.  Постовете си в правителството запазват дипломат №1 Сергей Лавров, министърите на промишлеността и търговията Денис Мантуров, на отбраната Сергей Шойгу, на културата Владимир Мединский, на труда и социалната защита Максим Топилин, на здравеопазването Вероника Скворцова, на енергетиката Александър Новак, на вътрешните работи Владимир Колоколцев, на правосъдието Александър Коновалов и на икономическото развитие Максим Орешкин.     ", "date": "2018.05.18", "title": "Путин одобри представените от Медведев кандидати за министри и вицепремиери"}
{"url": "http://epicenter.bg/article/Vuchich-ne-e-optimist-otnosno-razreshavaneto-na-vaprosa-s-Kosovo/154719/7/0", "text": "Президентът на Сърбия Александър Вучич заяви в интервю за испанския вестник ”Паис” в София, че не е оптимист относно разрешаването на въпроса с Косово. \"Не е толкова просто. Все още има омраза, но ние трябва да я преодолеем и да се опитаме да постигнем компромис\", каза Вучич и продължи: \"Ако ме питате дали съм оптимист - не съм. Но ние все още трябва да инвестираме огромни усилия, за да постигнем компромис. Не мога да гарантирам, че другата страна ще направи същото\". Косово е голямото препятствие, което сръбският президент трябва да преодолее, пише базираният в Мадрид всекидневник в статия, озаглавена \"Путин е приятел на Сърбия, но той уважава нашия път към ЕС\". Според Вучич въоръжен конфликт с Косово или друго етническо напрежение в региона \"би убило Сърбия\". Той хвали германския канцлер Ангела Меркел, но и в същото време иска да поддържа близки отношения с руския лидер Владимир Путин. Запитан дали Путин му е предложил \"различен път от ЕС\", Вучич отговори: \"Честно, не. Той е приятел на Сърбия, но винаги уважава избора ни\".", "date": "2018.05.18", "title": "Вучич не е оптимист относно разрешаването на въпроса с Косово"}
{"url": "http://epicenter.bg/article/--quot-Liga-quot--i--quot-5-zvezdi-quot--iskat-da-vavedat-v-Italiya-universalen-bazov-dohod-ot-780-evro/154720/7/0", "text": "Антисистемното Движение \"5 звезди\" обяви днес, че е сключило окончателно споразумение с крайнодясната партия \"Лига\" за сформиране на управляваща коалиция в Италия, предаде Ройтерс, цитирана от БТА. И двете партии се смятат за евроскептични.  Програмата на двете популистки партии призовава за незабавно отменяне на санкциите срещу Русия и преразглеждане на икономическото управление на Европейския съюз, включително на редица договори като т. нар. фискален пакт.  Програмата обаче не предвижда излизане на Италия от еврозоната, нито референдум по въпроса. В първоначален вариант на програмата се предвиждаше въвеждане на \"технически мерки от икономическо и юридическо естество, които ще позволят на страните членки да излязат от европейския Икономически и паричен съюз и по този начин да преоткрият своята валутна независимост\".  Двете партии се отказаха и от възможността да поискат от ЕЦБ, ръководена от италианеца Марио Драги, да отпише 250 млрд. евро от италианския дълг, държани под формата на държавни ценни книжа.  Програмата обаче включва въвеждането в страната на универсален (безусловен) базисен доход* от 780 евро месечно на човек.  Двете партии са постигнали съгласие и по въпроса за пенсионната реформа. Тя предвиждаше възрастта за пенсиониране да е 66 години и 7 месеца, а догодина да стане 67 години. Вероятно двете партии ще въведат възможност за пенсиониране при \"праг 100\", тоест това означава възможност за пенсиониране при сумата 100, получена от събирането на възрастта и годините стаж (например 64 години и 36 години осигурителен стаж).  Най-деликатният въпрос между двете партии е този за имиграцията, като \"Лига\" защитава по-твърд подход в сравнение с Движение \"Пет звезди\".  Италия е третата икономика в еврозоната. Тя обаче е в криза от години, като държавният дълг възлиза на около 132 процента от БВП - най-високия в еврозоната след този на Гърция, отбелязва Ройтерс.  Окончателното коалиционно споразумение ще бъде подложено на одобрение от членовете на Движението \"Пет звезди\" днес, съобщи лидерът на движението Луиджи Ди Майо, цитиран от ДПА. Очаква се партия \"Лига\" също да се консултира със своята членска маса за коалиционното споразумение. Тя ще организира неофициални секции за гласуване на обществени места през уикенда.  Двете популистки партии сключиха коалиционно споразумение близо два месеца и половина след парламентарните избори в Италия на 4 март, които не излъчиха категоричен победител. Ако преговорите между тях се бяха провалили, това на практика щеше да означава свикване на нови избори.  Италиански медии вече правят спекулации за името на премиера, който двете партии ще предложат. Споменават се имената на 62-годишния Гуидо Табелини, който е икономист, на дипломатката Елизабета Белони, 59-годишната главна секретарка на министерството на външните работи, на 50-годишния Микеле Джерачи, който е професор по икономика в Шанхай, и на президента на италианските корабостроителници \"Финкантиери\", 63-годишния Джампиеро Масоло.  Според италианската конституция министрите в правителството се назначават от президента по препоръка на избрания премиер.     ", "date": "2018.05.18", "title": " \"Лига\" и \"5 звезди\" искат да въведат в Италия универсален базов доход от 780 евро"}
{"url": "http://epicenter.bg/article/Putin-posreshtna-Merkel-s-beli-rozi/154721/7/0", "text": "Руският президент Владимир Путин посрещна канцлера на Германия Ангела Меркел в резиденцията си в Сочи с букет бели и кремави рози и фрезии. Кадрите разпространи телевизия \"Русия 24\".   При посрещането на германската делегация, президентът на Руската федерация Владимир Путин и премиерът Дмитрий Медведев разговаряха за кратко на руски език с канцлера на Германия Ангела Меркел, съобщи агенция ТАСС. Путин посрещнал Меркел на парадния вход на резиденцията с букет. Тук с приветствие се обърнал към канцлера на Германия и Медведев. Той е в Сочи за среща с президента по повод формирането на новото руско правителство, напомня ТАСС.   Здрависвайки се с Медведев, Меркел го поздравила с назначението на поста премиер-министър.   Току-що бе съставено руското правителство. Може да се хващаме за работа, обърнал се към Меркел Медведев.  ", "date": "2018.05.18", "title": "Путин посрещна Меркел с бели рози в Сочи (ВИДЕО)"}
{"url": "http://epicenter.bg/article/Putin-obyavi-pred-Merkel--Tranzitat-na-gaz-prez-Ukrayna-nyama-da-se-spre-/154723/7/0", "text": "Транзитът на руски природен газ през Украйна няма да спре. Това заяви президентът на Русия Владимир Путин по време на съвместната пресконференция с канцлера на Германия Ангела Меркел.   Канцлерът пристигна в черноморската резиденция на президента Путин в Сочи за преговори.   Според Путин двамата са разговаряли освен по теми, засягащи двустранните отношения и по въпросите за Иран, Близкия Изток, кризата в Сирия.   Благодаря за откровения и съдържателен обмен на мнения, обърна се към канцлера Меркел президентът на Русия в края на изложението си пред медиите.   Процес под егидата на ООН е пътят за урегулиране на конфликта в Сирия, смята канцлерът на Германия.   Меркел заяви още, че за страната ѝ е стратегически интерес да поддържа добри отношения с Русия. Тя допълни, че това не върви в разрез с трансатлантическите връзки.  Канцлерът допълни, че е необходимо транзитът на газ през Украйна да продължи, дори и след завършването на газопровода „Северен Поток-2“, който ще заобиколи страната.  Ангела Меркел заяви, че в Сирия трябва да бъде стартиран мирен процес и че страната ѝ е готова да го подкрепи.  „Политическият процес е спешно необходим и трябва да бъде стартиран“, заяви тя. „Имаме намерение да поддържаме тези усилия“.  Меркел изказа притеснения от декрета, съгласно който сирийците, които в определен срок не съобщят правото си за собственост в Сирия, могат да го загубят.  Президентът Владимир Путин на свой ред коментира новината, че бившият служител на ГРУ Сергей Скрипал е изписан от болница. Той му пожела здраве и отбеляза, че Русия е много щастлива, че Скрипал се оправя.   Путин отбеляза още, че ако Скрипал е бил отровен с бойно отровно вещество, както твърди Лондон, той би издъхнал мигновено.   ", "date": "2018.05.18", "title": "Путин обяви пред Меркел: Транзитът на газ през Украйна няма да се спре!"}
{"url": "http://epicenter.bg/article/Tragediya-v-Belgiya--Dvegodishno-momichentse-ot-kyurdski-proizhod-pochina--prostrelyano-ot-politseyski-kurshum/154725/7/0", "text": "Двегодишно момиченце от кюрдски произход почина след инцидент, в който белгийската полиция бе въвлечена в преследване на микробус, превозващ нелегални имигранти в южната част на страната, предава AFP, като уточнява, че детето е получило огнестрелна рана.  Момичето е издъхнало в линейката на път за болница.  „Аутопсията показа, че причината за смъртта е куршум, който е попаднал в бузата\", заяви проф. Фредерик Барисеа за агенцията, който обаче предупреди, че все още не може да се заключи, че куршумът е произведен от служител на правоохранителните органи.  Полицията е започнала вътрешно разследване, за да определи обстоятелствата на смъртта на момичето, каза Барисеа.  „Трагично събитие с драматични последици. Разследването продължава\", каза белгийският вътрешен министър Ян Ямбон в социалната мрежа „Туитър“.  В преследвания от полицията ван са пътували 30 души, включително 26 възрастни, всички от кюрдски произход.   ", "date": "2018.05.18", "title": "Трагедия в Белгия! Двегодишно момиченце от кюрдски произход почина, простреляно от полицейски куршум"}
{"url": "http://epicenter.bg/article/Ana-Barnabich--Sarbiya-nikoga-nyama-da-priznae-Kosovo-/154740/7/0", "text": "Сърбия никога няма да признае Косово\", заявява сръбският премиер Ана Бърнабич пред БНР. По думите ѝ Белград няма да приеме такова условие за присъединяването си към ЕС.   На въпрос на БНР как Сърбия ще се справи с това предизвикателство, Бърнабич отговаря, че трябва да бъдат направени компромиси от двете страни: \"Да се мисли, че Сърбия просто ще признае независимостта на Косово е най-малкото глупаво. Това никога няма да се случи. Необходимо е да се постигне компромис, при който и двете страни печелят нещо и губят друго\". Бърнабич не посочва какво Сърбия би била готова да изгуби в името на компромис: \"Ние имаме няколко възможни решения, които са поставени на масата, и чрез които може да се постигне компромис. В същото време не срещаме отклик нито от Прищина, нито, за съжаление, от подкрепящите я. Знаете, че компромис е възможен, ако има диалог. За нас това не е начин да се водят преговори. Винаги трябва да се връщаме към това, че при постигането на компромис, всеки трябва да спечели нещо, но и трябва да изгуби друго\".", "date": "2018.05.18", "title": "Ана Бърнабич: Сърбия никога няма да признае Косово "}
{"url": "http://epicenter.bg/article/Patnicheski-samolet-na-Kuba-se-razbi-pri-izlitaneot-Havana/154741/7/0", "text": "Самолет Boeing 737 на авиокомпания Cubana de Aviacion се разби при излитане на летището в кубинската столица Хавана, съобщи ТАСС, позовавайки се на местна телевизия.  Самолетът е трябвало да лети от Хавана до Олгин. Той е паднал няколко минути след излитане. По информация на Франс прес на борда на самолета е имало 104 пътници и 9 души екипаж. За момента не е ясно колко са жертвите. Очевидци съобщават, че при сблъсъка се е видяло огромно огнено кълбо, последвано от голям стълб дим, който се вижда в близост до летището на кубинската столица. Все още не е ясна причината за катастрофата.", "date": "2018.05.18", "title": "Пътнически самолет на Куба се разби при излитане от Хавана"}
{"url": "http://epicenter.bg/article/Zashto-e-tolkova-golyam-problem-za-Putin--ako-balkanskite-strani-vlyazat-v-ES--/154663/11/33", "text": "Последното нещо, което Кремъл иска, е повече европейска интеграция и безпроблемна верига от държави-членки на ЕС от Егейско море до Алпите. Като гледа повече или по-малко на Запад в Сирия, Владимир Путин насочва вниманието си към много по-голяма цел в постоянната си мания за подкопаване на европейското геополитическо сближаване.  Както провъзгласи главният международен идеолог на Русия Сергей Караганов: \"Поне през последното десетилетие светът стана свидетел на края на 500-годишната хегемония на Запада\". Русия е решена да ускори тази заключителна игра, като насърчи всички действия, които отслабват сближаването на Европейския съюз.  Списание „Шпигел“ съобщи, че германската разузнавателна служба BND има доказателства, че руските тролове силно подкрепят каталунските сепаратисти. Разпадането на Испания, подобно на Брекзит, отслабва единството на ЕС - ключова цел на външната политика на Кремъл. След като разби германците през 1945 г. и пое контрола над половината от Европа, Русия смяташе, че в крайна сметка е хегемон в Еврпа.  Великобритания, под силно антикомунистическото лейбъристко правителство, оглавявано от патриотични и подозрителни към Москва лидери като Клемънт Атли и Ърнест Бевин, подготви съюз с Вашингтон, който за разлика от 1920 г., задържа САЩ в Европа. Но НАТО не беше толкова важна, колкото европейската икономическа интеграция, която започна през 1950 г. и постепенно включи всички европейски държави до 1990 г.  Ядреният арсенал на Съветския съюз, ръждясващите танкове, корабите и отрупаните с медали генерали не можаха да запазят Руската империя, тъй като комунистическа Европа видя просперитета и качеството на живот на гражданите на Европейския съюз и реши, че това е желано и от нея.  Русия би могла да се справи с далечната Америка на двустранна основа, но негодува срещу идеята за единна Европа, която говори за Крим в един глас, която санкционира \"Газпром\" или подкрепя Великобритания по отношение на отравянията на баща и дъщеря Скрипал в Солсбъри. Путин предпочита двустранните отношения с отделните народи в Европа и се противопоставя на идеята 28 държави-членки да се споразумеят за всякакъв вид обща външна политика и политика на сигурност.  Ето защо Кремъл помогна на антиевропейските партии като Националния фронт във Франция и се опита да манипулира социалните медии по време на кампанията за Брекзит. Разделянето на Европа на отделни държави - да бъдат подложени на натиск, да бъде отделяни една по една или да бъдат съблазнена от благи енергийни сделки, така че двустраността да замести многостранността на ЕС - е основна цел руската политика.  Следващото бойно поле ще бъдат Западните Балкани, където ЕС вече каза, че след почти две десетилетия в чакалнята за членство в ЕС, шест страни - Албания, Босна и Херцеговина, Косово, Македония, Черна гора и Сърбия - трябва да търсят присъединяване към 2025 г. Общото им население е едва 18 милиона - почти същото като Австрия и Унгария. Точно както Ирландия, Португалия и Гърция бяха преобразувани, след като се присъединиха към Европа - и БВП на Полша, който беше 50% от средния за ЕС, когато се присъедини към Европа през 2004 г. и е 75% днес - тези малки югоизточноевропейски страни с основание могат да се надяват, че влизането в ЕС ще доведе до промени.  Но последното нещо, което Кремъл иска, е по-голяма европейска интеграция и безпроблемна верига от държави-членки на ЕС от Егейско море до Алпите. Кремъл вече използва Сърбия като свой помощник, като подкрепя сръбските реваншисти, които отказват да приемат, че Косово няма да се върне към предишния си статут на сръбска провинция, управлявана от Белград. Русия залага на славянската и православната карта срещу мнозинството от европейската мюсюлманска държава Косово.  Руската информационна агенция \"Спутник\" е особено силна в Белград, а руският министър на отбраната Сергей Шойгу е създал център за хуманитарна помощ в Сърбия, в който работят униформени служители, които изглеждат подозрително като военни. Сръбският президент Александър Вучич има урок по руски всяка сутрин и бързо тръгна за Москва след официалното встъпване на Путин в длъжност по-рано този месец.  Сега Русия насочи вниманието си към Албания, където енергичният и успешен при избори социалистически премиер Еди Рама, който се е обучавал като художник във Франция, се надява да получи одобрение от ЕС-27 за ранен старт на преговорите за присъединяване към ЕС. Ключово искане от страна на Брюксел е Албания да изчисти съдебната си система като замени съдиите, обвинени в корупция по време на дългото управление от дясната Демократическа партия. Нейният вечен лидер Сали Бериша беше начело при колапса на посткомунистическата албанска икономика, когато окуражи една пирамидална инвестиционна схема, която струваше на повечето албанци всичките техни спестявания.  Първият дипломат на ЕС Федерика Могерини беше обидена от наследника на Бериша, Люлзим Баша, когато настояваше за необходимостта да се заменят нечестните съдии, които работеха на приятелска основа с политици от Демократическата партия. Баша я обвини в \"простотия“, защото се осмелява да настоява за искането на ЕС за съдебно оздравяване. Вместо това албанският десен политик отиде в Америка, за да търси подкрепа от администрацията на Тръмп.  875 000 долара бяха платени на американски лобист, за да уреди Баша за снимка с президента Тръмп при набиране на средства. Въпросът е кой плати 875 000 долара? Разследванията на Mother Jones, BIRN (Балканска мрежа за разселдваща информация) и „The Herald” в Глазгоу сочат, че пропутински олигарх е придвижил парите чрез куха фирма в Единбург до базираните във Вашингтон лобистки фирми. Само за часове почти милион долара бяха налице за усилията на албанската Демократическа партия да се впусне в американската администрация с надеждата, че проамериканските албански гласоподаватели ще подкрепят партията, която е най-близка до Тръмп.  Ако Демократическата партия беше победила управляващите социалисти в Албания при Еди Рама, щеше да има пълна конфронтация с Брюксел и албанските надежди за влизане в ЕС щяха да са разбити. Това съответства на усилията на Русия да задържи Западните Балкани възможно най-нестабилни и да попречи на ЕС да нормализира региона.  Лидерите на ЕС се срещнаха с лидерите на Западните Балкани в България. Брюксел иска да избегне всяка дата за присъединяване, докато страните от Западните Балкани не популяризират \"свързаността\", нова европейска дума за израстване.  Съществуват много други фактори, включително спорът между Атина и Скопие за името Македония, които може да спрат членството в ЕС за шесторката от Западните Балкани.  Но за Русия поддържането на този ъгъл на Европа възможно най-нестабилен сега е част от нейната европолитика.  ", "date": "2018.05.18", "title": "Защо е толкова голям проблем за Путин, ако балканските страни влязат в ЕС? "}
{"url": "http://epicenter.bg/article/Germanskite-medii-ne-vidyaha-osoben-pozitiv-za-Zapadnite-Balkani-ot-sreshtata-na-varha-v-Sofiya-/154728/11/33", "text": "Срещата на високо равнище в София между лидерите на страните Европейския съюз и колегите им от Сърбия, Черна гора, Косово, Македония, Албания и Босна и Херцеговина, централно събитие в българското председателство на Съвета на ЕС, приключи, но коментарите в медийното пространство не стихват. Вниманието на обществеността в страните от региона остава прикована към резултатите от форума, който бе проведен в София на 17 май, а оценките за тях остават разделени. Медиите в една от ключовите страни в Общността – Германия, не видяха особени позитиви от провеждането й и акцентираха върху пропуските в политиката на Брюксел спрямо страните от Западните Балкани.  „Болезнени констатации в София“, бе коментарът от студиото на   в който акцентират върху ограниченото внимание, отделено на интеграцията на Западните Балкани“.  „Действителната тема на държавните и правителствените ръководители на специалната среща на високо равнище в четвъртък бе „европейската перспектива\" за шестте държави от Западните Балкани. Фокусът не бе върху евентуалното им присъединяване към Общността, а преди всичко върху развитието на пътища, енергийни и комуникационни мрежи, за да се свържат страните по-тясно с ЕС. Страхът е, че в противен случай Китай и Русия ще инвестират повече на Балканите“.  Голяма част от средствата за масова информация в Германия подчертават, че канцлерът Ангела Меркел се е противопоставила на бързото присъединяване към ЕС на страните от региона.   отбелязва, че Меркел е била особено резервирана към бързото приемане в клуба на Брюксел на Албания, Сърбия и Черна гора.  На свой ред   подчерта, че в София „ЕС призова западнобалканските страни за повече реформи“.   акцентира върху отказа на ЕС да се обвърже с конкретна дата за присъединяването на шестте страни от региона към клуба на Брюксел, като същевременно предупреди, че от тази ситуация ще се възползват други държави, които имат интерес на Балканите.  Европейският съюз още веднъж обеща на страните от Западните Балкани перспектива за присъединяване. Но на срещата на върха между лидерите на страните от Общността и региона стана ясно, че Брюксел няма да се обвърже с конкретна дата за членството на шестте западнобалкански държави. Критиците предупреждават, Русия и Китай ще експлоатират колебливостта на европейците по отношение на региона, коментира изданието.  Гражданите на страните от Западните Балкани вероятно се чувстват като строени на дълга опашка: с мек тон отново им бе казано, че трябва да почакат още малко. Това в общи линии е съдържанието на съвместната декларация, разпространена след срещата на високо равнище на ЕС за Западните Балкани, която се състоя в четвъртък в столицата на България. ЕС отново подчерта, че „напълно подкрепя европейската перспектива на Западните Балкани\". Почти същите думи Брюксел каза на своите югоизточни съседи и през 2003 г., когато бе организирана първата по рода си среща в Солун. Но кандидатите за членство в Общността - Сърбия, Черна гора, Македония и Албания, Косово, Босна и Херцеговина напразно очакват ЕС да изпълни обещанието си.  Все още няма конкретен график за присъединяването им. През февруари Европейската комисия определи Сърбия и Черна гора „предпочитани\" за членство до 2025 г. Но някои държави-членки изобщо не харесваха идеята, включително Германия. Присъединяването към ЕС трябва да се основава на „напредъка\", заяви Меркел от София. Френският президент Еманюел Макрон също подчерта, че разширяването не стои като въпрос „преди да имаме всички необходими гаранции\".  Но много от проблемите все още се открояват. Например, ЕС многократно критикува страните от Западните Балкани за корупцията, слабо ефективните съдебни системи и граничните конфликти. Сериозно препятствие е и гръцко-македонският спор за името: Атина се опасява, че Македония има териториалните претенции срещу едноименната гръцка област. Всичко това доведе до факта, че в заключителната декларация на София не се споменават държави, а само „партньори от Западните Балкани\".  Налице са обаче не само формални препятствия, които предизвикват скептицизъм в останалите държави-членки на ЕС. Почти няма ентусиазъм за подновяване на разширяването на ЕС сред гражданите му. От една страна, това може да се дължи на финансовата криза през 2008 г., когато няколко държави, особено в Южна Европа, изпитваха затруднения и заплашваха да тласнат цялата еврозона в бездната.  Към това се прибавя и гневът на източните държави-членки, преди всичко Унгария и Полша, които не демонстрират солидарност със Запада по въпроса за бежанците и подкопават демокрацията и върховенството на закона отвътре. България и Румъния, които се присъединиха през 2007 г., все още са изправени пред огромни проблеми с корупцията. Евродепутатът от ГСДП Кнут Флекенщайн смята, че това е основна причина за „ограниченото настроение\" в ЕС. С новото разширение „не трябва да има отстъпкИ, както с Румъния и България. Бяхме малко щедри\", е заключението на Флекенщайн.  Освен това някои се опасяват, че повече от 30 членове Брюксел може да стане неспособен да предприема действия, освен ако не бъде отхвърлен принципът на единодушие при гласуването на важни решения. ЕС трябва първо да подреди собствената си къща преди ново разширяване, предупреди френския президент.  Но за някои това е твърде бавно. „Нежеланието на ЕС дестабилизира обществата в страните от Западните Балкани и създава пространство за намесата на Русия, Китай и Турция\", казва „зеленият“ евродепутат Райнхард Бютикофер.  Сред целите, поставени след срещата в София, се открояват развиване на сътрудничество в областта на транспорта, енергетиката, цифровите мрежи, бизнеса и обществото, „ограничаване на незаконните миграционни потоци\" и борба с тероризма. Освен това финансирането на студентската програма \"Еразъм\" трябва да бъде удвоено.  Дали това е достатъчно, за да се облекчи разочарованието на Западните Балкани, остава отворен въпрос. Флекенщайн смята също, че ЕС „се колебае прекалено\". „Трябва да останем честни. Трябва да изпълним ролята си, когато нашите партньори отговарят на условията\", категоричен е Флекенщайн.  „В чакалнята на ЕС се гнездят лоши сили“. Под това заглавие   също предупреди за опасностите от пропуските на европейската политика спрямо Западните Балкани.  Европейският съюз се стреми да се превърне в геополитически играч. Но стъпките й в тази насока не са доброволни – Общността е принудена да се реши на конкретни действия заради външни сили – САЩ, Русия и Китай. Сега има регион, в който ЕС е могъл да се докаже като основна власт: Западните Балкани. Тук Брюксел може да бъде фактор, като какъвто трите световни сили не биха могли да се наложат. Или поне това предполагат данните на Европейската комисия. Общо 73% от търговията на страните от Западните Балкани е с ЕС, 5% с Китай и 4,8% с Русия. 72,5% от всички преки инвестиции в Западните Балкани идват от ЕС, 0,1% от Китай и 4,6% от Русия. И точно затова в рамките на срещата на върха в София европейските лидери призоваха за подновяване на перспективите за присъединяване към Общността на шестте държави от Западните Балкани. „Това е единствената перспектива за този регион\", заяви председателят на Европейския съвет Доналд Туск на пресконференцията, последвала срещата в българската столица. Все още обаче има съмнения за влиянието на ЕС на Балканите и във възможността Брюксел да насочи процесите в региона в своя полза, коментират в редакцията на германския национален ежедневник Die Zeit.  ЕС проведе последната си среща на върха за Западните Балкани преди 15 години в Солун. В заключителния документ от 2003 г. се казва: „ЕС потвърждава своята пълна подкрепа за европейската ориентация на Западните Балкани: бъдещето на балканските държави е в Европейския съюз!\". Оттогава насам обаче се е случило твърде малко в посока на присъединяването на страните от региона към клуба на Брюксел. Западните Балкани се превърнаха във вечната, голяма чакалня на Европа. И там, където има застой, гнездят злите сили.  В малката Черна гора Мило Дуканович доминира политическия живот почти 30 години. Журналистите, които разследват връзките между управляващата партия и организираната престъпност, живеят в опасност и това бе припомнено съвсем наскоро със стрелбата срещу Оливера Лакич, работеща за водещото издание Vijesti. При все това в Брюксел създават впечатление, че Джуканович е добре дошъл в Европа.  Черна гора е само един от примерите. Македония - Гърция, Сърбия - Косово: конфликтите са навсякъде.  На Балканите има много какво да се направи за ЕС. Ще бъде ли ЕС по-добър в бъдеще, отколкото през последните години? Дали ще направи повече? Наложително е и то преди вниманието на Брюксел да бъде отвлечено в друга посока – като например италианската криза. Тогава Балканите ще трябва да чакат, чакат и пак да чакат – докато злите сили продължават да пълзят в региона.  хладната позиция на Брюксел спрямо Западните Балкани изглежда не е проблем. В материал, озаглавен „Голямата грешка на ЕС“, от редакцията констатират, че Западните Балкани са важни за Русия, за Китай, а също и за Европа. Същевременно е направен опит да се даде отговор на въпроса дали наистина шестте страни от региона трябва да се присъединят към ЕС в обозримо бъдеще.  ", "date": "2018.05.18", "title": "Германските медии не видяха особен позитив за Западните Балкани от срещата на върха в София "}
{"url": "http://epicenter.bg/article/MAE--Povishavaneto-na-tsenite-na-petrola-shte-ogranichi-tarseneto-mu-/154660/4/0", "text": "Цените на петрола могат да се повишат още повече заради „двойния удар по предлагането“ в резултат на възможното съкращаване на износа от Иран и Венецуела, се казва в ежемесечния доклад на Международната агенция по енергията /МАЕ/. Производителите могат да имат проблеми с осигуряването на недостигащите количества петрол не само по отношение на физическите обеми, но и като качество, отбелязват експертите на МАЕ.  Поскъпването на петрола може да ограничи и търсенето му през второто полугодие, твърдят те.  „От юни 2017 г. цените на петрола са нараснали почти със 75%. Би било странно, ако този значителен скок не повлияе на ръста на търсенето“, се казва в документа. Освен това, през последните години в много страни – големи потребители на петрол /например, Индия, Саудитска Арабия/ бяха отменени или съкратени субсидиите на енергийния пазар, което усилва ефекта от ръста на цените на петрола, пише „Ведомости“.  Хората вече открито започват да говорят за инфлационния натиск, който създават високите цени на бензина и за ефекта, който те ще окажат върху стойността на превоза на стоки“, заяви Йон Триси, съиздател на инвестиционния бюлетин Fuller Treacy Money.  По тази причина МАЕ намали прогнозата за ръста на търсенето през тази година от 1,5 милиона барела дневно до 1,4 милиона.  Противоположното решение взе ОПЕК: в нейния ежемесечен отчет, който излезе в понеделник, прогнозата беше повишена с 25 000 до 1,65 милиона барела дневно. Съвкупното търсене през 2018 г. се оценява приблизително еднакво: МАЕ – 99,2 милиона барела; ОПЕК – 98,85 милиона барела дневно.  Цената на петрола Брент достигна в сряда вечерта до 78,2 долара за барел, на WTI – 71,1 долара. Някои анализатори, например от Bank of America, Merrill Lynch и JBC Energy в последно време допускат, че цената на Брент може да скочи и до 100 долара за барел.  Производството на петрол извън пределите на ОПЕК ще нарасне през тази година с почти 1,9 милиона барела дневно, обаче на САЩ, на които от този обем се падат 1,3 милиона, ще им бъде проблематично да компенсират възможния дефицит на световния пазар заради инфраструктурни и логистични ограничения, посочват от МАЕ. САЩ не разполагат в момента с тръбопроводни мощности, а също така железопътен и автомобилен транспорт, за да доставят петрола от шистовото находище Permian в Тексас, което стана основен център на нефтодобива в страната, до рафинериите и експортните терминали на брега на Мексиканския залив. Три тръбопровода с обща мощност 1,9 милиона барела дневно, както се очаква, ще бъдат пуснати в експлоатация чак през 2019 г.  Публикуваните от МАЕ данни показват, че страните от ОПЕК и присъединилите се към тях производители, преди всичко Русия, са успели да ликвидират излишъците от петрол на пазара, заради които рухнаха цените през 2014-2016 г.  От началото на миналата година ОПЕК+ ограничи дневния добив с 1,8 милиона барела. През 2018 г. търговските запаси от петрол в страните от ОИСР „за пръв път от 2014 г. са стигнали най-ниското равнище за последните пет години“, а този показател, както смятат много участници на пазара, „определя успеха“ на споразумението ОПЕК+, се казва в доклада на МАЕ.  От началото на действие на това споразумение запасите са намалели с 233 милиона барела, включително с 26,8 милиона барела през март в сравнение с февруари. Според последните данни, резервите достигат 2,819 милиарда барела, което е с 1 милион барела по-малко, отколкото е средният петгодишен показател.  ", "date": "2018.05.18", "title": "МАЕ: Повишаването на цените на петрола ще ограничи търсенето му "}
{"url": "http://epicenter.bg/article/Balgariya-i-Makedoniya-podpisaha-memorandum-za-obedinyavane-na-elektroenergiynite-pazari-/154669/4/0", "text": "България и Македония ще си сътрудничат в пилотен проект за интеграция на енергийните пазари между държава-член на ЕС и договаряща се страна по Договора за създаване на Енергийната общност, съобщиха от пресцентъра на Министерството на енергетиката.  Това е регламентирано в Меморандума между Министерството на енергетиката на Република България и Министерството на икономиката на Република Македония за обединение на електроенергийните пазари „ден напред“.  Документът бе подписан днес от министъра на енергетиката Теменужка Петкова и македонския й колега – министъра на икономиката Крешник Бектеши, в рамките на срещата на високо равнище ЕС – Западни Балкани, която се провежда в София и в присъствието на премиерите Бойко Борисов и Зоран Заев.  Меморандумът цели създаването на равнопоставена правна и регулаторна основа за обединяването на пазарите на електроенергия „ден напред“ между двете държави при недискриминационни и справедливи условия.  Подписването на документа между двете страни е елемент от общите усилия за свързаност в енергийния сектор, създаване на работни места и развитие на конкурентен и интегриран енергиен пазар в региона, изцяло в синхрон с последователната политика на Република България за гарантиране на устойчиви и достъпни енергийни доставки за Югоизточна Европа.  ", "date": "2018.05.18", "title": "България и Македония подписаха меморандум за обединяване на електроенергийните пазари (ВИДЕО)"}
{"url": "http://epicenter.bg/article/Blizo-12-mln--lv--dava-PRSR-za-vazstanovyavane-na-opozharenoto-Kresnensko-defile/154674/4/0", "text": "Стартира приемът на проектни предложения по две подмерки на Програмата за развитие на селските райони, касаещи възстановяването на щети по горите от горски пожари, природни бедствия и предотвратяване на нови такива. И по двете процедури са отделени средства за териториите в Кресненското дефиле, които бяха засегнати от големите пожари през миналото лято. Това съобщиха от Областен информационен център – Благоевград, предава Агенция \"Фокус\".  С проекти за възстановяване на опожарените гори там и превенцията им за в бъдеще могат да кандидатстват общините Симитли и Кресна и Югозападно държавно предприятие.  Общият размер на безвъзмездната финансова помощ по подмярка 8.3 „Предотвратяване на щети по горите от горски пожари, природни бедствия и катастрофични събития“ е 33 363 992 лв. Целевия бюджет, определен конкретно за общините Симитли, Кресна и Югозападно държавно предприятие е в размер на 8 801 100 лева. Проектите по тази процедура могат да бъдат на стойност от 4 889 лв. до 2 933 700 лв.  Проектите за намаляване на опасността от горски пожари по подмярка 8.3 на ПРСР, трябва да се изпълняват в горски територии, класифицирани с висок и среден риск от горски пожари. Допустими по тази процедура са кандидати, които към датата на подаване на проектното предложение са физически лица, еднолични търговци, юридически лица и местни поделения на вероизповеданията, собственици на горски територии, общини, собственици или стопанисващи горски територии, държавни предприятия по смисъла на чл. 163, ал. 1 от Закона за горите, стопанисващи или управляващи държавни горски територии, лесозащитни станции към Изпълнителната агенция по горите и регионални дирекции по горите.  Дейностите, които ще получат финансиране, включват създаване, подобряване и поддръжка на противопожарна инфраструктура, изграждане/подобряване на водоизточници за борба с пожарите, строителство/подобряване на наблюдателни пунктове за борба с пожарите. И още – закупуване на комуникационно оборудване и средства за наблюдение на горски пожари, вредители и болести, изграждане и подобряване на горски пътища и предотвратяване и ограничаване на разпространението на вредители и болести.  Общият размер на безвъзмездна финансова помощ по процедура 8.4 „Възстановяване на щети по горите от горски пожари, природни бедствия и катастрофични събития“ е 15 646 400 лв. И тук също има средства, отредени специално за инвестиции в горите на територията на общините Симитли и Кресна. По тази подмярка те са в размер на 3 129 280 лв. и за тях могат да кандидатстват както двете общински администрации, така и Югозападно държавно предприятие. Минималният размер на разходите за едно проектно предложение е 1 955 лв., а максималният – до 1 955 800 лв.  Допустимите за финансиране дейности по подмярка 8.4 са почистване на площи в гори, пострадали от пожари, природни бедствия, катастрофични събития, болести и вредители, с цел тяхното изкуствено възобновяване, презалесяване на пострадалите гори, в това число изготвяне на технологичен план за залесяване, почвоподготовка, закупуване на залесителен материал, транспорт и временно съхранение на залесителния материал, засаждане на фиданките или засяване на семената.  Крайният срок за подаване на проектни предложения по подмерки 8.3 и 8.4 на ПРСР изтича в 17.30 часа съответно на 22 и 20 август 2018 г.  ", "date": "2018.05.18", "title": "Близо 12 млн. лв. дава ПРСР за възстановяване на опожареното Кресненско дефиле"}
{"url": "http://epicenter.bg/article/Balgarskata-petrolna-i-gazova-asotsiatsiya-podkrepi-prevozvachite-/154677/4/0", "text": "Българската петролна и газова асоциация излезе с декларация, в която изразява категорична подкрепа на българския транспортен бранш по повод Пакети мобилност I и II.    По повод законодателните предложения, засягащи автомобилния превоз на товари в Европейския съюз – т.нар. Пакети мобилност I и II и предстоящото им гласуване в Европейския парламент, Управителният съвет на Българската петролна и газова асоциация заявява следната позиция:  Ние, членовете на Българската петролна и газова асоциация, изразяваме своята категорична подкрепа на позицията на българския транспортен бранш по повод Пакети мобилност I и II.  Считаме, че мерките относно командироването на работници, почивките извън превозното средство и каботажните превози, предложени за гласуване в Европейския парламент, водят до ограничаване на равния достъп на икономическите оператори до Единния европейски пазар.  Те поставят страните от ЕС, разположени по периферията на Европейския съюз, в неравнопоставено положение спрямо останалите.  Макар и предложени с мотива за възпиране на недекларирания труд и социалния дъмпинг, тези мерки на практика въвеждат непропорционални изисквания, които възпрепятстват нормалната конкуренция между европейските дружества за превоз. Те водят до налагане на твърде високи финансови тежести и трудно изпълними от практическа гледна точка изисквания за превозвачите от Централна и Източна Европа.  Тяхното приемане би довело до тежки последици за българския транспортен сектор, който формира сериозен дял от БВП на страната и осигурява препитание на над 120 хиляди души.  Поради изложените съображения, с настоящата декларация изразяваме своята съпричастност към действията на българския транспортен бранш и призоваваме всички компетентни държавни институции да положат максимални усилия за постигане на справедлив компромис по текстовете на Пакети мобилност I и II.  Управителен съвет на Българска петролна и газова асоциация  ", "date": "2018.05.18", "title": "Българската петролна и газова асоциация подкрепи превозвачите "}
{"url": "http://epicenter.bg/article/Temenuzhka-Petkova-obsadi-s-predstaviteli-na-konsortsiuma--quot-Shah-Deniz-quot--dostavkite-na-gaz-za-Balgariya/154734/4/0", "text": "\"През последните месеци работата по проекта за изграждане на интерконектора Гърция-България е интензифицирана. Мога да препотвърдя подкрепата от страна на правителството към междусистемната газова връзка. Това е основен приоритет, залегнал в управленската ни програма. За трета поредна година правителството залага в бюджета държавна гаранция в размер на 110 млн. евро\". За това енергийният министър Теменужка Петкова информира представители на консорциума \"Шах Дениз\" по време на среща днес, съобщиха от пресцентъра на ведомството.  \"Ай Си Джи Би\" вече е бенефициент и по оперативна програма \"Иновации и конкурентоспособност\", което ни дава възможност да използваме допълнително финансиране в размер на 39 млн. евро по проекта, допълни тя.  В момента и трите обществени поръчки по проекта за изграждане на интерконектора Гърция-България са в ход – за избор на доставчик на тръби, за проектиране и строителство и за избор на инженер-консултант.  \"Амбицирани сме всички дейности да се изпълняват съгласно графика\", подчерта министър Петкова. По думите й се предвижда през 2020 г. междусистемната газова връзка Гърция-България да бъде въведена в експлоатация.  Представителите на консорциума информираха министър Петкова, че добивът на природен газ от втората фаза на Шах Дениз е ускорено. Те увериха, че страната ни може да получи първите количества природен газ от Азербайджан през 2020 г. Азербайджан подкрепя България в дейностите по гарантиране на енергийната сигурност в региона, допълниха още те.  ", "date": "2018.05.18", "title": "Теменужка Петкова обсъди с представители на консорциума \"Шах Дениз\" доставките на газ за България"}
{"url": "http://epicenter.bg/article/Politsiyata--Shofyorat-na-avtobusa-vinoven-za-katastrofata-v-Simeonovgrad/154678/3/0", "text": "Полицията посочи като виновен за вчерашната катастрофа в Симеоновград 58-годишния шофьор на автобуса, който беше блъснат от влак, съобщи БНР. Инцидентът стана малко след 17.00 часа на неохраняем жп прелез в града.   В автобуса е имало над 30 работници от \"Мини Марица-изток\", пътуващи за Харманли. Водачът не е спазил знак Б-2, отнел е предимството на товарната композиция, при което е бил ударен от ляво. От сблъсъка са пострадали петима работници, всички са без опасност за живота.    Пробите за употреба на алкохол и на двамата водачи са отрицателни. Ще се разследва причината за отклонението на служебния автобус от обичайния маршрут.    Според експерти от БДЖ мотрисата се е движела под 40 километра в час, което е предотвратило по-сериозен сблъсък.", "date": "2018.05.18", "title": "Полицията: Шофьорът на автобуса виновен за катастрофата в Симеоновград"}
{"url": "http://epicenter.bg/article/Osadiha-6-mesetsa-uslovno-nay-mladiya-igumen--hvanat-da-shofira-piyan/154692/3/0", "text": "Районният съд в Монтана осъди игумена на Чипровския манастир - йеромонах Спиридон, който неотдавна беше бе засечен от пътни полицаи да шофира автомобил с 2,59 промила алкохол и без свидетелство за  правоуправление,  съобщи  Dir.bg.   Присъдата обаче не е ефективна, а 6 месеца условно, с 3-годишен изпитателен срок. За да се стигне до нея, отецът се споразумя с прокуратурата, а съдът одобри споразумението. В противен случай, той можеше да получи наказание от 1 до 3 години лишаване от свобода.   Спиридон беше най-младият игумен у нас - едва на 21 години. След инцидента обаче видинският владика Даниил го отстрани от длъжността игумен. Все пак той остана на служение в манастира.", "date": "2018.05.18", "title": "6 месеца условна присъда получи най-младият игумен, хванат да шофира пиян"}
{"url": "http://epicenter.bg/article/Pedofil-napadna-detsa-v-uchilishte-v-Sofiya/154698/3/0", "text": "Педофил беше задържан след сигнал на родители, че е блудствал с децата им четвъртък в столичното 17-о СОУ в „Западен парк“, съобщи на по-рано днес Нова телевизия. Това потвърдиха от полицията и директорът на учебното заведение Антоан Антонов.   Възрастен мъж е влязъл под фалшив предлог в сградата и се опитал да заключи две момичета в тоалетната.   Детайлите по инцидента все още не са ясни, но по информация на МВР става въпрос за мъж на 33-години, който е влязъл според директора, законно през задния вход на училището. До задния вход имат достъп само двама души, които не са свързани с инцидента, както и доставчиците на храна или канцеларски материали.   МВР все още изяснява каква е връзката на мъжа. Детайлите са по разказ на децата, които твърдят, че мъжът попаднал в тоалетната с две момичета и ги заключил там. Едното момиченце по-бързо се усетило, че има нещо нередно, тръгнало да излиза от училището, а след това дръпнало и другото.     МВР вече получава камерите от учебното заведение, всичко се охранява строго.   Директорът от своя страна каза, че мъжът не е служител на училището и предстои МВР да уточни самоличността му.     Пред БНР директорът Антон Тонев казва - \"Вчера вечерта получихме сигнал за инцидент в училището и още сутринта поканихме родителите на двете дечица, които участват, за да говорим за това, което се е случило и да го изясним. Междувременно информирахме и МВР - трето РПУ. Те дойдоха, взехме всички необходими мерки и в момента тече разследване на МВР\".   „Децата надявам се, бързо ще успеят да преодолеят това, което се е случило. Нашите колеги вече разговаряха с тях. Педагогическият съветник, аз самият и целият педагогически екип ще се съберем, за да говорим с тях”, заяви Тонев за Нова телевизия.   Децата влизат в училищата с баджове, а родителите, които влизат, за да ги взимат получават карти. Предстои да се въведат и по-строги мерки за сигурност.   „Две момичета първокласници ги е накарал да дойдат с него в мъжката тоалетна”, разказа ученик. „Доколкото разбрах човекът, който е направил това нещо е от фирма, която работи от доста време с училището”, заяви родител на дете от 17-то СУ.    ", "date": "2018.05.18", "title": "Педофил нападна деца в училище в София (Обновена)"}
{"url": "http://epicenter.bg/article/Agentsiya--Fokus--signalizira-na-telefon-112-za-bedstvashta-kateritsa-na-ul---Sultan-tepe--v-stolitsata-/154701/3/0", "text": "Агенция „Фокус“ сигнализира на телефон 112 за бедстваща катерица на ул. „Султан тепе“ в столицата. Сигналът бе подаден в 13.15 часа, като от централата увериха, че ще го предадат към зоополицията.  Животното бе нападнато от котка, която вече е заловена.  Към момента катерицата се е качила високо на едно дърво и вероятно е ранена.   ", "date": "2018.05.18", "title": "Агенция „Фокус“ сигнализира на телефон 112 за бедстваща катерица на ул. „Султан тепе“ в столицата "}
{"url": "http://epicenter.bg/article/Spetsaktsiyata-za-spasyavaneto-na-bedstvashtata-kateritsa-e-prekratena-/154724/3/0", "text": "Аварийно-спасителното звено на Столична община пристигна на ул. „Султан тепе“, за да спаси бедстващата катерица, която по-рано през деня бе нападната от котка, предаде репортер на Агенция „Фокус“. Спасителите използват в акцията стълбa и са обезопасени с ръкавици.   Главният специалист в Дирекция „Аварийна помощ и превенция“ към Столична община Веселин Мустаков, който е част от екипа отзовал се на място, изрази мнение, че катерицата може би се намира в шоково състояние след нападението на котката.   „Като изправихме стълбата, тя побегна нагоре. Предполагам, че ще се оправи и няма да загине. Ние в случая нищо не можем да направим, защото стълбата е ниска. Дори да имахме по-висока стълба горе на тези тънки клони човек не може да се качи“, каза Мустаков и изрази надежда, че катерицата ще оживее. „Почти 100% съм сигурен, че катерицата ще оживее“, заяви Мустаков.   Аварийно-спасителното звено преустанови спасителната акция за катерицата. ", "date": "2018.05.18", "title": "Спецакцията  за спасяването на бедстващата катерица е прекратена "}
{"url": "http://epicenter.bg/article/Nameriha-tsakata-na-ultramodernite-kameri-na-KAT--Dzhadzha-za-365-leva-preduprezhdava-300-m-predi-radara/154733/3/0", "text": "Радар детектор, монтиран в купето или под бронята, спасява бързаците на пътя от триногите камери на КАТ. Това увериха представители на българска фирма, която произвежда и разпространява джаджите, съобщава в. „Телеграф“.  28-те ултрамодерни нови радари на Пътна полиция следят по пътищата у нас за превишена скорост от няколко месеца и засичат по над 1000 нарушители дневно. За да ги спасят от електронни фишове, от дружеството рекламират продукта си Whistler GT – 468 Ghi във всички Фейсбук групи, където шофьорите споделят информация къде и кога полицаи дебнат за джигити.  „Цената е 365 лева, но можете да вземете продукта с 10% намаление, ако го поръчате през социалната мрежа“, правят промоция от фирмата. „От Пътна полиция може и да казват, че триногите засичат нарушение от 600 метра, но в действителност правят снимка на 120-130 метра от уреда“, категорични са дилърите на радар детектори. Информацията е потвърдена от ръководството на КАТ.  „Устройството се монтира в купето и дава сигнал на шофьора на 300 до 400 метра от триногата. Целта е шофьорът да свали 20-30 км от скоростта си“, уточниха от дружеството. За водачите, които пътуват много в чужбина, където е забранено ползването както на антирадари, така и на радар-детектори, джаджите се монтират под предната броня на автомобила, за да са скрити и да не бъдат намерени от полицаи при евентуална проверка. В този случай в купето има само модул, който подава звуков сигнал на водача. Има опция седалката му да вибрира преди засечка с радар на Пътна полиция.  До седмица се очаква и друга популярна българска фирма да започне да продава радар-детектори срещу триногите на КАТ.  „Ще подобрим най-продавания си уред Stelth RG300. В момента той улавя честотите на мобилните и стационарните радари, но ще добавим датчик и за триногите. Цената му е 375 лева. Ще се предлага и с екстра за новите 28 камери на Пътна полиция на по-висока цена. Все още не е уточнено каква ще е тя“, обясниха от дружеството.  Отделно ще бъдат пуснати в продажба чисто нови радар-детектори срещу триногите за около 500 лева. Те ще са с български дизайн и пластмаса, но с части от Корея.  „В момента текат тестове с тях. До края на другата седмица се надяваме да ги пуснем на пазара. Ще се монтират под бронята на колата и ще пищят на 300-400 метра преди триногата“, обещаха вносителите.   ", "date": "2018.05.18", "title": "Намериха цаката на ултрамодерните камери на КАТ! Джаджа за 365 лева предупреждава 300 м преди радара"}
{"url": "http://epicenter.bg/article/Ninova--Prodalzhavame-da-iskame-ostavkata-na-tova-pravitelstvo-/154650/2/0", "text": ". Тази среща е нормална и хубава, въпросът е какъв е резултатът. Хубавото е, че имаше срещи между Гърция и Македония, между Сърбия и Косов, но   Имаше само добри пожелания.   Това каза лидерът на БСП Корнелия Нинова, която бе гост в предаването \"Тази сутрин\" по БТВ и коментира вчерашната Среща на върха ЕС-Западни Балкани.    „Не смятам, че пътят, който избра премиерът, ще реши проблема”, посочи Нинова. „  В социална и транспортна комисия евродепутатите на тези лидери гласуваха против България”, обясни Корнелия Нинова. Според нея пътят за решаване е друг – да се търси група от държави, които да формират блокираща квота и да спрат решението.   \"Трябва да търсим съмишленици по тази тема, защото в Европарламента си вървят гласувания и България може да пострада. Манфред Вебер дойде и заяви, че всички депутати на ЕНП ще подкрепят България, а в същото време неговите хора гласуват срещу България.   Според мен тук европейските лидери показват едно лице, но нещата стоят по съвсем различен начин\", заяви Нинова.   \"  Според мен, комисията за ЧЕЗ успя да постигне резултати и не беше ялова. Стана ясно, че \"Инерком\" няма възможност да закупи ЧЕЗ. Имаше реални констатации. Една от тях е, че \"Инерком\" нямат финансовите възможности да участват в такава сделка.   За това днес внасяме подписката за ЧЕЗ, която събра над 200 000 подписа, и ще настояваме КЕВР да прекрати тази сделка. Ще предложим забранителен списък с държавни и общински предприятия, за които няма да могат да се правят такива тъмни и задкулисни сделки\", разкри тя.    България загуби много време по този проект. Категорични сме също така, че държавата трябва да участва в този проект, което не изключва частния инвеститор\", каза още тя.   \"  Не искам да си давам оценка.   Никога не съм смачквала вътрешната опозиция.   В момента виждате какво се случва - всичко е разпад и разруха. В управляващата коалиция всеки върви по свой път. Това казах и на Красимир Каракачанов при нашата среща -  , завърши Нинова.", "date": "2018.05.18", "title": "Нинова: Нищо конкретно не се случи по темата Западни Балкани. Имаше само добри пожелания!"}
{"url": "http://epicenter.bg/article/Boyko-Borisov--Tryabva-da-si-Korneliya-Ninova--za-da-ne-otsenish-uspeha-na-sreshtata-v-Sofiya-/154671/2/0", "text": "Това, което направихме със срещата на лидерите на ЕС с лидерите на Западните Балкани, трябва да си Корнелия Нинова, за да не го оцениш, за всичко е ясно. Давоският форум даде практически живот на много от проектите, които вчера следобед стартираха и започнаха да се организират и правят.   Това заяви премиерът Бойко Борисов по повод на изказване на лидера на БСП Корнелия Нинова в сутрешен телевизионен блок. Тя отбеляза: \"Положителното е, че имаше среща, че се събраха лидерите, но конкретни резултати няма.\"   Министър-председателят коментира думите на лидера на опозицията при откриването на Виенския икономически форум, на който домакин е София. Целта на проявата е да хвърли мост между българското и последващото - австрийско председателство.   \" но знам, че са си тръгнали със съвсем други впечатления. , че всички геополитически играчи са заинтересовани от нея. Нека се смеят сега”, каза Борисов.   „ президентът на Сърбия) си отиде, дойде премиерът Ана Бърнабич. Хашим Тачи (президентът на Косово) си замина, дойде премиерът Еди Рама”, добави той.  „  За Европа това също е важно.   Ние показваме, че исторически и религиозно може да сме различни, но едно е ясно – целта ни е мирът и това да направим Балканите строителна площадка.  ”, подчерта Борисов.     „Голяма част от тях вече са готови, но имаме да довършваме лотове. Всичко това е в полза на ЕС, на нашия съсед Турция, и в полза на Азия заради търговията, подчерта министър-председателят. „ ”, увери Бойко Борисов.   . Не трябва да има конфликти, а да се градят мостове за приятелство с двете държави, подчерта в словото си Бойко Борисов.  Вечерта, в която бяхме членовете на съвета, им   Като население са по-малки от Румъния и имат икономиката на Словакия. Това ли ни плаши? Това ли не можем да придвижим напред? Много от нашите лидери си тръгнаха с по-различни мнения. Те дойдоха много предубедени.  , разказа Борисов конкретиката от срещата на върха ЕС - Западни Балкани. В София се събраха лидерите на 28-е държави от Съюза и 6-те страни - кандидатки от Западните Балкани.  \"  Ние същото сега показваме. Исторически можем да сме различни, но едно е ясно – мирът и това да направим Балканите строителна площадка.  . Ето, от Зоран Заев и Алексис Ципрас имаме новина от вчера – ще се разберат за името. , сподели надеждите си премиерът.  \"  Надявам се, че Ана и другите ще поемат, защото колкото по-чести са тези форуми, толкова по-бързо ще се вдигне икономическия растеж. За всички нас е срамно да имаме заедно шестте по-малко БВП от Словакия. И те се разделиха с Чехия, но не се избиха.   От няколко години и ние не знаехме какво е метро, видяхме какво е да има климатик в рейса и в трамвая. Прекрасно място за туризъм и бизнес са Балканите. Мария Габриел свърши прекрасна работа.  изтъкна Борисов.   \"Ще строим, вместо да пускаме бомби. Да живеем в мир, защото ако заедно не си помогнем, няма кой да ни забележи. Само заедно могат да ни приемат\", повтори Борисов. И изброи и транспортните коридори, които ще свържат региона.   В края на изказването си премиерът Бойко Борисов напомни, че в София предстоят и други важни световни форуми и то съвсем скоро.  която обединява Китай и 16 централно и източноевропейски държави. На него идва министър-председателят на най-многолюдната държава в света Ли Къцян. По този повод Борисов каза:  \"Става въпрос, че имаме един-два месеца да се подготвим за следващата голяма среща.  Така, както ми се подиграваха, защото в България имаме този навик, темата Западни Балкани така се вдигна, че , завърши приветственото си слово Бойко Борисов.   Vienna Economic Forum (VEF – Виенски Икономически Форум) е учреден през април 2004 година във Виена като българска инициатива със стремежа да се насърчава регионалното икономическо сътрудничество между държавите- членки на форума, включени в региона от Адриатическо до Черно море. С организирането на Vienna Economic Forum- Soa Talks 2018 под мотото „Политиката среща икономиката“ се цели в рамките на „Софийски разговори 2018“ да се улесни директната обмяна на мнения между демократично избраните лидери на държавите от Западните Балкани и ръководни представители на регионалната и международната икономика.    ", "date": "2018.05.18", "title": "Бойко Борисов: Трябва да си Корнелия Нинова, за да не оцениш успеха на срещата в София! (ВИДЕО)"}
{"url": "http://epicenter.bg/article/Pozor--Advokaturata-do-KS--Konstitutsiyata-pooshtryava-ratifitsiraneto-na-Istanbulskata-konventsiya-/154695/2/0", "text": "  Тази позиция защитава Висшият орган на адвокатурата е сред институциите, които бяха поканени да дадат своите аргументи и позиция по делото в КС, по което той трябва да извърши предварителен контрол за съответствието на конвенцията на българския основен закон.  КС беше сезиран от депутати от ГЕРБ през февруари още преди премиерът Бойко Борисов да обяви, че правителството оттегля предложението си за ратификация. Наскоро обаче Борисов заяви, че приема отказа си от процедурата по признаването на международния документ за най-голям срам през първата година от мандата на третото си правителство.  .   Тя определя жените чрез селективно приписани качества и роли, които ги долупоставят спрямо „мъжа“. И двете социално-полови определения, които обществото е наследило през патриархалната култура,  и то    Именно тези социални, изкуствени, идеологически по своята природа, обслужващи целите на неравенството дефиниции за „жените“ и „мъжете“ – какви са техните присъщи особености, какви те трябва и не трябва да бъдат, как трябва и не трябва да се държат, какво могат и не могат да правят,  заявява ВАдС.  И продължава с анализа си:    То би било безпредметно. Ядрото на обществените очаквания е той да се налага – на първо място, над „жената“,   няма друга възможност да не си унизен, освен да господстваш. Поради тези очаквания, които произтичат от патриархалните социални определения за „мъж“ и „жена“,   Тези стереотипи са традиционно раздадени карти, съгласно които жените предопределено губят играта, като заплащат на победителите – „мъже“, с живота или здравето и/или (част от) потенциала си“.  Адвокатурата посочва, че половите стереотипи не са неутрални и не ползват или ощетяват съразмерно и двата пола.  – идеология, съгласно която жените са долустоящи и малоценни спрямо мъжете и служат, за да ги обслужват, особено като сексуални обекти на тяхно подчинение и същевременно себеотрицателни майчински фигури“, пише в становището. В него се поддържа тезата, че ИК изисква от държавите да отменят тези положения, тъй като насилието над жените не може да бъде предотвратявано, преследвано и наказвано, ако не се въздейства върху неговите корени – традиционните патриархални представи.  „  ако не се образоват децата и младежите за това, че хората имат равно достойнство и права, че жените нямат дефицити спрямо мъжете, че те са не обекти, а неприкосновени, отделни субекти, които единствено по своя воля определят поведението си и чийто потенциал и принос не отстъпва, а е равен. Ако момчетата и младежите не бъдат образовани за това, че да си „мъж“ не означава да налагаш волята си над тази на жените, а означава да си субект на уважение и зачитане към всекиго на равна нога, те няма да спрат да се превръщат в насилници“, обясняват от адвокатурата. И заявяват, че именно затова ИК задължава държавите да образоват в този смисъл децата и младежите, като оставя на отделните страни свобода на преценка за това кой е подходящият начин.   „Целта на това задължение е да се посрещне фундаменталното задължение, с източник в обичайното международно право и в редица международни договори, част от вътрешното право на България, да се реагира адекватно на насилието срещу жените, основано на пола, като на тежък проблем на правата на човека и на върховенството на правото“, пише в становището.  Крайният извод в него е, че по Конституция България е социална правова държава, в която човешкото достойнство е върховен принцип и основните права на личността са равни и неотменими и нашият основен закон    В становището се изреждат десетки разпоредби на Конституцията, още от преамбюла ѝ, които са естествена предпоставка за ратифицирането на ИК. Сред тях са не само тези срещу половата дискриминация, но и например чл. 32, защитаващ всеки от посегателство върху неговата чест, достойнство и добро име. „Половите стереотипи, тиражирани през социалните и публични институции, са, от правозащитна гледна точка, своего рода посегателство върху доброто име на жените, включително доброто име на всяка индивидуална жена, доколкото тези стереотипи принизяват образа на жените/ всяка жена и накърняват нейната репутация в качеството ѝ на представителка на определена социална група. Следователно, държавата дължи по силата на Конституцията защита на жената/жените срещу тези отрицателни стереотипи“, обясняват от адвокатурата.  Освен това заявява, че противно на внушенията на опонентите на ИК, важната ценност на семейството, майчинството и децата е основание тя да бъде ратифицирана.   Не се нуждае от обосновка защо насилието върху жената-майка от семейния й партньор е разрушително за семейството и нейното майчинско битие.  Домашното насилие над жените, а не правата на жените, разрушава семействата“  се посочва в становището. В него се изтъква, че и нормата на чл. 46 от Конституцията, според която бракът е доброволен съюз между мъж и жена е аргумент за ратификацията. Основният закон предполага държавни мерки за запазване на доброволната, свободна природа на брака и равноправието на жените в него, изтъкват от ВАдС.  В становището се прави преглед на всички разпоредби от основния закон, които противниците на ратификацията на Истанбулската конвенция изтъкват като аргумент срещу превръщането в част от вътрешното ни право.  Джендър не е свободно избираем пол  Становището се спира и на най-оспорвания текст от ИК – пояснителната разпоредба в чл. 3, б. „в“ от ИК, в която се дава определението за социален пол (социално конструирани роли, поведения, дейности и характеристики, които дадено общество смята за подходящи за жените и мъжете). „Противниците на ратификацията го разглеждат като непримирима, дерогираща опозиция на понятието за биологичен пол. Това показва според нас сериозно понятийно объркване и неразбиране на идейната същност на Конвенцията“, твърдят от адвокатурата.  Те стъпват на Разяснителния доклад към ИК и посочват, че в него терминът „социален пол“ (в оригиналния английски текст „gender“) е отделен от понятието за пол (в оригиналния текст „sex“). В становището се посочва, че според доклада терминът „социален пол“, базиран на двата пола, мъжки и женски, обозначава, че (освен биологичния пол) има и социални роли или стереотипи, които, установено от проучвания, пораждат нежелани, вредни практики и допринасят за това насилието над жените да бъде приемливо.  „Социален пол“ или „джендър“ не означава, че биологичният пол губи своето значение в контекста на ИК. Още по-малко означава, че човек може да замени по свое желание биологичния си пол с „джендър“ (каквото и да би значило това) или с другия биологичен пол, а още по-малко – с трети пол или трети „джендър“. Тези фабрикации са дотолкова ирационални и без връзка с нормите на ИК, та трудно се поддават на обсъждане и дори разбиране. „Социален пол“ (gender) не обозначава свободно избираем пол, различен от биологичния. Тъкмо напротив, това понятие бележи принудително наложен от обществото модел на пола.  “,заявяват от ВАдС.  И подчертават, че Истанбулската конвенция не урежда промяната на пола и всякакви подобни интерпретации са недобросъвестни, като същото важи за внушенията, че тя предполага узаконяване на еднополови бракове или каквито и да било други промени в Конституцията.", "date": "2018.05.18", "title": "Позор! Адвокатурата до КС: Конституцията поощрява ратифицирането на Истанбулската конвенция "}
{"url": "http://epicenter.bg/article/Karakachanov--Nay-gotova-ot-vsichki-strani-za-chlenstvo-v-NATO-e-Makedoniya-/154718/2/0", "text": "\"България подкрепя интеграцията на всички страни от Западните Балкани в НАТО и в Европейския съюз. Навсякъде, във всички форуми в Брюксел, на които участвам, винаги подчертавам, че най-готова от всички страни за членство в НАТО е Македония. И България подкрепя, и ще продължава да подкрепя тази политика, защото това е политика, която първо показва добрата воля между двете държави и второ, е от полза за всички на Балканите.\" Това каза министърът на отбраната Красимир Каракачанов на брифинг след края на двуседмичното съвместно обучение на части на Специалните сили на България и Македония в района на ГКПП \"Станке Лисичково\". На специалната церемония присъства и министърът на отбраната на Република Македония Радмила Шекеринска, предаде .  \"Когато всички сме в един политически съюз и един военен съюз, много малка е възможността трети, външни фактори, било на религиозна, на геополитическа или друга основа да се бъркат и да създават проблеми тук. Вижте само какво се случи от август миналата година досега - двамата министри на отбраната на Македония и България са се виждали и са подписали повече документи, отколкото за 25 години всички останали министри. Първата група македонски военнослужещи, които се обучаваха за механик-водачи, вече приключи своето обучение и вече се завърна в Македония. Ние даваме израз на политиката на добри отношения с реални действия\", каза още министър Каракачанов.  Министърът на отбраната на Република Македония Радмила Шекеринска заяви, че очаква и страната работи за това през месец юли Македония да получи покана за членство в НАТО. \"През последните години Македония показа, че в страната има консенсус за членство в НАТО. През изминалата година повече от 4000 наши войници участваха в мисии, водени от НАТО, а през тази година този брой ще нарасне. Показахме, че Македония е партньор на когото може да се има доверие и страните от НАТО могат да разчитат\", посочи Шекеринска.  По отношение на двустранните отношения България-Македония министър Шекеринска подчерта: \"Миналата година много граждани и на двете страни бяха изненадани от бързината, с която сключихме Договора за приятелство, добросъседство и сътрудничество. Някои мислят, че този договор ще остане само на хартия. Смятам, че и в отбраната, и в икономиката, в транспорта и в дигиталната сфера показахме, че намеренията се превръщат в дела. От миналата година досега сътрудничеството ни в областта на отбраната се увеличи многократно и днешното учение е най-добрият пример за това.\"  Във връзка с преговорите с Гърция за името на Македония министър Шекеринска заяви: \"Македония наистина иска да има добри отношения със съседите си. И на проблемите, които ги имаме от години, гледаме като на минус за нашия регион и нашите държави. Всяка положителна среща в Македония се приема с оптимизъм и с позитивна реакция. Очаквам този процес да завърши успешно. Все още е рано да се прогнозира, но когато премиерите се разбират и те търсят решение, е много по-лесно да се стигне до него. Такъв беше примерът с България, надяваме се така да бъде и с Гърция. Срещата между премиерите на Гърция и Македония дава шанс скоро да се намери решение за името.\"  Министрите на отбраната на България и Република Македония Красимир Каракачанов и Радмила Шекеринска присъстваха на ден за демонстрация на способности на формирования от Специалните сили на двете страни. Демонстрацията се проведе на ГКПП Станке Лисичково в района на село Логодаж. С нея завърши съвместната двуседмична подготовка на Специалните сили на двете страни. Пред гостите бяха демонстрирани действия по обезвреждане и \"задържане на лидер на терористична група\" с участието на хеликоптер \"Кугър\" и високопроходими военни джипове \"Хамър\".  ", "date": "2018.05.18", "title": "Каракачанов: Най-готова от всички страни за членство в НАТО е Македония "}
{"url": "http://epicenter.bg/article/Mobilno-prilozhenie-razkazva-istorii-za-zhivotnite-v-stolichniya-zoopark/154722/2/0", "text": "  Включват първото безплатно мобилно приложение за посетителите на Столичния зоопарк. С него всеки посетител ще може да отвори и чуе интересна история за съответното животно, което наблюдава.  Това заяви кметът на София Йорданка Фандъкова пред журналисти в зоологическата градина по повод 130-та годишнина от основаването на Зоопарка на София, съобщи  .   За юбилея в  градината ще бъде открита изложба. В събота ще има концерт за най-малките и викторина, водена от Ники Станоев. Децата в Зоопарка ще рисуват 130-метрова рисунка в събота и в неделя.   Зоопаркът иска да привлече и порасналите посетители с тийнеджърски концерт в събота вечерта.   В неделя вечерта ще има театър с кукли във вода на театър \"Слон\" в Залата на големите котки. Наша амбиция е да станем редовен член на европейската асоциация, което ще позволи да си обменяме животни, заяви Фандъкова.   За промените в зоопарка Фандъкова обясни, че е завършил първият етап на модернизацията на големите котки. Имаме готовност от следващата седмица да започне разширението на приматите спрямо изискванията на Европейската асоциация на зоопарковете и аквариумите.   Тук се възпитава любовта и грижата към животните. Благодаря на целия екип на зоопарка за дейността, която имат. Особено държа на провеждането на летните училища на деца от София, които научават много за животинския свят, заяви Фандъкова.   Директорът на столичния зоопарк ландшафтен архитект Добромир Бориславов обясни, че не са много зоопарковете, които могат да се похвалят с толкова дълга история - 130 години. Две световни войни, много кризи, много трудности и много възможности, обобщи той историята на зоопарка.   От другата седмица започва реконструкция на сектора с приматите. В рамките на тази година и края на миналата има две нови разширения на сурикатите и на африканските бодливи свинчета. Разширенията също са важни за доброто състояние на нашите животни. Това отговаря на европейските изисквания, поясни Бориславов.   Относно отношенията на посетителите към обитателите на зоопарка, арх. Бориславов заяви, че се надява хората да ги уважават, да ги пазят, да не ги притесняват и да не ги хранят.  ", "date": "2018.05.18", "title": "Мобилно приложение разказва истории за животните в столичния зоопарк"}
{"url": "http://epicenter.bg/article/I-za-Praga-temata-za-Zapadnite-Balkani-e-na-dneven-red-/154730/2/0", "text": "\"Европейската интеграция на страните от Западните Балкани е една от темите на външната политика на Чешката република. Радваме се, че България успя да я върне в дневния ред на Европа.“ Това заяви заместник-председателят на Камарата на депутатите на Чешката република Ян Хамачек на среща в Прага с вицепрезидента Илияна Йотова, съобщиха от прессекретариата на държавния глава.  По думите на Хамачек темата за разширяването на Европейския съюз със Западните Балкани в последните години е била изоставена от европейските лидери. „За Чехия тази тема е трайна“, отбеляза той.  Във фокуса на разговорите между Илияна Йотова и Ян Хамачек бяха проблемите и перспективите пред ЕС. Двамата обсъдиха предизвикателствата пред сигурността и миграционната криза.  Вицепрезидентът Илияна Йотова заяви, че Дъблинският регламент трябва да бъде ревизиран, за да може да се спазва основният принцип на съюза – солидарността. „В Чехия са доста резервирани по отношение на квотното разпределение на бежанците и мигрантите. Очевидно това е неработеща политика и трябва да бъде променена“, отбеляза вицепрезидентът. Илияна Йотова увери, че разрешаването на миграционната криза ще бъде водеща тема през оставащото време от българското председателство на Съвета на ЕС.  Пред журналисти вицепрезидентът коментира срещата на върха ЕС-Западни Балкани. Илияна Йотова определи като безспорен успех провеждането й в българската столица. „Очаквах по-голяма конкретика и по-амбициозен заключителен документ. Заговори се за партньорство със страните от Западните Балкани, а това е крачка назад, отстъпление от стратегията, която ЕС прие преди няколко месеца. В декларацията от София разширяването бе заменено с партньорство“, подчерта вицепрезидентът.  Илияна Йотова посочи като пропуск, че никъде в заключителния документ средствата за посочените проекти на Западните Балкани не са обвързани със следващия бюджет на ЕС.  „За съжаление, темата на срещата беше потопена от задочния разговор между ръководителите на европейските институции с американския президент Доналд Тръмп“, отбеляза вицепрезидентът. „Иранското ядрено споразумение и митата затъмниха балканските проблеми“, допълни тя. „В цяла Европа се коментира взетото решение за компенсация на фирмите, които могат да търпят санкции от американска страна заради търговия и бизнес отношения с Иран“, подчерта вицепрезидентът.  По-късно през деня Илияна Йотова ще разговаря с председателя на Сената на Чешката репулика Милан Щех.  Вицепрезидентът посети катедралата „Св. Вит, св. Вацлав и св. Адалберт“, където има стъклопис, представящ живота и делото на св. св. Кирил и Методий във Великоморавия. Илияна Йотова разгледа и библиотеката на Страховския манастир, в която най-старата книга от VIII век. Вицепрезидентът подари на библиотеката фототипно издание на Четверевангелието на цар Иван Александър, издание на Института по литература на БАН.  Вицепрезидентът е в Чешката република по повод официалното честване на празника на Светите братя Кирил и Методий в селището Микулчице, което ще открие утре. На него ще присъстват представители на официалните чешки и български власти, както и българи от цяла Централна Европа.  ", "date": "2018.05.18", "title": "И за Прага темата за Западните Балкани е на дневен ред "}
{"url": "http://epicenter.bg/article/Gradushka-i-poroy-izkoreniha-darveta-i-stalbove-v-Straldzha/154731/2/0", "text": "  Незапомнено бедствие удари град Стралджа и околните села, съобщи  bTV .   Градушка и порой изкорениха дървета и стълбове, и съсипаха земеделската реколта.   Пострадали и бедстващи хора няма. Силен дъжд и ураганен вятър за минути съборили десетки дървета и стълбове снощи.   Днес през целия ден хората разчистваха дворове си и улиците от паднали клони. В Стралджа има къщи без ток, а в близките села са и без вода.   Близо 10 000 декара земеделска земя са унищожени.  ", "date": "2018.05.18", "title": "Градушка и порой изкорениха дървета и стълбове в Стралджа"}
{"url": "http://epicenter.bg/article/LGBT-se-aktiviha-otnovo--Iskat-uzakonyavane-na-ednopolovite-brakove-/154732/2/0", "text": " е в съзвучие с разпоредбите на българската Конституция.   от името на фондация „Ресурсен център- Билитис\", подписани от нейния съпредседател Пол Найденов, са получени в няколко министерства у нас. От името на три организации: „Ресурсен център - Билитис’, фондация „Глас-България” и Младежка ЛГБТ организация „Действие\",   Целта е да се обсъдят \"предприетите от България   на Комитета на Министрите на Съвета на Европа до страните-членки, приета от всички 47 страни-членки на Комитета на министрите, включително България\".    Ето например какво четем  : \" : \" : \"   : \"   \"През 2018 г. Съветът на Европа предприема преглед на прилагането на Препоръката в страните-членки, като проучва произхождащите от прилагането ѝ промени, които всяка държава е реализирала. \", пише Пол Найденов до министрествата.  И уводмява, че \"   И във връзка с това проучване от ЛГБТ настояват да се срещнат с експерти от министерствата, за да представят \"по-подробно Препоръката и процеса на проучването\". Пол Найденов уведомява, че \"трите организации\", които работят в защитата на гейовете и лесбийките, искат да подпомогнат с данните, които разполагат, отговорите на експертите по министерствата.    не е ясно кой е определил точно тези три организации да отговарят за прилагането на тази Препоръка. , самата Препоръка не е задължителна за държавите-членки на ЕС.  , никой не може да нарежда на администрацията кого да приема. Прави впечатление обаче, че действията на Пол Найденов са в синхрон с действията на Софийска община, която за първи път разрешава гей-маратон в парк \"Заимов\".    Ето текстът на    Комитетът на министрите, съгласно условията на чл. 15. б от Статута на Съвета на Европа, Като има предвид, че целта на Съвета на Европа е постигане на по-голямо единство между своите членове и че тази цел може да бъде постигната, по-специално, чрез съвместни действия в областта на правата на човека; Като напомня, че правата на човека са универсални и трябва да бъдат признати за всеки индивид, и следователно подчертава своя ангажимент да гарантира равно достойнство за всички човешки същества и упражняване на полагащите се на всеки индивид права и свободи без каквато и да било форма на дискриминация, основана на пол, раса, цвят на кожата, език, религия, политически убеждения или други възгледи, национален или социален произход, принадлежност към национално малцинство, ценз, рождение или друго състояние, в съответствие с Конвенцията за защита на правата на човека и основните свободи (ETS № 5) (занапред \"Конвенцията\") и протоколите към нея; Като признава, че недискриминационното третиране от страна на държавните участници и, когато е уместно, посредством предприети от държавите положителни мерки с цел осигуряване на защита срещу дискриминационното третиране, включително от страна на недържавните участници, са съществени компоненти на международната система защита на правата на човека и основните свободи; Като признава, че поради своята сексуална ориентация или полова идентичност лесбийките, хомосексуалистите, бисексуалните и транссексуалните лица са понасяли в продължение на векове и все още стават жертви на хомофобия, трансфобия и други видове нетърпимост и дискриминация, включително в рамките на семейството – в това число под формата на криминализация, маргинализация, социално изключване и насилие – и че съществува необходимост от конкретни действия, които да гарантират възможност за тези лица да упражняват пълноценно своите човешки права; Като има предвид съдебната практика на Европейския съд по правата на човека (занапред \"Съдът\") и на други международни правораздавателни органи, които признават, че сексуалната ориентация не може да бъде основание за дискриминация и допринасят за напредъка на защитата на правата на транссексуалните лица; Като припомня, че в съответствие със съдебната практика на Съда всяка разлика в третирането се счита дискриминираща, ако същата не е обоснована обективно и разумно, тоест ако не преследва легитимна цел и не съществува разумна връзка на пропорционалност между използваните средства и желаната цел; Като има предвид принципа, според който нито една културна, традиционна или религиозна ценност или каквото и да било правило, произтичащо от \"доминираща култура\", не може да бъде използвано като основание за подбуждане към омраза или всякаква друга форма на дискриминация, в това число основаващите се на сексуална ориентация или полова идентичност; Като има предвид Съобщението на Комитета на министрите до ръководните и други комисии в рамките на Съвета на Европа за насърчаване на междуправителственото сътрудничество в областта на равните права и защитата на достойнството на всички човешки същества, включително лесбийки, хомосексуалисти, бисексуални и транссексуални лица, прието на 2 юли 2008 г. и съответните препоръки; Като има предвид препоръките, приети от Парламентарната асамблея на Съвета на Европа от 1981 г. насам относно дискриминацията въз основа на сексуалната ориентация или половата идентичност, както и Препоръка № 211 (2007) на Конгреса на местните и регионални власти на Съвета на Европа относно \"Свобода на сдружаване и изразяване на лесбийки, хомосексуалисти, бисексуални и транссексуални лица\"; Като оценява положително ролята на комисаря по правата на човека в наблюдението на положението на правата на лесбийките, хомосексуалистите, бисексуалните и транссексуалните лица в държавите-членки по отношение на дискриминацията въз основа на сексуалната ориентация или половата идентичност; Като има предвид съвместната декларация, подписана на 18 декември 2008 г. от 66 държави пред Общото събрание на ООН, която осъжда нарушенията на правата на човека, основани на сексуална ориентация и полова идентичност, като убийства, изтезания, произволни арести и \"лишаване от икономически, социални и културни права, включително правото на здраве\"; Като подчертава, че основаните върху сексуална ориентация или полова идентичност дискриминация и социално изключване може да се преодолеят най-добре посредством приемането на мерки, насочени както към жертвите на този вид дискриминация и изключване, така и към широката общественост; 1. да направят преглед на съществуващите законодателни и други мерки, да ги преразглеждат периодично и да събират и анализират съответните данни, с цел наблюдение и коригиране на всяка пряка или косвена дискриминация, основаваща се на сексуална ориентация или полова идентичност; 2. да гарантират ефективно приемане и прилагане на законодателни и други мерки, насочени към борба с дискриминацията, основана на сексуалната ориентация или половата идентичност, да осигуряват зачитане на човешките права на лесбийки, хомосексуалисти, бисексуални и транссексуални лица и да насърчават толерантността към тях; 3. да гарантират, че жертвите на дискриминация са запознати и имат достъп до ефективни средства за правна защита пред националните власти и че, при необходимост, мерките за борба с дискриминацията предвиждат санкции в случай на нарушение, както и съответно обезщетение за жертвите на дискриминация; 4. да се ръководят в своето законодателство, политики и практики от принципите и мерките, съдържащи се в приложението към настоящата препоръка; 5. да гарантират с всички подходящи средства и действия, че настоящата препоръка и приложението към нея са преведени и разпространени възможно най-широко. 1. Държавите членки следва да гарантират ефективни, бързи и безпристрастни разследвания на предполагаемите случаи на престъпления и други инциденти, при които основателно може да се счита, че сексуалната ориентация или половата идентичност на жертвата представляват мотив за извършителя; също така трябва гарантират специално внимание при разследването на тези престъпления и инциденти в случай, че се предполага, че същите са извършени от служители на правоприлагащите органи или от други лица, изпълняващи служебни функции, както и че отговорните за подобни действия са ефективно предадени на правосъдието и, при необходимост, санкционирани с цел избягване на безнаказаност. 2. При определянето на санкциите държавите-членки следва да гарантират, че мотивите, свързани със сексуалната ориентация или половата идентичност може да бъдат счетени за утежняващо обстоятелство. 3. Държавите-членки следва да предприемат подходящи мерки, за да гарантират, че жертвите и свидетелите на свързаните със сексуалната ориентация или половата идентичност \"престъпления от омраза\" и други така мотивирани инциденти се насърчават да докладват тези престъпления и инциденти; за тази цел държавите-членки следва да предприемат всички необходими стъпки, за да гарантират, че правоприлагащите структури, включително съдебната система, разполагат с необходимите знания и умения за идентифицирането на такива престъпления и инциденти и предоставят адекватна помощ и подкрепа за жертвите и свидетелите. 4. Държавите членки следва да предприемат подходящи мерки за гарантиране на безопасността и достойнството на всички лица, които са настанени в затвори или изтърпяват друга форма на лишаване от свобода, включително лесбийки, хомосексуалисти, бисексуални и транссексуални лица, и по-специално да вземат предпазни мерки срещу физическото насилие, изнасилване и други форми на сексуално насилие, независимо дали са извършени от други затворници или служители; мерките следва да се вземат по начин, който осигурява защита и зачитане на идентичността на пола на транссексуалните лица. 5. Държавите-членки следва да гарантират събиране и анализ на данните за разпространението и естеството на основаните на сексуална ориентация или полова идентичност дискриминация и нетърпимост, и по-специално по отношение на свързаните със сексуалната ориентация или половата идентичност \"престъпления от омраза\" и мотивирани от омраза инциденти. 6. Държавите-членки следва да предприемат подходящи мерки за борба с всички форми на изразяване, включително в медиите и Интернет, които може основателно да бъдат възприети като насочени към подбуждане, разпространение или насърчаване на омраза или други форми на дискриминация спрямо лесбийки, хомосексуалисти, бисексуални и транссексуални лица. Подобно \"подбуждане към омраза\" следва да бъде забранено или публично заклеймено при необходимост. Всички мерки следва да зачитат основното право на свобода на изразяване в съответствие с чл. 10 от Конвенцията и съдебната практика на Съда. 7. Държавите-членки следва да повишават осведомеността сред публичните органи и обществените институции на всички равнища относно тяхното задължение да се въздържат от изявления, особено в медиите, които може основателно да бъдат възприети като легитимиращи омраза или дискриминация. 8. Държавните служители и останалите държавни представители трябва да бъдат насърчавани да поощряват толерантността и зачитането на човешките права на лесбийки, хомосексуалисти, бисексуални и транссексуални лица всеки път когато започнат диалог с ключови представители на гражданското общество, в това число медии и спортни организации, политически организации и религиозни общности. 9. Държавите-членки следва да предприемат подходящи мерки, за да гарантират, в съответствие с чл. 11 от Конвенцията, че правото на свободно сдружаване може да бъде ефективно упражнявано без дискриминация, основана на сексуалната ориентация или половата идентичност; по-специално следва да бъдат предотвратени и премахнати дискриминационните административни процедури, включително излишните формалности при регистрацията и практическото функциониране на сдруженията; също така трябва да се вземат мерки за предотвратяване на злоупотребата с правни и административни разпоредби, като например свързаните с налагането на ограничения въз основа на обществено здраве, обществен морал и обществен ред. 10. Достъпът до публично финансиране за неправителствените организации следва да бъде гарантиран без дискриминация въз основа на сексуалната ориентация или половата идентичност. 11. Държавите-членки трябва да предприемат подходящи мерки за ефективна закрила на защитниците на човешките права на лесбийки, хомосексуалисти, бисексуални и транссексуални лица от враждебност и агресия, на които могат да бъдат изложени, включително в случаите, в които предполагаемите извършители са държавни служители, с цел да им се предостави възможност свободно да извършват дейността си, в съответствие с Декларацията на Комитета на министрите на Съвета на Европа за действия за подобряване закрилата на защитниците на правата на човека и за насърчаване на тяхната дейност. 12. Държавите-членки следва да гарантират, че неправителствените организации, защитаващи човешките права на лесбийки, хомосексуалисти, бисексуални и транссексуални лица са надлежно консултирани по отношение на приемането и прилагането на мерки, които могат да окажат въздействие върху човешките права на тези лица. 13. Държавите-членки следва да предприемат подходящи мерки, за да гарантират, в съответствие с член 10 от Конвенцията, че правото на свобода на изразяване може да бъде ефективно упражнявано без дискриминация въз основа на сексуалната ориентация или половата идентичност, включително по отношение на свободата на получаване и разпространява информация по теми, които се занимават със сексуална ориентация или полова идентичност. 14. Държавите-членки следва да предприемат подходящи мерки на национално, регионално и местно равнище, за да гарантират, че правото на свобода на мирни събирания, както е предвидено в чл. 11 от Конвенцията, може да бъде ефективно упражнявано без дискриминация въз основа на сексуалната ориентация или половата идентичност. 15. Държавите-членки следва да гарантират, че правоприлагащите органи предприемат подходящи мерки за защита на участниците в мирните демонстрации в подкрепа на човешките права на лесбийки, хомосексуалисти, бисексуални и транссексуални лица от всякакви опити за незаконно нарушаване или възпрепятстване на ефективното упражняване на правото им на свобода на изразяване и мирно събиране. 16. Държавите-членки следва да предприемат подходящи мерки за предотвратяване на ограниченията по отношение на ефективното упражняване на правото на свобода на изразяване и мирни събирания в резултат на злоупотреба с правни или административни разпоредби, например от съображения за общественото здраве, обществения морал и обществения ред. 17. Обществените власти на всички равнища следва да бъдат насърчавани да осъждат публично, особено в медиите, всяка форма на незаконна намеса в правото на лица и групи от хора да упражняват своята свобода на изразяване и мирни събирания, особено когато се отнася до човешките права на лесбийки, хомосексуалисти, бисексуални и транссексуални лица. 18. Държавите-членки следва да гарантират отмяната на всяко дискриминационно законодателство, криминализиращо доброволните еднополови сексуални действия между пълнолетни, включително всички различия по отношение на възрастта за правновалидно съгласие за еднополови сексуални актове и други хетеросексуални актове; също така следва да предприемат подходящи мерки, за да гарантират, че разпоредбите на наказателното право, които поради своята формулировка може да доведат до дискриминационно прилагане, са изцяло отменени, изменени или прилагани по начин, който е съвместим с принципа на недискриминация. 19. Държавите-членки следва да гарантират, че личните данни, отнасящи се до сексуалната ориентация или половата идентичност на дадено лице не се събират, съхраняват или използват по друг начин от страна на публичните институции и най-вече от структурите на правоприлагащите органи, освен когато това е необходимо за изпълнението на конкретни, законни и правомерни цели; съществуващите записи, които не отговарят на тези принципи следва да бъдат унищожавани. 20. Предварителните изисквания за правното признаване на смяната на пола, включително физическите промени, следва да бъдат редовно преразглеждани, с цел премахване на неправомерните изисквания. 21. Държавите-членки следва да предприемат подходящи мерки за гарантиране на цялостно правно признаване на смяната на пола на дадено лице във всички области на живота, по-специално като се даде възможност за промяна на името и пола в официалните документи по бърз, прозрачен и достъпен начин; държавите-членки следва също да гарантират, при необходимост, съответното признаване на промените от страна на недържавни организации по отношение на ключови документи, като образователни удостоверения или служебни бележки. 22. Държавите-членки следва да предприемат всички необходими мерки, за да гарантират, че след като смяната на пола е завършена и законно призната в съответствие с параграфи 20 и 21 по-горе, правото на транссексуалните лица да сключват брак с лица от пол, противоположен на техния нов пол, е ефективно гарантирано. 23. Когато националното законодателство предоставя права и задължения на несемейните двойки, държавите-членки следва да гарантират, че същото се прилага по недискриминационен начин както спрямо еднополовите, така и по отношение разнополовите двойки, включително във връзка с пенсиите за преживели лица и правата на владение и ползване. 24. Когато националното законодателство признава регистрираните еднополови партньорства, държавите-членки следва да се стремят да гарантират, че техният правен статут и техните права и задължения са еднакви с тези на хетеросексуалните двойки в сходно положение. 25. Когато националното законодателство не признава и не предоставя права или задължения на регистрираните еднополови партньорства и несемейните двойки, държавите-членки се приканват да разгледат възможността за предоставяне, без каквато и да било дискриминация спрямо разнополовите и еднополовите двойки, на правни или други средства за разрешаване на практическите проблеми, свързани със социалната действителност, в която живеят. 26. Като има предвид, че най-добрите интереси на детето трябва да бъдат от първостепенно значение в решенията относно родителска отговорност или попечителство над дете, държавите-членки следва да гарантират, че тези решения се вземат без дискриминация въз основа на сексуалната ориентация или половата идентичност. 27. Като има предвид, че най-добрите интереси на детето трябва да бъдат от първостепенно значение в решенията относно осиновяванията на дете, държавите-членки, чието законодателство позволява осиновяването на деца от несемейни лица, следва да гарантират неговото прилагане без дискриминация въз основа на сексуалната ориентация или половата идентичност. 28. Когато националното законодателство позволява асистирано репродуктивно лечение за самотни жени, държавите-членки следва да се стремят да гарантират достъпа до такова лечение без дискриминация въз основа на сексуалната ориентация или половата идентичност. 29. Държавите-членки следва да гарантират изготвянето и прилагането на подходящи мерки, които да осигуряват ефективна защита срещу дискриминация въз основа на сексуалната ориентация или половата идентичност в областта на заетостта и професиите, както в публичния, така и в частния сектор. Тези мерки следва да обхващат условията за достъп до заетост и повишения, освобождаването, заплащането и останалите условия на труд, в това число предотвратяването, борбата и санкционирането на тормоза и различните форми на виктимизация. 30. Особено внимание следва да се обърне на осигуряването на ефективна защита на правото на личен живот на транссексуалните лица в контекста на заетостта, най-вече по отношение на кандидатстването за работа, за да се избегне всяко неуместно разкриване на тяхната предишна смяна на пола или предишно име на работодателя и служителите. 31. Като вземат под надлежно внимание висшите интереси на детето, държавите-членки следва да предприемат подходящи законодателни и други мерки, насочени към образователния персонал и учениците, за да гарантират, че правото на образование може да бъде ефективно упражнявано без дискриминация въз основа на сексуалната ориентация или половата идентичност; това включва най-вече гарантирането на правото на децата и младите хора на образование в безопасна среда, свободна от насилие, тормоз, социално изключване или други форми на дискриминационно и унизително отношение, свързани със сексуалната ориентация или половата идентичност. 32. Като се вземат под надлежно внимание висшите интереси на детето, за тези цел следва да бъдат предприети подходящи мерки на всички равнища за насърчаване на взаимната толерантност и уважение в училищата, независимо от сексуалната ориентация или половата идентичност. Това следва да включва предоставянето на обективна информация по отношение на сексуалната ориентация и половата идентичност, например в училищните програми и учебните материали, както и предоставяне на необходимата информация, защита и подкрепа на ученици и студенти, които да им дадат възможност да живеят според своята сексуална ориентация и полова идентичност. Също така държавите-членки могат да изготвят и прилагат политики и планове за действие за безопасността и равнопоставеността в училищата, както и да осигуряват достъп до подходящо антидискриминационно обучение или подкрепа и учебни помагала. Тези мерки следва да вземат предвид правата на родителите по отношение на образованието на децата си. 33. Държавите-членки следва да предприемат подходящи законодателни и други мерки, за да гарантират най-високи стандарти за ефективно използване на здравни услуги без дискриминация въз основа на сексуалната ориентация или половата идентичност; по-специално, следва да се вземат под внимание специфичните нужди на лесбийки, хомосексуалисти, бисексуални и транссексуални лица при разработването на националните планове за здравеопазване, мониторинга и оценката на качеството на здравните услуги, включително мерки за предотвратяване на самоубийство, здравни изследвания, медицински учебни програми, курсове и материали за обучение. 34. Подходящи мерки следва да бъдат предприети, за да се избегне класифицирането на хомосексуалността като заболяване, в съответствие със стандартите на Световната здравна организация. 35. Държавите-членки следва да предприемат съответните мерки, за да гарантират ефективен достъп до подходящи услуги за смяна на пола, включително психологически, ендокринологични и хирургически становища в областта на здравните грижи за транссексуални лица, без същите да подлежат на необосновани изисквания; никое лице не трябва да бъде подлагано на процедури за смяна на пола без неговото или нейното съгласие. 36. Държавите-членки следва да предприемат подходящи законодателни и други мерки, за да гарантират, че всички решения за ограничаване на покриваните от здравното осигуряване разходи за процедури за смяна на пола са законосъобразни, обективни и пропорционални. 37. Следва да бъдат взети мерки, гарантиращи ефективен и равнопоставен достъп до адекватно жилище за всички лица, без дискриминация въз основа на сексуалната ориентация или половата идентичност; по-специално тези мерки следва да бъдат насочени към осигуряване на защита срещу дискриминационни изселвания, както и към гарантиране на равни права при придобиване и запазване на собственост върху земя и друго имущество. 38. Надлежно внимание следва да се обърне на рисковете, на които са изложени бездомните лесбийки, хомосексуалисти, бисексуални и транссексуални лица, в това число млади хора и деца, които могат да бъдат особено уязвими по отношение на социалното изключване, включително от собствените си семейства; в тази връзка, съответните социални услуги следва да бъдат предоставяни въз основа на обективна оценка на необходимостите на всеки индивид, без дискриминация. 39. Хомофобията, трансфобията и дискриминацията въз основа на сексуалната ориентация или половата идентичност в спорта са, както расизмът и останалите форми на дискриминация, неприемливи и срещу тях трябва да се противодейства. 40. Спортните дейности и съоръжения следва да бъдат отворени за всички без дискриминация въз основа на сексуалната ориентация или половата идентичност; по-специално, следва да се вземат ефективни мерки за предотвратяване, противодействие и санкциониране на използването на дискриминационни обиди по отношение на сексуалната ориентация или половата идентичност по време и във връзка със спортни събития. 41. Държавите-членки следва да насърчават диалога със спортните асоциации и фенклубовете и да ги подкрепят в действията за повишаване на осведомеността относно дискриминацията спрямо лесбийки, хомосексуалисти, бисексуални и транссексуални лица в спорта, както и в осъждането на проявите на нетърпимост към тях. 42. В случаите, в които държавите-членки имат международни задължения в това отношение, същите следва да признават, че основателният страх от преследване поради сексуална ориентация или полова идентичност може да представлява уважителна причина за предоставяне на статут на бежанец и убежище съгласно националното законодателство. 43. Държавите-членки следва да гарантират най-вече, че търсещите убежище лица не се изпращат в държави, в които животът или свободата им биха могли да бъдат застрашени или където съществува риск да бъдат подлагани на изтезания, нечовешко или унизително отнасяне или наказание въз основа на сексуалната ориентация или половата идентичност. 44. Търсещите убежище лица следва да бъдат защитени от всякакви дискриминационни политики или практики въз основа на сексуална ориентация или полова идентичност; по-специално, следва да бъдат взети подходящи мерки за предотвратяване на риска от физическо насилие, включително сексуално насилие, вербална агресия или други форми на тормоз срещу търсещите убежище лишени от свобода лица, както и за гарантиране на достъпа им до информация във връзка с тяхното особено положение. 45. Държавите-членки следва да гарантират, че националните структури за правата на човека разполагат с ясни правомощия за справяне с дискриминацията въз основа на сексуалната ориентация или половата идентичност; по-специално те следва да имат възможност да отправят препоръки за законодателни актове и политики, да повишават осведомеността сред широката общественост, както и – в рамките на предвиденото от националното законодателство – да разглеждат индивидуалните жалби по отношение на частния и публичния сектор, да образуват или да участват в съдебни производства. 46. Държавите-членки се насърчават да предприемат мерки, за да гарантират, че законовите разпоредби в националното законодателство, забраняващи или предотвратяващи дискриминацията, предвиждат и защита срещу многостранната дискриминация, включително въз основа на сексуалната ориентация или половата идентичност; националните структури за правата на човека трябва да разполагат с широки правомощия, за да им се даде възможност за справяне с тези проблеми. Ето и писмото на Пол Найденов.  ", "date": "2018.05.18", "title": "Гейове и лесбийки се активизираха. Пишат до министерства за узаконяване на еднополовите бракове "}
{"url": "http://epicenter.bg/article/Reklamirat-Varna-v-kralski-park-vav-Varshava/154738/2/0", "text": "22 рекламни пана, представящи богатото историческо и културно наследство на Варна, са представени край един от най-големите паркове в Полша - кралският парк \"Лаженки\" във Варшава.   Изложбата е реализирана от Община Варна и посолството на Република България в Полша и е част от програмата на нашата дипломатическа мисия във връзка с българското председателство на Съвета на ЕС. Тя е предизвикала голям интерес още при поставянето на 1-ви май, когато в парка е бил проведен традиционен европейски пикник, посетен от гости от чуждестранните посолства, представители на държавни институции, обществени организации, граждани и гости на Варшава, съобщиха от дирекция \"Туризъм\" в Община Варна.   Изложбата ще остане в парка продължение на три месеца.", "date": "2018.05.18", "title": "Рекламират Варна в кралски парк във Варшава"}
{"url": "http://epicenter.bg/article/Simeon-Nikolov--Balgariya-imashe-samo-polzi-ot-Sofiyskata-sreshta-i-tova-beshe-priznato-ot-vsichki-/154739/2/0", "text": "”Ние събрахме лидерите на тези страни тук, обърнахме внимание върху проблемите на Западните Балкани, стигнахме до извода, че е неизбежно и те заслужават нашето внимание и излязохме с някакъв план”,смята Симеон Николов от Центъра за стратегически изследвания.   Той призова за умерен оптимизъм след свършената работа от нашата страна. Николов беше категоричен, че Черна гора и Сърбия са страните, които са най-близо до влизане в Европейския съюз, но все още не може да се говори за дата това да се случи. Той допълни също, че ЕС изостави до известна степен Западните Балкани и заради това идеята те да станат приоритет на българското председателство е била добра. \"България имаше само ползи от тази инициатива и това беше признато от всички страни-членки на ЕС\", допълни Симеон Николов пред Bulgaria ON AIR. Той беше категоричен също така, че от основните проблеми тук на Балканите, по-скоро до края на българското европредседателство шанс да бъде решен има този, който е свързан с името на Македония. Николов смята също, че проблемът с Косово нещата са много по-сложни.", "date": "2018.05.18", "title": "Симеон Николов: България имаше само ползи от Софийската среща и това беше признато от всички "}
