{"url": "http://epicenter.bg/article/Premierat-sled-shpionskiya-skandal--Ne-sme-vloshili-otnosheniyata-si-s-Rusiya/193016/2/0", "text": "С Русия имаме изключително прагматични, точни, коректни и делови отношения. Има взаимна изгода и равноправни отношения между всяка една от страните.   Това каза министър-председателят Бойко Борисов по време на срещата си с министърът на промишлеността и търговията на Руската федерация Денис Мантуров, предаде репортер на Novini.bg.    Министър-председателят на България посочи, че отчитайки и историческите, и приятелските отношения и добри и лоши през годините в момента между България и Русия има прагматични, точни и коректни отношения във взаимна изгода за всяка една от страните.    „Никога не е стояло във вниманието да разваляме отношенията си с Русия, нито те с България“, добави Борисов.    \"Разчитаме да участваме и сме подали заявка за строежа на атомната централа „Белене“, заяви гостът. Той добави, че терминът „Балкански поток“, предложен от българският премиер, им допада.    „Обсъдихме енергийната тематика като голям блок за взаимодействието. Освен енергийната тема, говорихме за взаимно доставка на машини и техника. Имаме интерес да купуваме фармацевтична продукция. Имаме интерес да разширяваме това сътрудничество и искаме да доставяме на българския пазар нашата продукция. Говорихме и за хуманитарно сътрудничество. Признателни сме, че в българските училища се изучава руски език. Български деца всяка година се учат в нашите университети, интересът на младите към образование в Русия се увеличава. Важно е да има взаимно уважение между нас, а и в бъдещите поколения.“, добави още той.    Той коментира, че стартиращият утре строеж на \"Балкански поток\" е много положителен и че по тази тема България и Русия действат заедно. Борисов припомни, че България е заплатила реакторите за АЕЦ „Белене“ и отбеляза, че за страната ни е важно процедурите около проекта да са прозрачни, ясни и точни.    „Съревнованието е много голямо между Държавата компания на Китай, на Южна Корея. Така че ще се постараем максимално бързо да проведем всички тези преговори, виждам и огромен шанс, ако параметрите и изпълнението са в рамките на договорените правила, да стане един много добър проект“, добави още Борисов.   Не сме влошили отношенията си с Русия, коментира премиерът и увери, че шпионският скандал не е повлиял на отношенията между двете страни.  Като пример за добрите отношения Борисов даде договора за строеж на т.нар. Балкански поток и желанието на Русия да участва в строежа на АЕЦ \"Белене\".    Самият шпионски скандал избухна преди няколко дни, когато шефът на движение \"Русофили\" Николай Малинов се сдоби с обвинение за шпионаж, а бившият генерал Леонид Решетников и руският бизнесмен Константин Малофеев получиха забрана да влизат в страната за срок от 10 години.  ", "date": "2019.09.18", "title": "Премиерът след шпионския скандал: Не сме влошили отношенията си с Русия"}
{"url": "http://epicenter.bg/article/Ninova-v-aktsiya-po-kravodaryavane--Da-pomognem-na-nyakogo-v-beda-/193017/2/0", "text": "Лидерът на БСП Корнелия Нинова дари днес кръв в парламента. Това става ясно от снимка, която тя публикува в личния си фейсбук профил.    \"Днес в Народното събрание имаше акция за кръводаряване. Нека дарим кръв. Да помогнем на някого в беда.\", написа Нинова в съобщение към кадъра.    Припомняме, че по-рано и други депутати се включиха в инициативата. Сред първите бяха Кристиян Вигенин и Атанас Ташков.   Акцията е организира от Комисията по взаимодействието с неправителствените организации и жалбите на гражданите, съвместно с Комисията по здравеопазването, Националния център по трансфузионна хематология и Българския червен кръст.", "date": "2019.09.18", "title": "Нинова в акция по кръводаряване: Да помогнем на някого в беда "}
{"url": "http://epicenter.bg/article/Vratsa-se-preklanya-pred-Sv--Sofroniy-Vrachanski/193028/2/0", "text": "\r\n С празничен камбанен звън Враца посрещна патриарх Неофит. \r\n Негово светейшество оглави празничните богослужения в чест на небесния покровител на града – Св. Софроний Врачански. \r\n   \r\n \r\n Патриархът Неофит пристигна пред Възнесенския храм „Св. Софроний Врачански”, където го чакаха Врачанският митрополит Григорий, кметът Калин Каменов и областният управител Малина Николова. След това той оглави архиерейска света литургия.При нейното завършване Митрополит Григорий връчи подарък на Патриарха – архиерейски жезъл.  \r\n   \r\n В празничното богослужение участие взеха врачанският осем владици - Врачанският Григорий, Великотърновският Григорий, Старозагорският Киприян, Неврокопският Серафим, Видинският Данаиил, Ловчанският Гавраил, митрополитът на Верия, Науса и Кампания, Гърция - Пантелеймон, митрополит Варсануфий от Румъния, висши духовници и свещеници от други Поместни православни църкви. \r\n   \r\n Пристигането на Българския патриарх Неофит и отслужената света литургия е кулминацията на честванията, посветени на три годишнини, свързани с небесния покровител на епархията – Св. Софроний Врачански: 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. \r\n   На 16 септември врачанската общественост посрещна мощите на Св. Климент Охридски, които се съхраняват в гръцкия манастир „Св. Йоан Кръстител“, близо до гр. Верия.  На 17 септември се откри експозиция с три от най-ценните и известни ръкописи на Св. Софроний Врачански, които се съхраняват в Национална библиотека „Св. св. Кирил и Методий“, първият Софрониев препис от „История Славянобългарска“, направен през 1765 г. в гр. Котел, „Часословец“ от 1768 г. и „Поучения и словосказания за празниците Господни“ от 1802 г.    По-късно през същия ден се състоя Свети-Софрониева лектория с участници: проф. Пламен Митев, проф. Румяна Дамянова, доц. Павел Павлов, проф. Даринка Караджова, проф. Кирил Топалов, доц. Красимира Александрова, проф. Ваня Добрева, проф. Вера Бонева и проф. Андрей Пантев.    Специално поканените гости от врачанския Митрополит Григорий за днешната Светата Литургия и Молебен бяха директорът на Дирекция по „Вероизповедание“ при Министерски съвет на РБългария г-н Емил Велинов, Ректорът на Университета по библиотекознание и информационни технологии проф. Ирена Петева и почетният Председател на Съюза на народните читалища и виден български общественик, проф. Стоян Денчев.", "date": "2019.09.18", "title": "Враца се прекланя пред Св. Софроний Врачански, патриарх Неофит оглави празничните богослужения"}
{"url": "http://epicenter.bg/article/47-3--iskat-nov-kmet--/193030/2/0", "text": "Нарастват критичните оценки и гласове към качеството и стила на управление на страната. Както показват и последните политически скандали обаче, те биват разчетени от общественото мнение като излизащи от различни по ориентацията си политически сили, което не позволява консолидиране на единна опозиция. В резултат, правителството и премиерът успяват да запазят нивата си от месец юни, регистрирани непосредствено след европейския вот.    С 27.5% одобрение за Борисов и 15% за неговия кабинет, управляващите влизат в есенния политически сезон. Президентът Румен Радев продължава да се ползва с най-висок персонален рейтинг от политиците в страната – 54.8%, с лек ръст на неодобрението (от 14% на 17%).    Това са изводите от регулярното тримесечно проучване на обществените нагласи, провеждано от социологическа агенция „Алфа Рисърч”. Представените данни са от проведеното в периода 10 – 16 септември 2019 г. национално-представително проучване сред извадка от 1023 пълнолетни граждани по пряко стандартизиран начин – интервю по домовете с таблети.    Закотвени към много ниски нива на обществено доверие остават законодателната, съдебната власт, както и главният прокурор. Само полицията отбелязва плавен позитивен тренд, която в рамките на година постига около 10% ръст одобрение.    През септември, както и през целия период на действие на настоящия кабинет, като най-успешен министър се оценява Томислав Дончев, който добавя 5% ръст в персоналния си индекс, следван от министъра на спорта Красен Кралев.   На трето място в началото на учебната година излиза образователният Красимир Вълчев. Тримата са и с най-ясно изразен позитивен баланс между позитивни и негативни оценки. От останалите с подобрени позиции са Росен Желязков и Младен Маринов.    По-поляризирани са мненията за Екатерина Захариева, Красимир Каракачанов и Боил Банов.    Най-проблемни за общественото мнение са ресорите правосъдие, здравеопазване, земеделие.       Местна власт: 47,3% искат нов кмет, 40,9% искат досегашния си кмет, а 11,8% не знаят какво искат От „Алфа рисърч” уточняват, че за изход от местния вот е рано да се правят прогнози, тъй като битките ще се решават във всяка една община поотделно.    Около 47% обаче са твърдо решилите да гласуват на предстоящите избори. Като правило местните избори са по-мобилизиращи за избирателите от наскоро отминалите европейски, но към момента декларираната готовност за участие в тях е относително ниска. Това може да се дължи както на все още нестартиралата реална предизборна кампания, така и на липсата на ярки опоненти по места, което дистанцира гражданите от активно участие. Тази ситуация вероятно ще търпи промяна с регистрацията на всички кандидати и навлизането в същинската кампания.    Силно поляризирани са нагласите по оста „запазване на статуквото или промяна в местната власт“. 41% от имащите право на глас в страната биха предпочели в тяхната община да продължи да управлява настоящия кмет, 47% са за избор на нов градоначалник.    На база на тези настроения не могат да се правят прогнози по общини, но трябва да се отбележи, че сумарно рязко по-критични са нагласите в големите градове (32%:68%), по-умерени – в средните общини (44%:56%) и най-благоприятни за настоящите кметове – в малките населени места (51%:49%). Така, като най-оспорвана и с най-голяма интрига се очертава надпреварата за кметското място в големите общини.    Изострянето на критичните настроения е ней-големият резервоар за гласове срещу действащи кметове при втория тур на изборите, тъй като те катализират най-големия потенциал за протестен вот. Интересното, което показва настоящото проучване обаче е, че при местни избори няма същата логика и размах на протестния вот, както при националните. 37% от анкетираните са готови да се обединят зад която и да е кандидатура, „срещу“ действащия кмет в името на промяната. 62% обаче са на мнение, че биха гласували в зависимост от личните качества на кандидатите и политическите си предпочитания, а не на принципа „против“.   Тази нагласа внася допълнителен съспенс в политическата битка, защото показва, че обединението на недоволните не е автоматичен процес, особено когато става въпрос за решаването на местни проблеми, които непосредствено засягат всеки гражданин.   Сериозен фактор в развитието на интригата ще бъдат и множеството алтернативни местни играчи, които често получават значителна подкрепа. Около 10 на сто от избирателите са готови да гласуват за такива листи или кандидат-кметове, като на места делът им достига до 15%.    Ако парламентарните избори са следващата неделя:  В средата на третия управленски мандат на ГЕРБ нараства усещането за изхабяване на властта. 48% от избирателите са на мнение, че е време друг да поеме управлението, срещу 33%, които продължават да са убедени, че няма по-подготвена партия от ГЕРБ. Към момента обаче липсва консолидираща избирателите алтернатива.   Отговорът на въпроса „коя е алтернативата на ГЕРБ“ показва силно фрагментирани предпочитания – към БСП – 17%, към партия на Слави Трифонов – 12%, Демократична България – 4.9%, Обединени патриоти – 3.8%, към друга политическа сила – 8.9%. Както тази дисперсия, така, в още по-голяма степен – и взаимната противоречивост между опозиционните формации, показва защо, макар и със силно стеснена подкрепа, ГЕРБ продължава да удържа позиции.    В началото на септември ГЕРБ (21.5%) запазва електоралното си предимство в национален план пред БСП (18.7%).     В настоящото проучване Алфа Рисърч измерва и потенциала на вече заявената от Сл. Трифонов партия – „Няма такава държава“. Тя стартира с подкрепа от 8.3%, отнемайки симпатизанти от БСП, националистическите формации и Воля, без съществена ерозия за ГЕРБ. Поради липсата на масови обществени очаквания за демонтиране на цялата политическа система и преориентация на страната, новата формация, позиционираща се като алтернатива на статуквото, започва с умерени нива на подкрепа.    Подкрепата за ДПС е в рамките на традиционните 8.6%. С разпада на Обединените патриоти, преобладаваща част от националистическия вот остава зад ВМРО-НФСБ (4.8%), а доскорошният им партньор Атака влиза в политическия сезон с подкрепа от 1.9%.    След пробива на европейските избори и излъчването на евродепутат, Демократична България стабилизира общите си позиции (4.1%), но все още е изправена пред предизвикателството да разшири кръга от свои симпатизанти в страната.    Регистрираната в настоящото проучване подкрепа за управляващи, лява, дясна опозиция и нови формации показва настроенията в обществото на национално равнище. Местните избори обаче са доста различни по характер, а това прави изходът от тях силно зависим от спецификата в отделните общини, от състоянието на политическите сили в тях и гражданската ангажираност, заявяват от „Алфа Рисърч” в заключение.  ", "date": "2019.09.18", "title": "„Алфа Рисърч”: 47,3% искат нов кмет, 40,9% си искат досегашния "}
{"url": "http://epicenter.bg/article/Prezidentat-shte-vodi-balgarskata-delegatsiya-za-Obshtoto-sabranie-na-OON-/193032/2/0", "text": "Министерският съвет одобри днес състава на българската делегация за участие в 74-та редовна сесия на Общото събрание на Организацията на обединените нации в Ню Йорк. Това съобщават от правителствената информационна служба.    Делегацията ще бъде водена от Президента на Република България Румен Радев.    Заместник министър-председателят по правосъдната реформа и министър на външните работи Екатерина Захариева ще бъде член на делегацията.  ", "date": "2019.09.18", "title": "МС реши: Президентът Радев ще води българската делегация за Общото събрание на ООН "}
{"url": "http://epicenter.bg/article/Sazdava-se-mehanizam-za-monitoring-na-koruptsiyata--organiziranata-prestapnost-i-pravosadnata-reforma-/193033/2/0", "text": "Министерският съвет прие Постановление за създаване на национален механизъм за мониторинг в областта на борбата с корупцията и организираната престъпност, съдебната реформа и върховенство на закона. Това съобщиха от Правителствената информационна служба.    Приемането на тази мярка следва и дадените от страната на Европейската комисия препоръки по Механизма за сътрудничество и проверка за създаване на механизъм при поемането на извършването на мониторинга на национално равнище.    Националният мониторингов механизъм е предвидено да се осъществява чрез Съвет за координация и сътрудничество. Институции от различните власти, които изпълняват дейности или мерки в посочените области, ще представят информация за напредъка в посочените области.    Съветът ще осъществява дейността си при спазване на принципите за разделение на властите и независимост на съдебната власт, както и на другите конституционно и законово установени принципи и правила. Съветът не осъществява контрол върху дейността на държавните органи и членовете си и под никаква форма не може да осъществява намеса в независимостта на съдебната власт.    Участието в Съвета на органите, които са извън изпълнителната власт, е на доброволен принцип и е израз на сътрудничество и диалог между властите. Съветът ще има координационни и съвещателни функции и в него ще участват представители на най-високо ниво - заместник министър-председателят с ресор „правосъдие“, представляващият ВСС, председателят на ВКС, председателят на ВАС, главният прокурор, главният инспектор от Инспектората към ВСС, председателят на КПКОНПИ, министърът на вътрешните работи, министърът на правосъдието, министърът на финансите. Предвижда се за всяко заседание да бъде отправяна покана за участие до председателя на правната комисия в Народното събрание, както и до председателите на парламентарните групи.    Съветът ще се ръководи от двама съпредседатели - заместник министър-председателя с ресор „правосъдие“ и представляващия ВСС, което ще гарантира равнопоставеността и независимостта на съдебната власт. Заседанията ще се провеждат на три месеца в първия понеделник на съответния месец. Съветът може да провежда и извънредни заседания по инициатива на съпредседателите или по искане на 1/3 от неговия състав, като задължително се посочват въпросите, които ще се обсъждат и членовете на Съвета, които ще докладват по тях.    Към Съвета ще се създаде и Граждански съвет с 8 членове - представители на професионални организации на магистратите, неправителствени организации и на организации на работодателите. Членовете на Гражданския съвет ще осъществяват наблюдение върху постигнатия напредък и изпълнението на мерките и дейностите по посочените показатели - борбата с корупцията и организираната престъпност, съдебната реформа, върховенството на закона, като могат да дават становища и да правят предложения пред Съвета за повишаване на ефективността. Участието в Гражданския съвет е на ротационен принцип.    Ротацията на членовете на Гражданския съвет, с изключение на членовете, които са представители на професионалните организации на съдиите, прокурорите и следователите, се извършва на една година, като при нея се заместват представителят на организацията с опит в областта на превенцията и противодействието на корупцията, на организацията с опит в съдебната реформа и на организацията на работодателите, признати на национално равнище, освен когато няма подадени нови заявления за участие.      Правителството прие нова Методика за определяне на линията на бедност за страната. С документа се предлагат промени, произтичащи от реформата в политиките за правата на хората с увреждания. Те се налагат с оглед на необходимостта от създаване на по-прецизна и детайлна нормативна уредба и осигуряване на финансова устойчивост при предоставяне на социалните помощи за хората с увреждания.    Съгласно новата методика линията на бедност се определя от изследването „Статистика на доходите и условията на живот“ SILC за предишната година и се индексира с индекса на цените за малката по състав кошница на годишна база. С приемането на новия нормативен документ се създава устойчивост на политиката за финансова подкрепа за хората с увреждания, като се изключва възможността за понижаване размера на линията на бедност на страната. Това е в съответствие с провежданата политика на правителството за увеличаване на степента на защита на уязвимите групи от българските граждани.    Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Размерът на линията на бедност се определя ежегодно до 31 август с решение на Министерския съвет по предложение на министъра на труда и социалната политика.        Правителството прие Секторна стратегия за развитие на електронното управление в Националния осигурителен институт (НОИ) - „е-осигуряване“ 2018-2023 г. и Пътна карта за изпълнението й. Документът отразява цялостната стратегия за развитие на информационните технологии на НОИ. Тя очертава технологичните приоритети на осигурителния институт и определя подхода и отговорностите за реализирането му като функционираща е-осигурителна институция към 2023 г.    Основните цели на секторната политика за е-осигуряване произтичат от стратегическите цели на НОИ за периода 2018-2021 г. за предоставяне на висококачествени административни услуги и нарастване на потребителската удовлетвореност, както и за повишаване на организационната ефективност и информационната сигурност. Предвидени са и мерки за подобряване на контрола при управлението на финансовия ресурс на държавното обществено осигуряване и изпълнение на дейностите в НОИ.    За постигане на целите на секторната стратегия е разработена Пътна карта с конкретни дейности, която дефинира обхвата, етапите, сроковете, очакваните резултати и необходимия бюджет за изпълнение на проектите за реализацията на заложените в нея приоритети.        Министерският съвет прие Отчет за изпълнението на Плана за действие „Предприемачество 2020 – България“ за 2018 г.  През изминалата година компетентните органи, отговорни за мерките в плана, са отчели пред министъра на икономиката изпълнение на 20 мерки в отговор на 12 препоръки на ЕК.    С най-много мерки през 2018 г. е отчетено изпълнението на мерките в област „Образование и обучение в предприемачество в подкрепа на растежа и създаването на нови предприятия“. От 2016 г. в образователната система започна поетапното въвеждане на общообразователен учебен предмет технологии и предприемачество в задължителната общообразователна подготовка. В системата на висшето образование се наблюдава увеличаване на броя на висшите училища, които са разкрили центрове по предприемачество или планират да разкрият такива или имат звена, които изпълняват подобни функции. Към момента към висшите училища в България има функциониращи 16 центъра по предприемачество.    Отчетените мерки в област „Създаване на благоприятна среда за растеж и развитие на предприятията“ отразяват напредък през 2018 г., главно чрез финансова подкрепа от Оперативните програми и Програмата за развитие на селските райони. Отчетени са както грантови схеми, така и мерки, подкрепени от финансовите инструменти чрез Фонд мениджър за финансови инструменти ЕАД.        Правителството одобри искане за получаване на подкрепа по Програмата на Европейския съюз за подкрепа на структурни реформи (ППСР).  Службата за подкрепа на структурни реформи (СПСР) към Генералния секретариат на Европейската комисия осигурява техническа помощ на държавите членки за институционални, административни и структурни реформи. СПСР предоставя съдействие на националните органи за мерки, насочени към реформиране на институциите, управлението, администрацията, икономическите и социалните сектори, в отговор на икономическите и социалните предизвикателства, с цел увеличаване на конкурентоспособността, растежа, заетостта и инвестициите. Предоставяната от Службата техническа подкрепа се финансира от създадената за целта Програма за подкрепа на структурни реформи.    През 2018 г. България направи доброволен принос към финансовия пакет на Програмата в размер на 1,5 млн. евро. Финансирането е за сметка на техническата помощ по Оперативна програма „Добро управление“ (ОПДУ) в съответствие с чл. 11, ал. 2 от Регламент (ЕС) 2017/825 на Европейския парламент и на Съвета от 17 май 2017 г. Със средствата са финансирани три проекта по ОДПУ.    След решението на правителството министърът на финансите ще внесе в СПСР искането за подкрепа, с което се предвижда оставащият ресурс по вноската да бъде използван за финансиране на втората фаза от проекта „Укрепване на административния капацитет на Национална агенция за приходите при мониторинга и контрола на електронната търговия (етап 2)“. С искането за подкрепа се адресира и специфична за страната ни препоръка на Съвета на ЕС.    Съгласно процедурата, след одобряване на искането за подкрепа от страна на СПСР, Службата, съвместно с националните власти, ще изберат изпълнител на дейностите.        Научните институти на Българската академия на науките, които имат акредитация по „Филология“, ще имат вече право наравно с висшите училища да командироват преподаватели по български език и литература в чуждестранни висши училища. Това предвижда изменение на ПМС № 44 от 14 март 2019 година. Прецизира се и изискването към кандидатите - те трябва да са със завършена най-малко магистърската степен в професионално направление „Филология“.    На дългосрочно командированите преподаватели ще се предоставят средства освен за изплащане на командировъчни и основни трудови възнаграждения и средства за пътни разходи до мястото на командироване, медицинско застраховане, за служебно пътуване до Република България. Средства ще се отпускат от Министерството на образованието и науката по бюджетите на държавните висши училища и БАН, които имат сключено споразумение с Министерството. Предвиждат се и средства за осигуряване на учебна литература, помагала и материали, а също и разходи за транспорт за съответната академична година за един командирован преподавател в чуждестранно висше училище.    Очаква се направените промени да допринесат за повишаване качеството на преподаването и интереса на чуждестранните студенти към българския език, литература и култура.        Министерският съвет одобри позицията на страната ни по Дело С-427/19 на Съда на Европейския съюз, образувано по преюдициално запитване на Софийски районен съд по дело № 45834/2018. Страни по него са Застрахователно акционерно дружество (ЗАД) „Булстрад Виена Иншурънс Груп“ АД и Застрахователна компания (ЗК) „Олимпик“, дружество, регистрирано по законите на Република Кипър чрез ЗК „Олимпик - клон България“ КЧТ.    Участието на Република България в съдебното производство цели да установи дали правните субекти в страната ще са задължени да се съобразят с правните последици, предвидени за производството по ликвидация, съгласно правото на Република Кипър, считано от момента, в който е назначен временен ликвидатор на ЗК „Олимпик“, въпреки че производството по неговата ликвидацията все още не е открито с акт на компетентния национален съд на Република Кипър. Ще бъде проучено и дали по силата на чл. 274 от Директива 2009/138/Е0 е допустимо спиране на съдебните производства, заведени пред националните съдилища в Република България срещу клона на застрахователя с отнет лиценз, в случай че това спиране е предвидено в националното право на Република Кипър като правна последица на решението за назначаване на временен ликвидатор на застрахователя с отнет лиценз.    Преюдициалното запитване на Софийския районен съд е отправено по време, когато по отношение на „ЗК Олимпик“ все още не е открито производство по ликвидация. Съгласно официална информация, предоставена от Надзорния орган по застраховането в Република Кипър, на 23.08.2019 г. в Официалния вестник на Република Кипър е публикувано решението на съда в Никозия от 30.07.2019 г., с което се открива производството по ликвидация на ЗК „Олимпик“ и са назначени двама ликвидатори на застрахователното дружество - г-н Павлос Накузи и официалният синдик и ликвидатор на Република Кипър.    Участието на Република България в съдебното производство по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз.        България закрива почетното си консулство в Княжество Монако, реши Министерският съвет. Почетният ни консул Жан-Пол Картерон ще бъде освободен от своите функции на 1 октомври 2019 г. Той е изпратил писмо до МВнР, в което е уведомил за намерението си да напусне поста.        Правителството одобри допълнителни разходи по бюджета на Министерството на икономиката за 2019 г. за финансиране дейността на Държавна агенция за метрологичен и технически надзор за контрол (ДАМТН) в областта на качеството на твърдите горива (въглища и брикети), предназначени за битово отопление.  Със Закона за изменение и допълнение на Закона за чистотата на атмосферния въздух на метрологичната агенция бяха вменени изцяло нови функции - контрол върху изискванията за качество на твърдите горива, използвани за битово отопление. С допълнително предоставените средства по бюджета на ДАМТН ще се осигури необходимия квалифициран персонал, както и съответната материална база, технически средства и обзавеждане и необходимото оборудване за осъществяване на контролната дейност.      Министерски съвет учреди безсрочен сервитут върху поземлени имоти в горска територия - публична държавна собственост. Те се намират в землището на гр. Шумен и са с обща площ 5,713 дка. Имотите се намират в района на дейност Североизточно държавно предприятие. Сервитутът се учредява за изграждане на трасе за външно кабелно електрозахранване на базова станция.    На община Септември се прехвърля безвъзмездно правото на собственост върху имот - държавна собственост, който се намира на ул. „Четиридесет и четвърта“ № 33 в гр. Ветрен и представлява „Санаториум“, с площ 13 100 кв. м, ведно с построените върху него сгради. Общината ще използва имота за разкриване на Център за социална рехабилитация и интеграция за деца и пълнолетни лица с увреждания към община Септември. Предоставянето на услугата подкрепа на индивидуалното развитие, поддържане и придобиване на нови способности и самостоятелност на лица с различни по вид и степен на увреждане, както и подкрепа на лица от различни рискови групи, чрез целенасочени дейности, за интеграция и превенция на социалното изключване.    На Община Самоков се прехвърля собствеността върху самостоятелен обект - държавна собственост, намиращ се на ул. „Македония“ № 34 в гр. Самоков. Той ще бъде използван от Общината за удовлетворяване на социални нужди, като ще бъде превърнат в Клуб на пенсионера.  С друго свое решение правителството обяви имот - публична държавна собственост за частна държавна собственост. Имотът се намира в град Ямбол, ул. „Мир“ № 32 и е с площ 5 659 кв. м. заедно с построените в него три сгради с обща застроена площ 999 кв. м. Към момента се управлява от областния управител на Ямбол, но тъй като областната администрация разполага със самостоятелна сграда за дейността си няма необходимост от друга такава. Чрез смяната на статута на имота ще се създаде възможност той да бъде продаден по реда на Закона за приватизация и следприватизационен контрол с цел привличане на инвестиции и развитие на бизнеса в района.        Министерският съвет разреши на румънския научно-изследователския кораб „Маре Нигрум“ да проведе океанографска експедиция в българските териториални води и в изключителната икономическа зона на България в Черно море между 27 септември и 6 октомври 2019 г.    Експедицията е част от международния проект „АНЕМОНЕ“ за оценка на уязвимостта на черноморската екосистема от човешки действия. Проектът има за цел да подобри координацията при опазване на околната среда и намаляване на отпадъците в Черно море. В него участват България, Румъния, Украйна и Турция. Целта на експедицията е да се приложат методики, разработени по проекта, които ще позволят събиране на нови данни за околната среда в Черно море.        Правителството одобри сключването на Споразумение за извършване на Преглед на инвестиционната политика между България и Организацията за икономическо сътрудничество и развитие (ОИСР).    Осъществяването на Прегледа е задължителна стъпка по пътя на членството на България към ОИСР. Неговата цел е да мобилизира повече частни инвестиции, които да подпомогнат икономическия растеж и устойчивото развитие на страната ни. В допълнение, този акт би дал възможност на българската държава да почерпи опит от най-добрите икономики в света, което от своя страна ще съдейства на реформите във всички сектори на социално-икономическия живот на България и ще изпрати позитивно послание към инвеститорите за една стабилна и сигурна финансовата система. В резултат се очаква ускорено развитие на бизнес климата и подобряване на инвестиционната политика.        Правителството одобри проект на Програма за сътрудничество в областта на образованието и науката между Министерството на образованието и науката на България и Министерството на човешките ресурси и Министерството на иновациите и технологиите на Унгария за периода 2019-2021 г.    Програмата предвижда сътрудничество в областта на общообразователната система и висшето образование, и по-конкретно насърчаване на прякото сътрудничество между средните и висшите училища. Ще се подкрепят двустранните контакти, обменът на лектори и гост-преподаватели във висшите училища, занимаващи се с обучение по езика и културата на другата страна.    В новия проект на програмата двете страни предвиждат да си разменят всяка година на реципрочна основа:    До 5-ма студенти, изучаващи български респективно унгарски език за частичен срок на обучение с продължителност от един семестър (5 месеца),  Докторанти, изследователи и преподаватели общо за 10 месеца, за не по-малко от един и не повече от 3 месеца, владеещи езика на страната-домакин или друг език по взаимна договореност и след покана от приемащото висше училище.    До 6 души в летни езикови семинари.    Българската страна ще приема унгарски гост-преподавател в Софийския университет „Свети Климент Охридски“ и унгарски лектор в Шуменския университет „Епископ Константин Преславски“. Унгарската страна ще приема български лектор в Университет „Лоранд Йотвьош“, Будапеща и Сегедския университет.    Българската страна подкрепя участието на Българското републиканско самоуправление, както и действащите с неговата поддръжка Българско училище за роден език и Българската двуезична малцинствена детска градина в национални програми за подпомагане на българските общности зад граница за изучаване на български език.    Програмата предвижда още и сътрудничество в областта на науката. По- конкретно това ще е финансиране според възможностите на двете страни на съвместни научноизследователски проекти, обмен на учени и експерти, които да бъдат включени в изпълнението на такива проекти; обмен на опит и публикации в областта на науката и технологиите, насърчаване на съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“. Страните подкрепят прякото сътрудничество и участието в двустранни и многостранни научни, технологични, изследователски и развойни програми и проекти, като например програма EUREKA.    Министърът на финансите ще води делегацията за участие в редовните годишни срещи на Съветите на управителите на Групата на Световната банка и на Международния валутен фонд    Правителството определи състава на делегацията, с която страната ни ще участва в редовните годишни срещи на Съветите на управителите на Групата на Световната банка и на Международния валутен фонд (МВФ). Заседанията ще се проведат в периода 18-20 октомври 2019 г. във Вашингтон.    Българската делегация ще се води от министъра на финансите Владислав Горанов в качеството му на управител за Република България в организациите от Групата на Световната банка. В срещите ще участват и управителят на Българската народна банка (БНБ) и управител за България в МВФ Димитър Радев, подуправителят на БНБ и заместник-управител за страната в Световната банка Радослав Миленков, както и директорът на дирекция „Международни финансови институции“ на Министерството на финансите като временен заместник-управител за България в МВФ.    В рамките на форума българските делегати ще се срещнат с висшите ръководни екипи на МВФ и на Световната банка, с представители на международни финансови институции, на инвестиционни и централни банки.  Участието в годишните срещи на Съветите на управителите увеличава възможностите на България за разширяване и стабилизиране на международните контакти във финансовата сфера.        Министерският съвет одобри резултатите от Седмата сесия на Междуправителствената българо-монголска смесена комисия за икономическо, търговско и научно-техническо сътрудничество, която се проведе на 24 и 25 юни в гр. Улан Батор, Монголия.  По време на сесията бяха обсъдени въпроси свързани с търговско- икономическо сътрудничество, иновации, наука и образование, селско стопанство, култура, малки и средни предприятия, инвестиционно сътрудничество и други области от взаимен интерес.    В рамките на сесията България беше представена като надежден търговско- икономически партньор на Монголия, в качеството си на страна-членка на ЕС, предлагаща отлични условия за бизнес и инвестиции. Потвърдена бе важната роля на Междуправителствената комисия, като механизъм за развитие на сътрудничеството между България и Монголия.        Електронното управление изисква съгласуваност, оперативна съвместимост и системна интеграция на информационните ресурси на административните органи при устойчив модел за дългосрочно управление. Това се посочва в Отчета за състоянието и Годишен план за развитието и обновяването на информационните ресурси в администрацията и информационните ресурси на Единната електронна съобщителна мрежа на държавната администрация и за нуждите на националната сигурност. Правителството одобри документа, който очертава актуалното състояние в периода 1 август 2018 г.-31 юли 2019 година, както и основните постижения и насоки в политиката за реализация на електронното управление в България.    В процес на прилагане е приетата нова Наредба за минималните изисквания за мрежова и информационна сигурност, според изискванията на Закона за киберсигурност. Разширени са функционалностите на хоризонталните системи на е-управлението. Администрацията премина изцяло към електронен обмен на документи, с което времето за регистрацията на един документ и връщането на отговор се съкрати неколкократно. Регистрирани са над 23 000 активни профили на администрациите, на физически и юридически лица в системата за сигурно електронно връчване. Напредък се отбелязва и в развитието на споделените ресурси на е-управлението.    Сред тревожните тенденции, изведени в документа, са нарасналите заплахи за мрежовата и информационната сигурност - сигналите за нарушения във и от българското интернет пространство са се увеличили с една трета по статистически данни. Административните органи предприемат решителни действия за повишаване общото ниво на сигурност на техните ресурси поради нарастващия относителен дял на инциденти с увреждащо въздействие върху мрежовата и информационната сигурност.    През 2018 и 2019 година са постигнати положителни резултати в развитието на хоризонталните системи и споделените ресурси на е-управлението. Напредък има и по отношение на усъвършенстването на стратегическата и правната рамка. Фокусът през следващите години се поставя върху използването на тези системи и ресурси, мерките за повишаване нивото на мрежовата и информационната сигурност чрез ефективното прилагане на изискванията на законодателството, както и - върху капацитета на човешките и информационно-комуникационните ресурси в областта на е-управлението.      Министерският съвет прие допълнение на Правилника за прилагане на Закона за тютюна, тютюневите и свързаните с тях изделия. Целта е подзаконовата нормативна уредба да бъде приведена в съответствие със Закона.  Предвижда се потребителските опаковки на тютюневите изделия, различни от цигарите и тютюна за ръчно свиване на цигари, да бъдат маркирани по подходящ начин, идентифициращ мястото и времето (датата) на производство на съответното изделие.    Производителите, вносителите и лицата, които внасят от друга държава - членка на Европейския съюз, или от държава - страна по Споразумението за Европейското икономическо пространство, или от Конфедерация Швейцария тютюневи изделия, различни от цигарите и тютюна за ръчно свиване на цигари, следва да представят в Министерството на икономиката необходимата информация. Тя включва цифрите и/или буквите от кода, идентифициращи датата на производство. Тази информацията следва да бъде представена не по-късно от 14 дни преди пускането на пазара на съответното тютюнево изделие.        Правителството прие Наредба за електронната платформа за продажба на имоти - частна държавна собственост и на имоти - собственост на търговски дружества с повече от 50 на сто държавно участие в капитала или търговски дружества, чиито дялове или акции са собственост на търговско дружество с повече от 50 на сто държавно участие в капитала.    Създаването на електронна платформа за продажба на имоти - държавна собственост, ще осигури по-голяма прозрачност на извършваните продажби, а информацията ще достигне до по-широк кръг заинтересовани лица. Това от своя страна ще доведе до постигането на по-високи цели и ще улесни инвеститорите при инвестиционните им намерения. Не на последно място ще бъде постигната основната цел на електронното управление, а именно повишаване на удовлетвореността на гражданите и качеството на услугата, предоставяна от Агенцията за приватизация и следприватизационен контрол (АПСК) при продажна на имоти - държавна собственост чрез съкращаване на сроковете по процедурата и намаляване на административната тежест за гражданите и бизнеса.        Правителството прие Наредба за формата, съдържанието, сроковете, реда и начина за представяне на информация по чл. 8, ал. 1 от Закона за финансовото управление и контрол в публичния сектор (ЗФУКПС). Към съществуващата Наредба, приета с ПМС № 233 от 4.09.2006 г., се добавя политиката за докладване и отчетност на състоянието и изпълнението на управленската отговорност в системите за финансово управление и контрол в организациите от публичния сектор.    Всеки ръководител на организация - първостепенен разпоредител с бюджет, която попада в обхвата на чл. 2 от Закона за финансовото управление и контрол в публичния сектор, с изключение на Висшия съдебен съвет и Сметната палата, е длъжен ежегодно да докладва за състоянието на системите за финансово управление и контрол на министъра на финансите. С цел събирането на необходимата информация и изготвянето на годишен доклад е предвидено министърът на финансите, ежегодно до 1 декември, да утвърждава въпросник за състоянието на системите за финансово управление и контрол.    Тъй като с промените в Закона за финансовото управление и контрол в публичния сектор, обнародвани в ДВ, бр. 13 от 12.02.2019 г., беше разширено приложното поле на закона, като към организациите от публичния сектор бяха включени търговските дружества, включително лечебните заведения с над 50 на сто държавно и/или общинско участие в капитала, както и техните дъщерни дружества, в Наредбата е указано изискването те също да докладват за състоянието на системите за финансово управление и контрол.    В съответствие с държавната политика за въвеждане на електронното управление, в Наредбата има изискване подаването на тази информация да е по електронен път, чрез специализирания модул „Годишно докладване“ на Министерството на финансите. С това ще се намали административната тежест и ще се отговори на новите изисквания на обществото за осигуряване на леснодостъпни услуги.  Другите промени, които се предвиждат в Наредбата, се отнасят до въвеждане на задължението за публикуване на указанията за годишното докладване на интернет страницата на Министерството на финансите, с което се цели осигуряване на публичност.        Правителството прие изменения и допълнения в Наредбата за съществените изисквания и оценяване съответствието на играчките, която определя правилата за употреба на химични вещества в детските играчки.  По искане на ЕК, Научният комитет по рисковете за здравето и околната среда изследва необходимостта от преразглеждане на границите на съдържание на хром (VI) в детски играчки или техни компоненти, по- специално по отношение на неговите потенциални канцерогенни ефекти. С оглед на това препоръча намаляване на настоящата гранична стойност за хром (VI) в остъргана от играчките материя, като например бои върху детските играчки, твърди и меки полимери, дърво, текстил и др.  Проектът предвижда изискванията да започнат да се прилагат от 18 ноември 2019 г.        Бъдещата мисия на Република България в Барселона, Кралство Испания ще бъде с ранг на Генерално консулство. Това прие днес Министерският съвет заедно с Постановление за одобряване на допълнителни разходи по бюджета на Министерството на външните работи за 2019 г.  За финансовото обезпечаване генералното консулство Министерският съвет одобри допълнителни разходи по бюджета на МВнР за 2019 г. в размер до 178 508 лв.        Правителството одобри позицията на България за редовното заседание на Съвета на Европейския съюз „Транспорт, телекомуникации и енергетика“, част „Енергетика“, което ще се проведе на 24 септември в Брюксел. Предвижда се енергийните министри да обменят мнения относно последващите действия след публикуването на съобщението на ЕК относно националните планове в областта на енергетиката и климата, както и конкретните препоръки към всяка държава членка. Ще бъде обсъдено също по какъв начин държавите членки биха постигнали климатична неутралност в енергийния сектор.    Във формат „Транспорт“ Съвет на ЕС по транспорт, телекомуникации и енергетика ще проведе извънредно заседание на 20 септември в Брюксел. Министрите ще обсъдят намаляването на емисиите на парникови газове в транспорта. Друг акцент е преразглеждането на Директивата за евровинетката, която предвижда нова схема за пътно таксуване според принципа „потребителят и замърсителят плащат“.  Съветът на ЕС по земеделие и рибарство ще проведе неформално заседание в периода 22-24 септември в Хелзинки. Ще бъде проведена дискусия по темата „Промяна на ролята на земеделските производители относно действията, свързани с климата - Насърчаване на устойчиво земеделие чрез поглъщане на въглерод от почвата“.        Правителството одобри изменение на Решение на Министерския съвет с оглед сключването на Договори за предоставяне на безвъзмездна финансова помощ за частично възстановяване на направените от инвеститора задължителни осигурителни и здравни вноски за работниците и служителите, заели новите работни места. Договорите са свързани с осъществяването на сертифицирани инвестиционни проекти по Закона за насърчаване на инвестициите (ЗНИ) на десет дружества.  Предоставената безвъзмездна финансова помощ в размер до 6.1 млн. лв. за периода 2019-2021 г. е за частично възстановяване за период до 12 месеца от разкриването на съответното работно място.    Проектите са за разширяване на дейността на съществуващи и откриване на нови предприятия, локализирани основно в района на столицата, Индустриална зона Божурище, както и в градовете Пловдив и Костинброд. Планира се разкриването на 1398 нови работни места и извършването на инвестиции в размер на 80.9 млн. лв. Проектите се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието.    Проектите са на дружествата „Мултивак България Продакшън“ ЕООД, „Булпрос Консултинг“ АД, „Ролпласт Груп“ АД, „Интрама Протек“ ЕООД, „Кока Кола Юрпиън Партнърс Сървисис България” ЕООД, „Каргил България“ ЕАД, „Ъпнетикс“ ЕАД, „Експириън България“ ЕАД, „Кока Кола Хеленик Ай Ти Сървисиз“ ЕООД и „Бер- Хелла Термоконтрол“ ЕООД.        Усъвършенстване на регламента за конкурсите и атестациите на съдии, прокурори и следователи и прецизиране на правилата за дисциплинарни производства срещу тях предвиждат промени в Закона за съдебната власт, приети от правителството.  Законопроектът, предложен от Министерството на правосъдието и изработен от широк кръг експерти, цели преодоляване на формализма при прилагане на редица норми и оптимизиране на процедури.    По отношение на атестирането се предлага създаване на помощни атестационни комисии при съдилищата, избирани „ad hoc“, редуциране на правомощията на действащите магистрати в състава на комисиите по атестирането и конкурсите, намаляване на видовете и редуциране на извънредните атестации.    Внася се яснота относно критериите за определяне на наказания във връзка с дисциплинарните производства. При определяне на вида и размера на наказание за системно неспазване на сроковете в процесуалните закони, съответно действие или бездействие, което неоправдано забавя производството, следва да се вземат предвид и индивидуалната натовареност на привлечения към дисциплинарна отговорност магистрат както и натовареността на органа на съдебната власт, в който е извършено нарушението. Прецизирани са още разпоредбите относно давностните срокове за образуване на дисциплинарно производство, както и сроковете за разглеждане и произнасяне на съответните органи. Предлага се при изтичане на съответните давностни срокове, дисциплинарно производство да не се образува, а образуваното се прекратява.    Оптимизира се и регламентът за разглеждането на заявления срещу забавено правосъдие, както и дейността по извършването на проверки на имуществените декларации и на проверки за почтеност и конфликт на интереси на съдии, прокурори и следователи.  Измененията касаят още и разпоредбата на чл.230 от ЗСВ и отпадане на задължението за магистрати да декларират членството си в съсловни организации.        Правителството прие Решение за одобряване на проект на Меморандум за разбирателство между българската Изпълнителна агенция за насърчаване на малките и средните предприятия (ИАНМСП) към министъра на икономиката и Агенция за насърчаване на търговията и инвестициите на Република Корея (KOTRA).  Меморандумът ще подпомогне развитието на двустранното икономическо сътрудничество между Република България и Република Корея. Като признават стратегическото значение на развитието на малките и средните предприятия за повишаване на заетостта, икономическата и социалната стабилност, страните се договарят да подпомагат предприятията от съответните държави и да установят и поддържат различни форми на сътрудничество.    В Меморандума се предвижда ИАНМСП и Агенцията за насърчаване на търговията и инвестициите на Корея да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията между двете държави. България и Корея поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия.    Българската и корейската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.    Партньорство между България и Република Корея в областта на развитието на малките и средните предприятия предвижда и проектът на Меморандум за разбирателство между ИАНМСП и Асоциацията на вносителите на Корея (KOIMA).  Министерският съвет одобри също така Проект на Меморандум за разбирателство между Българската агенция за инвестиции (БАИ) Агенцията за насърчаване на търговията и инвестициите на Корея (KOTRA).    Двете агенции са водени от убеждението, че чуждестранните инвестиции имат съществен принос за икономическото и социално развитие и на двете страни. Те отчитат, че предоставянето и разпространяването на точна и актуална инвестиционна информация има решаващо значение за подпомагане на инвеститорите при взимането на успешни бизнес решения. В тази връзка с предложения Меморандум за разбирателство, се потвърждават съществуващите отношения на сътрудничество и добросъседство.    БАИ и KOTRA взаимно ще си сътрудничат и при осъществяването на дейности за насърчаване на инвестициите, всяка в съответствие с правомощията си, включващи подпомагане при реализацията на инвеститорски посещения, размяна на покани за бизнес форуми, търговски и инвестиционни изложения и други промоционални дейности.  В Меморандума се предвижда агенциите да бъдат партньори в областта на привличането на инвестиции и реализация на нови проекти, като предоставят реални възможности и информация за разширяване на бизнес контактите между потенциални инвеститори от България и Република Корея.      България и Република Корея ще си сътрудничат в развитието на пътния, железопътния, въздушния и комбинирания транспорт, предвижда проект на меморандум за разбирателство между двете страни. Документът бе одобрен днес от правителството.  Меморандумът включва обмен на технологии и опит в областта на транспортна инфраструктура и безопасността, както и сътрудничество между транспортните организации с цел засилване на тяхната конкурентоспособност на местните и международни пазари.  ", "date": "2019.09.18", "title": "Създава се механизъм за мониторинг на корупцията, организираната престъпност и правосъдната реформа "}
{"url": "http://epicenter.bg/article/Izgrazhdat-industrialni-zoni-v--quot-Mladost-quot---quot-Nadezhda-quot--i--quot-Ovcha-kupel-quot-/193034/2/0", "text": "\"Създаваме четири индустриални зони. Голямата индустриална зона ще се намира в северните територии – \"Кремиковци“, \"Нови Искър“, \"Връбница“. Това е нашата надежда за привличане на стратегически инвеститор в нашия град. Това обяви кметът на София Йорданка Фандъкова, която участва във форум на тема \"Германските инвестиции в България 1990-2017. Германо-българските търговски отношения 2001-2018“.    Индустриални зони ще бъдат изградени и в \"Младост“, Надежда“ и \"Овча купел“, но те ще бъдат по-малки по размери.   \"Територията , особено тази в \"Кремиковци“ е изключително привлекателна със своята транспортна свързаност – жп. транспорт, близост до летище, пътища. В нашите планове сме поели ангажимент да осигурим връзка с метро до тази зона – наземно, леко метро. Това е един процес, който започваме“, обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове.   Фандъкова подчерта, че страната ни е предпочитана от чуждестранните инвеститори, заради инфраструктурата, хората и данъчната политика. Тя добави, че се работи и по промяна на методиката за определяне на такса смет, за да може бизнесът и гражданите да плащат справедливо за тази услуга.   Наред с това, градоначалникът заяви, че германия е стратегически партньор за България и столицата и изрази надежда възможностите за партньорство да продължат да се разрастват.   \"Поканихме 12 хотелски вериги, като сред тях има и германски. Бихме искали да продължим да развиваме града си като туристическа дестинация и по-точно като конгресен център“, заяви тя и добави, че през последните години София привлича все повече чуждестранни инвеститори. \"По данни на института за пазарна икономика София е привлякла 54% от инвестициите в България и произвежда 40% от БВП на страната. В икономиката на града, през последните години, най-голям ръст има ай ти сектора и аутсорсинга на бизнес услуги, ръстът там е близо с 200% за последните 10 години. В града ни са базирани над 92% от българските технологични компании и 72% от служителите са тук“, описа настоящата ситуация Фандъкова.   От своя страна ръководителят на бюрото на фондация \"Конрад Аденауер“ в България Торстен Гайслер каза, че немските инвестиции у нас са на второ място и те съставляват 8.49% от всички, които се правят у нас. По негови думи София е пример за успех, с който управляващите могат да се гордеят.   \"Чуждестранните инвестиции в България значително се покачиха откакто страната стана пълноправен член на ЕС. Заедно с повишаването на инвестициите се повишиха заплатите в страната и възможностите за развитие“, каза Гайслер.   Фандъкова пък добави, че повечето инвестиции означават повече работни места и по-висок стандарт на живот.   Стана ясно още, че откакто е създадена Столичната общинска агенция за приватизация и инвестиции общината води проактивна политика за привличане на инвестиции и не чакат инвеститорите да дойдат сами в нашия град, а се опитваме да ги привличат по различни линии. Тя обяви още, че предвижда въвеждането на специален ресор, който ще бъде ангажиран с дигитализирането и въвеждането и използването на технологиите на общината и добави, че плащането на данъци и такси вече се извършва по електронен път.   \"Все още административното ни обслужване има нужда от повече удобства за бизнеса и повече прозрачност. Това е един от водещите приоритети за следващите години, върху който вече работим“, заяви тя и добави, че предстои да бъде въведена електронната система за таксуване в градския транспорт.   По време на форума, в който се включиха различни представители на немския бизнес, главният архитект на София Здравко Здравков, зам.-председателят на Столичния общински съвет Николай Стойнев стана ясно, че от 1 ноември провеждането на обществени поръчки ще се извършва изцяло по електронен път.    Източник: Канал 3", "date": "2019.09.18", "title": "Фандъкова: Ще изградим индустриални зони в \"Младост\", \"Надежда\" и \"Овча купел\""}
{"url": "http://epicenter.bg/article/Tasko-Ermenkov--Promenite-v-Nakazatelniya-kodeks-ne-biva-da-badat-politizirani/193035/2/0", "text": "За консенсус между управляващи и опозиция по отношение на промените в Наказателния кодекс се обяви депутатът от БСП Таско Ерменков, след като се срещна с протестиращите, близки на жертви на тежки криминални престъпления. Темата не трябва да бъде политизирана, коментира за предаването „Добър ден“ на Радио „Фокус“ народният представител.   Разликата в предложението за промени в Наказателния кодекс на БСП от това на ГЕРБ е, че левицата настоява за премахване на съкратеното производство, когато става въпрос за тежки телесни повреди и умишлени убийства, без това да става по преценка на съдията, обясни той.   „Ние правим промени, които са свързани с наказателно процесуалния кодекс, което ще позволи всички дела, които не са влезли в процес да могат да бъдат гледани по новите правила. Това включва и ужасното престъпление, което бе извършено в с. Сотиря. Ако побързаме да приемам тези промени, престъпникът ще бъде съден по новите правила“, обясни депутатът.   Ерменков изрази надежда на заседанието на Комисията по правни въпроси да се постигне компромисен вариант по отношение на промените. „Колкото по-малко субективизъм има в съдебната система, толкова по-справедлива ще е тя“, допълни той.", "date": "2019.09.18", "title": "Таско Ерменков: Промените в Наказателния кодекс не бива да бъдат политизирани"}
{"url": "http://epicenter.bg/article/Semeystvoto--v-chiyato-kashta-se-vryaza-tir--shte-zhivee-vav-furgon-/192980/3/0", "text": "Вчера цистерна се вряза в къща и рани двама в Борован.    Семейството от врачанското село Борован, в чиято къща вчера се вряза цистерна, остава без дом. Експерти от общината направиха оглед и констатираха, че сградата е потенциално опасна, защото са разрушени основни носещи стени. Хората все още са в шок и не знаят как ще се справят с проблема. В предаването „Здравей, България” на Нова телевизия, кметът на Община Борован Десислава Тодорова заяви, че на потърпевшите ще им бъде предоставен временен фургон, в който да живеят.    „Инцидентът стана към 07.30. Чухме страшен удар. Аз спях на долния етаж и изведнъж купчина камъни се стовариха върху мен. Едва се измъкнах. Уплашихме се като разбрахме, че става въпрос за цистерна”, разказа една от потърпевшите.    По време на инцидента е пострадал и пешеходец, който е вървял по тротоара. Цистерната е превозвала перилни препарати.    „Разговарях с директора на пожарна безопасност. Очакваме до края на деня да бъде предоставен временен фургон, в който семейството да се настани. Ще внеса и предложение семейството да получи еднократна помощ”, заяви кметът Десислава Тодорова.", "date": "2019.09.18", "title": "Семейството от Борован, в чиято къща се вряза тир, ще живее във фургон "}
{"url": "http://epicenter.bg/article/Kak--quot-Turski-potok-quot--stana--quot-Balkanski-quot--/193022/4/0", "text": "    На 10 октомври 2016 г. се сключва договор между руската компания \"Газпром\" и турската \"Боташ\" за прокарване на газопровод с капацитет 15,75 млрд м³ годишно, като сумарният капацитет ще достигне 31 млрд м³ с възможност за разширяване до четири тръби с общо пропускане на 63 млрд м³ газ на година.   Планирано бе на границата между Турция и Гърция да се изгради хъб за пренос на природен газ до европейските страни. За строителството на газопровода на територията на Русия се използва построената по-рано инфраструктура за неосъществения \"Южен поток\". Морската част на проекта е 910 км и ще принадлежи на Русия, а сухопътната част по турската територия е 180 км.       Предвижданите средства за изпълнение на проекта са 11,4 млрд. евро.   \"Газпром\" очаква първите доставки на природен газ за Турция да се осъществят до края на 2019 г.    След дълги месеци на колебания и разнопосочни информации, стана ясно, че    Това стана ясно окончателно през май миналата година след среща на Борисов с Путин, когато българският премиер заяви :   \"Относно това дали ще има втора точка на вход на газ през \"Турски поток\" за България - това, което говорихме и в което президентът Путин ни увери, е, че е разговарял вчера с турския президент и нямат нищо против тази точка на контакт от \"Турски поток\" да влезе в България, нещо, което преди имаше съвсем друго трасе. \", подчерта тогава Борисов. От своя страна руският президент разкри, че въпросът за транспортирането на газ от Турски поток в Европа през България се разработва в практически план с Турция и България.   , заяви на 26 юли т.г.  руският министър на енергетиката Александър Новак в Анталия, в кулоарите на заседанието на руско-турската междуправителствена комисия. Досегашните процедури, обявени от \"Булгартрансгаз\", започваха, без да е било оповестявано окончателно решение на \"Газпром\".   Като потенциални пазари \"Газпром\" разглежда Гърция, Италия, България, Сърбия, Унгария и Словакия.      за Унгария - през 2021 г. и за Словакия - през втората половина на 2022 г.    С подписания днес договор между \"Булгартрансгаз\" ЕАД и саудитското обединение \"Консорциум Аркад\" се слага      Договорът предвижда за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българско-сръбската граница.       Първоначално през април държавният газов доставчик избра за победител в търга за изграждането на тръбопровода . Месец по-късно обаче избраният кандидат бе декласиран с мотива, че не е предоставил в очаквания срок поискани от него документи.    Консорциумът обжалва това пред Комисията за защита на конкуренцията и тя отмени решението и освен това не разреши на държавната компания исканото от нея подписване на договор с втория в класирането с мотива, че се гонят срокове за изпълнението на проекта.    Вторият в класирането е именно \"Газово разширение и развитие в България\", свързан с Русия консорциум, който към момента на изтичане на срока за подаване на поисканите от саудитския консорциум документи е подобрил офертата си, като е намалил първоначалното си искане от 1.6 млрд. евро без ДДС с 30%.    Последното определение на антимонополното ведомство бе обжалвано пред ВАС от \"Газово разширение и развитие в България\", този иск обаче бе отхвърлен вече от ВАС.    Пред Върховния съд руският консорциум обжалва решението на КЗК, с което се отменя решението на \"Булгартрансгаз\" да декласира \"Аркад\". По късно от съда обявиха, че делото, което бе насрочено за разглеждане на 24 септември, е прекратено.      Миналата година руският в. \"Комерсант\" писа, че \"Газпром\" обмисля варианта \"Турски поток\" да мине през България. По-късно София обяви, че ще доразвие собствената си газопреносна инфраструктура по евентуалното трасе на проекта. Тогава премиерът Борисов за първи път нарече българския участък \"Български поток\". Това Борисов повтори и днес по време  на подписването на договора -   ", "date": "2019.09.18", "title": "Как \"Турски поток\" стана \"Балкански\" с благословията на Путин "}
{"url": "http://epicenter.bg/article/Zhorzheta-Pehlivanova--Provalat-za-sastavyane-na-pravitelstvoto-v-Ispaniya-e-na-partiite--a-ne-na-instit/193040/11/0", "text": "  Лидерите на партиите и парламентарните групи, които участваха в поредицата от контакти при държавния глава, трудно биха обяснили на испанските граждани кои са фактите и причините, които са наложили да минат пет месеца без да постигнат договореност за формиране на законно правителство на Испания. Още по-трудно би им било да изложат последните мотиви, наложили да прахосат и последните пет дни от конституционното време, за да се избегне повторение на изборите.    Кандидатът социалист Педро Санчес държеше в ръката си до последния момент възможността да поеме нов дебат за инвеститура, който въпреки че знаеше, че може да се провали, но поне до последно щеше да остане твърд, че е изчерпал всички възможности до крайния конституционен срок.    На пресконференцията от правителствения дворец „Монклоа“ снощи Санчес заяви, че за „блокажа“ са виновни лидерите Касадо, Ривера и Иглесиас, което е довело до повтаряне на изборите.И допълни: „Иглесиас е догматик, Касадо - лидер на Народната партия е без държавническо чувство, а Риверас на „Сиудаданос“ е безотговорен...“ И завърши с думите: „Молим испанците за по-ясно мнозинство на 10 ноември...“    Останалите политически сили също така не бяха на нужната висота, улеснявайки тази развръзка. Те трябваше внимателно да се въздържат и да не издават какъв ще бъде техният вот и с достойнство да позволят да има последен дебат в парламента.    Нито едните, нито другите имаха достатъчно достойнство и твърдост да изразят в парламента пред гражданите, които са гласували за тях да ги представляват в този парламент последните причини, заради които драматично не са способни да изпълнят получения от гражданите мандат на депутати и следват нови избори, на които отново да потърсят техния глас на 10 ноември.    Крайно левият лидер на „Заедно Подемос“, Пабло Иглесияс, който до последния момент се надяваше за преговори със социалиста Санчес, направи тъжната констатация късно снощи: “Педро Санчес извършва историческа грешка в огромни размери...“    А крайно десният лидер на „Вокс“, Абаскал, пред краля не се въздържа и изригна, че „предпочита нови избори, за да не трябва да понася Санчес като премиер...“    Испанското общество трябва да знае, че не са институциите по Конституцията от 1978г., които се провалиха затова, че не са спазили многопартийността в Испания. А партиите са тези, които се провалиха в техните най-основни задължения. През тези отчайващо ненадеждни месеци на парализа не се прокраднаха никакви политически сериозни преговори, а само стълкновения и боричкане на отделни пропагандистки стратегии с устремен поглед към преждевременни повторни избори. В тази обществена вездесъщност на лидерите и на партиите не можа да се усетят и разграничат различните приоритети, съдържащи се в техните програми, нито отговорите, по които лидерите да се разпознаят.    В рамките на дейността си временното испанско правителство от днес трябва да има предвид напрежението, което настъпи и което ще съпътства от днес климата на кампанията и на предкампанията, както и тази несигурност относно възможностите, че същите тези политически актьори, със същото това свое поведение дали ще могат да предоставят на Испания една Изпълнителна власт, правителство , в случай, че резултатите след вота могат да са почти същите или подобни?    Държавният глава се държа стриктно, спазвайки своите конституционни функции с механизма на неизключение на повторение на изборите в случай на липсата на договореност между партиите, единствено позволяващо да се излезе от невероятния лабиринт, в който изпадна Конгресът на депутатите в своята цялост.    Разпределението на отговорностите между различните партийни ръководители, които участваха в церемонията на тази конфузия, започнало на 28 април, пролича и в последните часове, когато окончателно се срути доверието за парламентарна договореност.    Но въпреки, че испанското общество е наранено, трябва да отиде до урните на 10 ноември и да упражни своя вот с вяра в бъдещето.", "date": "2019.09.18", "title": "Пехливанова: Провалът за съставяне на правителство в Испания е на партиите, а не на институциите"}
{"url": "http://epicenter.bg/article/Rayna-Kabaivanska-poluchava-nay-visokoto-otlichie-na-Sofiyskata-opera/192992/6/0", "text": "Софийската опера присъжда \"Златен плакет\" за цялостен принос, своето най-високо отличие, на Райна Кабаиванска, съобщават от операта.    Голямата ни певица ще получи наградата по време на откриването на юбилейния 130-и сезон - на 20 септември. Събитието е в чест на 90-годишнината от рождението на Николай Гяуров. Затова в концерта се включват три поколения артисти, работили с именития български бас през годините.    Софийската опера дава \"Златен плакет\" на легендарния италиански баритон Ренато Брузон и на Долора Заджик.   Сопраното от Метрополитън опера е сред участниците в концерта на 20 септември. И Заджик, и Кабаиванска правят в момента своите майсторски класове. Концертът на възпитаниците на Заджик е на 28 септември, а 19-ият международен майсторски клас на Кабаиванска ще се представи на сцената на Софийската опера на 29 септември.", "date": "2019.09.18", "title": "Райна Кабаиванска получава най-високото отличие на Софийската опера"}
{"url": "http://epicenter.bg/article/Ronaldo--Pristrasten-sam-kam-uspeha/192995/8/0", "text": "Кристиано Роналдо смята, че заслужава повече награди „Златна топка\" от петте, които вече притежава. В интервю за британската телевизия ITV португалецът говори за съперничеството и отношенията си с големия си конкурент Лео Меси, непрекъснатото желание да се развива и това, което го мотивира, съобщава БГНЕС. Мечтата на Роналдо е да се утвърди като най-великият футболист за всички времена и вярва, че може да го постигне, ако спечели още няколко пъти\" Златна топка\" и продължава да печели трофеи на клубно и национално ниво. „Меси е в историята на футбола. Мисля, че трябва да имам шест, седем или осем награди \"Златна топка\", за да бъда над него. Би ми харесало и смятам, че го заслужавам. Ние не сме приятели с него, но сме заедно на световната футболна сцена вече 15 г. и взаимно се подобряваме\", заяви  той. „Аз не преследвам рекорди, а те мен. Пристрастен съм към успеха и не мисля, че това е нещо лошо. Напротив, за мен това е хубаво, мотивира ме. Ако нямаш мотивация, е по-добре да се оттеглиш\", продължи нападателят на Ювентус. ", "date": "2019.09.18", "title": "Роналдо: Пристрастен съм към успеха"}
{"url": "http://epicenter.bg/article/Grigor-Dimitrov-sarfira-s-krasiva-7-kratna-shampionka/192988/10/100", "text": "Истински фурор предизвика Григор Димитров с последната си публикация в Инстаграм, след като пусна снимки с 31-годишната русокоса красавица и известна сърфистка Стефани Гилмор.    Двамата са изключително усмихнати и изглеждат щастливи на снимките, които явно са направени, докато Гришо се отдава на едно прекрасно занимание - карането на сърф. В социалната мрежа той пише, че е фен на седемкратната шампионка Стефани Гилмор, но феновете на българския тенисист побързаха с коментарите дали само сърфът е онова, което свързва Григор и Стефани, или е възможно двамата да са двойка.  Никой от тях дори не е намекнал за нещо повече от каране на сърф, но предполагаме, че времето ще покаже дали в отношенията им има романтична нотка.  Все пак любовният живот на Григор Димитров е винаги актуална и обсъждана тема. Наскоро се тиражираха твърдения, че бившите добри приятелки Никол Шерцингер и Серина Уилямс вече не си говорят заради българския тенисист.  Причината била, че преди връзката си с Никол, Григор и Серина не били в добри отношения, но певицата ги сдобрила. А сега, след като Шецингер дълго преживяваше тенисиста, той и Уилямс тренирали заедно и си прекарвали чудесно в отсъствието на Никол, на която дължат сближаването си. Източник: Дир.бг", "date": "2019.09.18", "title": "Григор Димитров сърфира с красива 7-кратна шампионка (Снимки)"}
{"url": "http://epicenter.bg/article/Zapochvat-snimkite-na-serial--quot-Vlastelinat-na-prastenite-quot-/192990/10/88", "text": "Нова Зеландия отново ще бъде Средната земя. Amazon започва заснемането на сериал \"Властелинът на пръстените\". Той ще е по мотиви от романа на Толкин.    Сериалът ще се развива във времена, предхождащи значително случващото се в известната поредица филми \"Властелинът на пръстените\" на режисьора Питър Джаксън.    Продукцията ще се излъчва по стрийминг услугата на Amazon, като се търси успех, подобен на хита \"Игра на тронове\".   Източник: Нова.тв", "date": "2019.09.18", "title": "Започват снимките на сериал \"Властелинът на пръстените\""}
{"url": "http://epicenter.bg/article/Sofi-i-Gringo-vdigat-vtora-svatba/193003/10/100", "text": "Софи Маринова и Тодор Давидов – Гринго стягат втора сватба. Това издаде певицата пред „Телеграф“, допълвайки, че този път няма да организира голямо и шумно тържество.    „Готови сме пак да подпишем, само че този път съм казала на Гринго да се държи добре. В изпитателен срок е“, споделя певицата.    През март тази година двамата вдигнаха сватба за чудо и приказ, а след няма и половин година поеха по различни пътища. Раздялата шокира близките й, многобройните фенове на Софи и роднините. Към днешна дата двамата отново са заедно, а Маринова споделя, че са се пуснали по течението и не мислят много. Тя е убедена, че така е най-добре.", "date": "2019.09.18", "title": "Софи и Гринго вдигат втора сватба"}
{"url": "http://epicenter.bg/article/Adel-si-kupi-imenie-do-doma-na-bivshiya-si/193004/10/100", "text": "Британската певица Адел купи имение в Бевърли Хилс за почти 11 милиона долара. То е разположено до дома на нейния бивш съпруг Саймън Конецки, съобщава БГНЕС.   Двамата ги разделя само една улица. Все пак къщата на Конецки струва по-евтино – 9,5 милиона долара. Имението на носителката на наградите „Грами“ и „Оскар“ има пет спални, шест бани, офис, художествено студио, стая за ръкоделие, библиотека, фитнес зала и доста други глезотии.   Адел обяви, че се разделя със Саймън през април тази година след 9 години съвместен живот, три от които прекарани в брак. Двойката има син Анджело.   През септември стана известно, че певицата официално е подала молба за развод.", "date": "2019.09.18", "title": "Адел си купи имение до дома на бившия си"}
{"url": "http://epicenter.bg/article/Salma-Hayek--Snimam-se-s-Dzhon-Snou--Ne-moga-da-povyarvam/193031/10/100", "text": "  Тя публикува в Инстаграм снимка с Кит Харингтън, с когото заедно участват във филма „Вечните“ на „Марвел“.   , написа актрисата. В бъдещия супергеройски екшън тя играе лидер на расата на суперхората, а Харингтън – Дейн Уитман /Черния рицар/.   В лентата участват още Анджелина Джоли и Ричард Мадън. Очаква се тя да излезе на голям екран през 2020 г.    Източник: Канал 3", "date": "2019.09.18", "title": "Салма Хайек: Снимам се с Джон Сноу! Не мога да повярвам"}
{"url": "http://epicenter.bg/article/Mariya-Ilieva-pya-i-defilira-s-manekenki/193051/10/0", "text": "Първата вечер на Sofia Fashion Week по традиция представи дефилета на български дизайнери. След  светлинно шоу от Боряна денс енд ентъртеймънт, IMANE с дизайнер Антония Стоянова зарадва публиката с изпълнение на любимата Мария Илиева, а около нея дефилираха модели от есенната й колекция. На сцената видяхме  Мис България Славена Вътова и Александра Богданска-Петканова.   За първи път на сцената на Sofia Fashion Week марката Wild Tear потопиха залата в блясък и сексапил с изумителни модели бельо, които бяха представени перфектно от манекенките на Визаж.   Вечерта продължи с утвърдената марка за кожени дрехи и палта Enigma, идеални за предстоящите сезони, а лице на колекцията бе Златка Димитрова - отново в перфектна форма.   Нежност, усмивки и красота завладяха сцената с детското дефиле на Goto Jewellery and Diamonds, с най-новата Baby Collection на бижутерския бранд.   Изненадите не спряха до тук - Гери Петрова и Vanitta очароваха с мода за пищни дами - M, L и XL дизайни, с асиметрични кройки дефилираха под бурните аплодисменти на залата.    Вярна на отличителния си стил Axel Hardy показа колекция модели, природосъобразни, смели, необикновени и запомнящи се.    Младият дизайнер Мариета Котова и нейният бранд South Script представиха българските традиции и красотата на Глаголицата, преплетени с модерната стрийт стайл мода.   Финалът на вечерта бе отреден за новата колекция на MEGZ. Макар и отдавна извън модната сцена Миглена Каканашева представи ревю спектакъл в неин стил - с послание за по-добро и екологично бъдеще.   Гостите на събитието приключиха вечерта с диамантен блясък от Goto Jewellery and Diamonds и чаша ароматно вино от Katarzyna Estate в красивата японска градина Sakura Bar&Garden на хотел Маринела. Една от гостенките си тръгна с истински диамант, а за доброто настроение се погрижиха диамантените момичета на Code Fashion Party, Zlatina Dimitrova зад пулта и певицата Nelita.   Сред гостите бяха забелязани проф. Любомир Стойков, дизайнерът Жана Жекова, Христо Сираков, Цвети Разложка, Мартин Карбовски, Ива Екимова, Елена Кристиано в компанията на красивата си дъщеря Мария, Мис България Елена Тихомирова, Борислав Сапунджиев-Урсула, Валентин Кулагин, бизнес дамите Мая Косева, Ралица Хофстетер, Грети Гарсия, дизайнерът Мира Бъчварова и много други.    Събитието се радваше на изключителен медиен интерес през първата вечер, а вие можете да следите Code Fashion, за да разберете какво ще се случи през предстоящите 3 вечери.    Официален фотограф : Виктор Налбантов   ", "date": "2019.09.18", "title": "Мария Илиева пя и дефилира с манекенки"}
{"url": "http://epicenter.bg/article/Kobrata--Az-shte-sam-noviyat-svetoven-shampion/193020/8/73", "text": "Най-добрият ни боксьор Кубрат Пулев ще пътува до Саудитска Арабия, за да изгледа мача реванш за три от световните титли между Анди Руис и Антъни Джошуа. Двубоят е на 7 декември, а очакванията са победителят да се изправи именно срещу Кобрата. Българинът разкри също така, че ще има мач на 9 ноември в Калифорния, но не спомена своя съперник, съобщава  . \"Чувствам се добре. Имам мач на 9 ноември в Калифорния и след това очаквам победителя от мача между Руис и Джошуа. Готов съм за големия мач и съм готов да стана световен шампион. В близко бъдеще хората ще видят, че новият световен шампион ще е Кубрат Пулев\", каза Пулев пред микрофона на един от най-атрактивните журналисти в бойните спортове The Schmo. \"Ще отида да гледам мача между Джошуа и Руис. Когато е интересно, аз ще бъда там. Мачът е 50 на 50, но мисля, че Руис може да победи Джошуа за втори път\", продължи Кобрата. \"Вероятно би било по-забавно, ако се изправя срещу Антъни Джошуа, защото той е силен и голям мъж. Може би ще бъде по-драматична битка за хората и за телевизията. Ще бъде шоу\", завърши Пулев.", "date": "2019.09.18", "title": "Кобрата: Аз ще съм новият световен шампион"}
{"url": "http://epicenter.bg/article/Parvi-medal-za-Balgariya-ot-svetovno-po-boks/193037/8/73", "text": "Радослав Панталеев спечели първи медал за България от Световно първенство по бокс, след титлата на Детелин Далаклиев преди 10 години, като се класира за полуфинал в тежка категория на шампионата в Русия.   Българинът победи Ерисланди Савон Котия от Куба след единодушно съдийско решение.   На полуфинала Панталеев ще се изправи срещу руснака Муслим Гаджимагомедов, а мачът е на 20 септември от 13:30 часа българско време.   Източник: Нова.тв", "date": "2019.09.18", "title": "Първи медал за България от световно по бокс"}
{"url": "http://epicenter.bg/article/Mertsedes-Bents-S300-se-zabi-v-lobito-na-sgrada-na-Tramp--trima-sa-raneni/192989/7/0", "text": "Черен Мерцедес Бенц С300 катастрофира в централния вход на сграда на президента Доналд Тръмп, съобщава Ен Би Си. Засега няма индикации, че става дума за нападение и властите работят по версия, че катастрофата е инцидент. Мерцедесът се блъснал в лобито на сграда в крайбрежния град Ню Рошел в щата Ню Йорк. Ранени са трима души, а полицията разпитва шофьора. Пострадалите са двама пешеходци и един човек в колата, като нараняванията им не са сериозни. Единият ранен е бил в лобито на сградата, която носи името \"Тръмп плаза\". Сградата е отворила врати през 2007 г. и представлява 40-етажен небостъргач с луксозни имоти и търговски обекти. Според свидетели, шофьорът на колата излязъл от нея след сблъсъка, седнал на диван в лобито и не казал нищо на хората около него. Няколко часа след катастрофата колата вече беше изтеглена от лобито. Източник: Канал 3", "date": "2019.09.18", "title": "Мерцедес Бенц С300 се заби в лобито на сграда на Тръмп, трима са ранени"}
{"url": "http://epicenter.bg/article/Patova-situatsiya-sled-izvanredniya-vot-v-Izrael--Liberman-darzhi-klyucha-kam-mnozinstvoto-/192994/7/0", "text": "Няма ясен победител лед вчерашните извънредни парламентарни избори в Израел, сочат подследните данни от вота. При преброени 90% от гласовете, има патова ситуация между двете основни сили - дясната коалиция на около Ликуд на премиера Бенямин Нетаняху събира 55 гласа в Кнесета, а лявата - около центристката партия на бившия началник на Генералния щаб на израелските сили за отбрана Бени Ганц „Синьо и бяло“ - 56 гласа.    Ключът към съставянето на управляващо мнозинство в Кнесета държи партията на бившия министър на отбраната Авигдор Либерман \"Наш Дом Израел\", която печели 9 мандата. За мнозинство в 120-членния Кнесет са необходими минимум 61 гласа.    По неофициални данни Ликуд и \"Синьо и бяло\" получават по 32 мандата. Обединеният арабски списък ще има 12 депутати, \"Наш Дом Израел\" - 9, ШАС - 9, Обединени Тора - 8, Ямина - 7, Авода-Гешер - 6, Демократически лагер - 5.    Според наблюдателите партията на рускоезичните израелтяни „Наш Дом Израел“ на бившия министър на отбраната Авигдор Либерман почти е удвоила подкрепата си в сравнение с предишния вот на 9 април.    Либерман вече предложи да се сформира правителство на националното единство.    \"Има само един вариант - формирането на широко правителство на националното единство с участието на НДИ, Ликуд и блока „Синьо и бяло“. Правителството на националното единство е единствената възможност при извънредни ситуации, а ситуацията е такава - както в областта на сигурността, така и в икономиката\", призова Авигдор Либерман, цитиран от \"Фокус\".  ", "date": "2019.09.18", "title": "Патова ситуация след извънредния вот в Израел, Либерман държи ключа към мнозинството "}
{"url": "http://epicenter.bg/article/Prezidentat-Radev-shte-se-sreshtne-s-predstaviteli-na-balgaro-makedonskata-komisiya-/192984/2/0", "text": "Президентът Румен Радев ще се срещне днес с българските представители в Съвместната мултидисциплинарна експертна комисия по исторически и образователни въпроси между България и Република Северна Македония, предаде БНР.    Очаква се една от обсъжданите теми да е резултатът от проведеното в края на миналата седмица в София заседание на комисията, след което съпредседателят на комисията от българска страна проф. Ангел Димитров коментира:    „Нашите колеги изначално са прекомерно сдържани в готовността да коригират идеологически мотивираната интерпретация на миналото“.", "date": "2019.09.18", "title": "Президентът Радев ще се срещне с представители на българо-македонската комисия "}
{"url": "http://epicenter.bg/article/Parlamentat-prie-na-parvo-chetene-promeni-v-Zakona-za-borba-s-trafika-na-hora-/192985/2/0", "text": "Парламентът прие на първо четене промени в Закона за борба с трафика на хора,предаде Агенция \"Фокус\".   \"За\" законопроекта гласуваха 122 народни представители, \"против\" - 1 и \"въздържали се\" - 5, с което той бе приет. Закнопроектът бе приет без дебати в пленарна зала. Проектът на закон е внесен от Министерски съвет.   Предложените изменения и допълнения в Закона за борба с трафика на хора са продиктувани от необходимостта за спазване на международните правни инструменти, по които България е страна, както и от нуждата да се отстранят противоречия в разпоредби, които практиката е доказала за неприложими.   Промените са свързани с развитието в институционалната рамка за противодействие на трафика на хора, както и с приетия от Министерски съвет Национален механизъм за насочване и подпомагане на жертви на трафик. Друга част от измененията касаят привеждане на националното законодателство с изискванията на международните правни норми. Те касаят още и закрилата за жертвите.   Според вносителите приемането на предложения законопроект ще доведе до по-голяма яснота при прилагането на разпоредбите на закона, до осигуряване на прозрачност на извършвания контрол върху дейностите, регламентирани с него, и до изпълнение на ангажиментите на страната ни по прилагането на Конвенцията на Съвета на Европа за борба с трафика на хора.", "date": "2019.09.18", "title": "Парламентът прие на първо четене промени в Закона за борба с трафика на хора "}
{"url": "http://epicenter.bg/article/Redkolegiyata-na-programa--Horizont--zayavi-gotovnost-za-sreshta-sas-SEM-/192986/2/0", "text": "Редколегията на програма „Хоризонт“ заяви готовност за среща с членовете на Съвета за електронни медии, на която да се обсъди ситуацията в Българското национално радио от последните дни, предаде БНР.    В документа се отхвърлят внушенията за политически интереси в проведения на 13 септември пред сградата на БНР протест, организиран от колеги от други медии, в който се включиха и журналисти на Националното радио.    Посочват се още и разминаванията в обясненията за спирането на излъчването на програма „Хоризонт“ за няколко часа в петък, във фактите около отнемането на ресора на журналиста Силвия Великова и свалянето ѝ от ефир, както и около това кой поема ръководството на програма „Хоризонт“ след подадените оставки на настоящите ѝ ръководители.    Предстои регулаторният орган да обсъди на предстоящо заседание вида и размера на санкциите, които ще бъдат наложени на Националното радио, заради спирането на излъчването на програма „Хоризонт“ за пет часа на 13 септември.", "date": "2019.09.18", "title": "Редколегията на програма „Хоризонт“ заяви готовност за среща със СЕМ "}
{"url": "http://epicenter.bg/article/Deputatite-daryavat-krav-v-blagotvoritelna-initsiativa-/192987/2/0", "text": "Депутати и служители в Народното събрание ще даряват безвъзмездно кръв, за да насърчат повече хора да се включват в подобни инициативи, предаде БГНЕС.  Кръводарителската акция се организира от Комисията по взаимодействието с неправителствените организации и жалбите на гражданите, съвместно с Комисията по здравеопазването, Националният център по трансфузионна хематология и Българският червен кръст. Тя ще се проведе днес от 9.30 до 13.30 часа в зала „Запад“ на Народното събрание.    Тази благотворителна инициатива в подкрепа и насърчаване на кръводаряването има за задача да насочи вниманието на обществото към проблемите, свързани с осигуряването на кръв и кръвни съставки, необходими за нуждите на здравеопазването. С оглед увеличаващият се недостиг на доброволни и безвъзмездни кръводарители е необходимо да се увеличава информираността за смисъла от даряването на кръв, което спасява живот.    В благородната кауза се очаква да се включат много народни представители и служители от 44-то Народно събрание като по този начин ще бъде даден пример за насърчаване, стимулиране и поощряване на безвъзмездното и доброволно кръводаряване.   Едва 20 на 1000 души у нас даряват кръв, което е твърде недостатъчно. Това каза за сутрешния блок „Добро утро, България“ на Радио „Фокус“ председателят на БЧК Христо Григоров.   Той обясни, че съгласно Световната здравна организация е необходимо броят им да е около 50. В Европа той е близо 35, каза още Григоров.   Като причини за ниската активност у нас той посочи демографска криза и застаряването на българското население.   „Всяка година на пролет и есен, заедно със студентите, провеждаме доброволно кръводаряване под името „Капка по капка – живот“. Има и един фактор, който не може да бъде пренебрегнат. Отношението на корпоративния бизнес в последните години е засилено. Те са разбрали, че това е тяхна социална отговорност“, каза той. Христо Григоров каза още, че 80% от кръвта в Европа се събира на терен, чрез изнесени пунктове. Във връзка с днешната акция за даряване на кръв н НС, той обясни, че отзивчивостта на народните представители е голяма и че повече от 1/3 от депутатите даряват кръв.   Според него доброволното кръводаряването е част от възпитанието, което младите хора трябва да придобият.   Статистиката сочи, че едва 25% от хората го правят доброволно и без заплащане. А столичните болници се нуждаят от над 100 литра кръв за преливане дневно, съобщи Канал 3.   Именно заради недостига на безвъзмездни дарители, процъфтява т.н. \"черен пазар\". Цената на него може да стигне и до 500 лв. за една операция, което в пъти повече от официалната тарифа от 90 лв.   Кръводарител може да стане всеки, който е клинично здрав, не приема медикаменти и е на възраст между 18 и 65 години. Важно е също човекът да не е дарявал през последните 2 месеца.", "date": "2019.09.18", "title": "Ето как депутатите дават кръв безвъзмездно в парламента (СНИМКИ)"}
{"url": "http://epicenter.bg/article/Ninova--Pri-tezhki-prestapleniya---bez-sporazumeniya--a-samo-dozhivotna-prisada-bez-pravo-na-zamyana-/192991/2/0", "text": "При тежки престъпления - без съкратено производство, а само доживотна присъда без право на замяна. Това каза председателят на НС на БСП след среща с протестиращи семейства на убитите деца в Сотиря, съобщиха от пресцентъра на партията.    Тя се включи и в подписката за промени в НПК, която те инициират.    „Тук съм преди всичко като човек. Бабата на Криси ме покани да посетя дома й. Бях там. Това, което видях, ме разтърси. Ще поискам разрешение от баба ѝ и ако ми го даде, ще ви разкажа. Призовавам да не се делим на управляващи и опозиция, защото мъката, която изпитва семейството на Криси от Сотиря и много други хора, няма партиен цвят“, каза ощe Корнелия Нинова.    Тя коментира, че като народен представител е внесла законопроект, съгласно който при тежки телесни повреди, убийство и блудство не се прилага съкратено съдебно производство и споразумения, а само доживотна присъда без право на замяна. Нинова припомни, че така е било до 2009 г. в българското наказателно право и заяви, че социалистите искат това да се върне.    „Познавайки хората, чиито семейства са пострадали от такива престъпления - знам, че те искат единствено справедливост и възмездие за такива ужасни престъпления“, категорична бе Нинова.    „Разтревожена съм от това, което управляващите внесоха като законопроект и аргументите, с които го направиха. Казаха, че внасят друг закон, за да има алтернатива на БСП. За такива зверски престъпления друга алтернатива освен възмездие и справедливост не може да има“, заяви още Корнелия Нинова.    Тя припомни, че мнозинството предлага отново да има намаляване на присъдата и всеки случай да се преценява от съда.    „Ние предлагаме – никакво намаляване на присъдата и доживотен затвор без право на замяна. Ще бъдем безкомпромисни, защото случаят с Криси от Сотиря не е единствен, а поредният“, заключи Корнелия Нинова.  ", "date": "2019.09.18", "title": "Нинова: При тежки престъпления - без споразумения, а само доживотна присъда без право на замяна!"}
{"url": "http://epicenter.bg/article/Molbite-za-ubezhishte-v-ES-sa-se-uvelichili-s-26--prez-yuli/192977/7/0", "text": "Молбите за получаване на убежище в Европейския съюз значително са се увеличили през юли. Това съобщи вчера Европейската агенция за подкрепа на правото на убежище (EASO) на фона на продължаващото разделение по отношение на миграцията между държавите от общността, предаде ДПА.   През юли молбите са били 62 900, с 26 процента повече от тези през юни. Това е най-голямата бройка от март 2017 г. Статистиката обхваща ЕС, Норвегия и Швейцария.   Увеличаването може донякъде да бъде обяснено с факта, че през юни молбите са били много малко, посочи EASO. Независимо от това молбите през периода януари-юли са с 11 на сто повече от същия период на миналата година.   Кандидатите за убежище най-често са от Сирия, Афганистан и Венецуела - около една трета от всички лица, подаващи молби. Европейските власти са обработили през юли 50 970 молби и са отхвърлили 65 процента от тях. Има и 455 113 молби, по които предстои решение.   Дори и да се увеличават, молбите за убежище са далеч от връхната точка, достигната през 2015-2016 г. През юли 2016 г. е имало около 120 000 молби всеки месец.   Правителствата на държавите от ЕС на няколко пъти не успяха да се договорят за обща политика по предоставянето на убежище и миграцията. Въпросът е в дневния ред на срещата на ЕС на 23 септември в Малта.", "date": "2019.09.18", "title": "Молбите за убежище в ЕС са се увеличили с 26% през юли"}
{"url": "http://epicenter.bg/article/Guterish-otkri-74-ta-sesiya-na-Obshtoto-sabranie-na-OON--Prezidentat-Radev-shte-govori-vav-vtornik/192978/7/0", "text": "Генералният секретар на ООН Антониу Гутериш изтъкна значението на мултилатерализма, откривайки 74-та сесия на Общото събрание на световната организация в Ню Йорк, съобщи ДПА.    Както е по традиция, новата сесия започна една седмица преди началото на дебатите на 24 септември с участието на световните лидери, отбелязва агенцията.   Тази година българският президент Румен Радев ще представи България пред световната организация. Припомняме, че миналата година премиерът Борисов беше ръководител на българската делегация на 73-тата сесия на Общото събрание на ООН в Ню Йорк, което създаде напрежение между институциите у нас. Тази година такъв проблем не същестува.   \"В един бързо променящ се свят, където проблемите на човечеството са все по-взаимносвързани, \"ние трябва да убедим хората, че Обединените нации са от значение за всички и че мултилатерализмът предлага реални решения на глобалните предизвикателства\", заяви Гутериш.    \"Прозрачността, диалогът и по-голямото разбирателство са съществени за намаляването на недоверието\" между държавите, добави генералният секретар на ООН.    Той отбеляза, че \"Общото събрание е уникален и необходим форум, където светът може да се обедини, за да постигне напредък в решаването на чувствителни и важни въпроси\".    Тазгодишната сесия на Общото събрание на ООН ще бъде председателствана от нигериеца Тиджани Мухамад-Банде, който ще заема този предимно церемониален пост в продължение на година.", "date": "2019.09.18", "title": "Гутериш откри 74-та сесия на Общото събрание на ООН. Президентът Радев ще говори във вторник"}
{"url": "http://epicenter.bg/article/Zhan-Klod-Yunker--Riskat-ot-Brekzit-bez-sdelka-ostava-mnogo-realen-/193001/7/0", "text": "Рискът Великобритания да напусне структурите на Европейския съюз без споразумение „остава много реален\". Това предупреди председателят на Европейската комисия Жан-Клод Юнкер, предават AFP и Агенция \"Фокус\".    „Рискът от сценарий без сделка остава много реален. Това може би ще бъде изборът на Обединеното кралство, но в никакъв случай на Европейския съюз\", подчерта Юнкер пред Европейския парламент в Страсбург два дни след срещата си с британския премиер Борис Джонсън в Люксембург.    Главният преговарящ за Брекзит от страна на Европейския съюз Мишел Барние предупреди, че Брюксел не е в настроение да се „преструва на преговори“, изтъквайки по този начин липсата на конкретни предложения за сделка от страна на Лондон.    „Това със сигурност не е въпрос на преструване на преговори\", заяви Барние в Европейския парламент в Страсбург.    „В този изключителен и сложен процес… наша отговорност е да го продължим решително, с искреност\", подчерта Барние пред депутатите.  ", "date": "2019.09.18", "title": "Жан-Клод Юнкер: Рискът от Брекзит без сделка остава много реален "}
{"url": "http://epicenter.bg/article/Kitay-izprashta-strategicheski-bombardirovachi--tankove-i-1600-voenni-na-mashtabni-manevri-v-Rusiya-/193005/7/0", "text": "За участие в мащабните руски военни учения „Центр-2019“, които ще се проведат в периода от 16 до 21 септември в западната част на Русия и Киргизстан (Централна Азия), армията на Китай (НОАК) изпрати повече от 1600 военнослужещи, самолети, танкове и друга военна техника, отбелязва американското издание The Diplomat, цитирано от Агенция \"Фокус\".    Според съобщенията на китайските медии, щабът на западното командване на НАОК е изпратил за ученията основно танкове 96А, стратегически бомбардировачи H-6K, изтребители JH-7A, изтребители J-11 и транспортни самолети „Ил-76“ и Y-9, както и хеликоптери Z-10. Броят на оръжията и оборудването не е посочен.    Освен Китай и Русия, в ученията ще участват военни служители от държавите-членки на Шанхайската организация за сътрудничество (ШОС), както и войски на страните-членки на Организацията на Договора за колективна сигурност (ОДКС) - Индия, Пакистан, Киргизстан, Казахстан, Таджикистан и Узбекистан.    Военните учения ще се провеждат главно на територията на Централния военен окръг на Русия, а основните маневри ще се състоят на учебни площадки в района на Оренбург. Ученията ще се провеждат и във водите на Каспийско море и в Киргизстан. Основната им цел е да се разработят действия в случай на заплаха за сигурността в Централна Азия, включително справяне с терористични заплахи, както и отблъскване на военно нападение от условно терористична държава, разположена в югозападната част на Руската федерация.    Ученията ще се провеждат на тренировъчни площадки в областите Оренбург, Дагестан, Астрахан, Челябинска област, Алтайски край и Кемерово. „Епизодите на борбата срещу незаконните въоръжени групировки ще бъдат разработени на полигоните за обучение според отделни планове\", се казва в съобщение на руското министерство на отбраната.    Основните цели на ученията на стратегическите командни пунктове са да се провери нивото на бойна готовност на руските въоръжени сили и техните международни партньори, се казва в съобщението от МО в Москва. Официално ученията са насочени към развитие на „борбата срещу тероризма“, но според руския министър на отбраната Сергей Шойгу, те ще отразява и въздушните удари на врага и съвместните настъпващи въздушни и сухопътни операции. Или казано с други думи, ученията „Центр-2019“ включват междудържавен военен компонент.    По-рано този месец Централната телевизия на Китай цитира командир на НОАК, който каза: „Ученията ще засилят и задълбочат всестранните стратегически партньорства и координация, като вземат предвид новия етап на отношенията между Китай и Русия. Те също са от голямо значение за увеличаване на способността на нашите въоръжени сили да отблъскват всички видове заплахи за сигурността заедно с въоръжените сили на други държави“.    От руска страна в ученията ще участват 128 хиляди военни служители, над 20 хиляди единици техника, включително 15 кораба, 600 самолета, 250 танка, около  450 бойни машини на пехотата и бронетранспортьори, както и до 200 артилерийски системи и множество ракетни системи. Официалният брой на участващите военни и броят на задействаното оборудване обикновено са завишени, подчертава изданието.    Системата за обучение на руските въоръжени сили предвижда четиригодишен цикъл на годишни учения (внезапни, по дефиниция се провеждат без предупреждение)- във всеки от четирите военни окръга: Западен, Източен, Кавказки (Южен) и Централен. Годишните руски стратегически учения обикновено се провеждат в един военен окръг. В ученията „Центр 2015\" официално са участвали 95 хиляди военнослужещи, повече от седем хиляди единици оръжие и военна техника, както и 170 самолета и 20 военни кораба.    Според руското министерство на отбраната миналата година ученията „Восток-2018\" станаха най-големите по рода си на руските въоръжени сили за почти четири десетилетия. Наред с руските военни, в тях взеха участие 3500 военнослужещи, 900 тежки оръжия и 30 самолета от НОАК, което показва разширяване на военните връзки между двете страни.    По-рано този месец заместник-председателят на Централния военен съвет на Китайската народна република и руският министър на отбраната сключиха още едно споразумение за задълбочаване на военното сътрудничество. Прави впечатление, че на 23 юли военновъздушните сили на Китай и руските ВКС също проведоха първия съвместен въздушен патрул над водите на Японското и Източнокитайско море.  ", "date": "2019.09.18", "title": "Китай изпраща стратегически бомбардировачи, танкове и 1600 военни на мащабни маневри в Русия "}
{"url": "http://epicenter.bg/article/Facebook-obyavi-sazdavaneto-na-Nadzoren-savet--koyto-shte-reshava-kak-da-bade-upravlyavana-sotsialnata-mre/193006/7/0", "text": ". Компанията каза, че групата експерти ще разглежда първия си \"случай\" през 2020 г.   Идеята, която в американски медии нарекоха \"Върховния съд на Facebook\", предвижда съвет от 40 души от целия свят, въпреки че се очаква в началото участниците да са по-малко.   Наблюдатели поставят под съмнение независимостта на подобен Надзорен съвет, както и целите на неговото създаване.   , казва Бърни Хоган, преподавател в Института по интернет на университета Оксфорд.   , допълва Хоган. Facebook обяви, че Надзорния съвет ще започне работа с поне 11 временни членове, като имената им ще бъдат обявени публично. Решенията след техните съвещания също ще се публикуват. Заплащането им ще идва от тръст, основан и финансиран от Facebook.   , написа Марк Зукърбърг.   Във вторник (17 септември), Facebook публикува устава на Надзорния съвет, като посочи за основни негови цели: Надзор над решенията за съдържанието на  Facebook; Промяна на решенията на  Facebook, ако това се налага; Да бъде има ролята на независим авторитет извън  Facebook.   Ако в компанията има сериозни разногласия и всички нива на управление са използвани, въпросът ще се отнася до Надзорния съвет.  Facebook ще решава кои въпроси да бъдат внесени в надзора за разглеждане, но самия съвет ще определя кои от внесените теми ще бъдат вкарани в дневния ред.   Компанията обяви, че очаква Надзорния съвет да разглежда \"десетки въпроси всяка година\", като ще се фокусира върху темите и решенията, които \"ще донесат на обществото ползи.\"   , казва Марк Зукърбърг.   Източник: Канал 3", "date": "2019.09.18", "title": "Facebook създава Надзорен съвет, който ще решава как да бъде управлявана социалната мрежа"}
{"url": "http://epicenter.bg/article/Posleden-topal-den--ot-utre-ni-ochakva-zahlazhdane/192996/2/0", "text": "Днес ще бъде предимно слънчево, но от север-северозапад облачността ще започне да се увеличава и привечер, на отделни места, главно в планините ще превали, съобщават от Националния институт по метеорология и хидрология (НИМХ).   Ще духа до умерен северозападен вятър, който в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще бъдат между 29° и 34°, по-ниски в северозападните райони - между 24° и 29°, в София около 27°. Атмосферното налягане е по-ниско от средното за месеца и през деня бавно ще се повишава.   Над Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28° и 31°. Температурата на водата е 23-24°. Вълнението на морето ще бъде 1-2 бала.   В планините ще бъде предимно слънчево, след обяд с увеличение на облачността и привечер на места в Стара планина ще превали. Ще духа умерен, по високите части до силен западен вятър. Максималната температура на височина 1200 метра ще бъде около 24°, на 2000 метра – около 13°.   Източник: Нова.тв", "date": "2019.09.18", "title": "Последен топъл ден, от утре ни очаква захлаждане"}
{"url": "http://epicenter.bg/article/Karlos-Kontrera--Turtsiya-krade-15-000-rabotni-mesta-i-miliardi-evro-ot-Sofiya-/192997/2/0", "text": "Над 15 000 могат да работят в завода на Фолксваген, ако той е в България, БВП на страната ще нарасне с 3%. Тези изчисления, придружени с прогноза за развитието на северните софийски райони, повишаване на жизнения стандарт на десетки хиляди семейства и подобряване на инфраструктурата в столицата, направи председателят на политическа група „Патриоти за София“ в Столичния общински съвет и член на националното ръководство на ВМРО – Българско национално движение Карлос Контрера. Това съобщиха от пресцентъра на партията.    България все още има шанс вторият по-големина завод на Volkswagen за Европа да бъде построен тук - особено след скандалните разкрития, че Турция се готви да предостави нерегламентирана държавна помощ на немския концерн, смята още Контрера.    Патриотът прави и още разкрития за готвената сделка, които са в остро противоречие с международното законодателство. А именно - според действащото митническо споразумение между турската държава и най-големия им търговски партньор – Европейският съюз - режимите за предоставяне на държавна помощ са хармонизирани с режимите за предоставяне на държавна помощ в страните-членки.    В случай че Турция и Volkswagen заобиколят митническото споразумение, първите трябва да бъдат изключени от митническото споразумение, а вторите солено глобени. Слухове в турската преса стигат още по-далеч, твърдейки че правителството готви огромна обществена поръчка и турската администрация ще бъде оборудвана с автомобилите, произведени в Измир.    Построяването на завода в Турция, а не в България, би означавало лицемерие и беззаконие, категоричен е патриотът. Въпреки че тази битка изглежда далечна на обикновения човек и дори е вземана на подбив в България, тя засяга пряко живота на над 15 хиляди българи и косвено на много повече. Ако този завод бъде построен в северната част на столицата - в район „Кремиковци“, трайно установена промишлена зона, а не в Измир - промяната за региона в цифри би звучала така:                      Тези причини са повече от достатъчни, за да се борим заводът да бъде построен тук. Сега е моментът София и България да направят пробив за милиарди в световната икономика. София и България са дорасли и заслужават да бъдат част от световното автомобилостроене. Заводът да бъде изграден в Турция означава погазване на работещи споразумения, легитимиране на корупционни схеми на най-високо ниво и не на последно място – излишен подарък към една държава, доказала многократно, че не желае да се впише в Европейския съюз, а напротив – полага последователни усилия да се върне към тъмното си минало на ислямизатор, категоричен е столичният общински съветник Карлос Контрера.  ", "date": "2019.09.18", "title": "Карлос Контрера: Турция краде 15 000 работни места и милиарди евро от София "}
{"url": "http://epicenter.bg/article/Burgas-shte-bade-domakin-na-kampaniyata--Badi-voynik--/192999/2/0", "text": "Бургас ще бъде домакин на националната информационна кампания на Министерството на отбраната „Бъди войник“. Събитията, които целят популяризиране на военната професия сред младите хора, ще се състоят на 19 септември. На проявите ще присъства флотилен адмирал Мален Чубенков, командир на флотилия бойни и спомагателни кораби, съобщават от пресцентъра на министерството на отбраната.    От 16.00 ч. в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция“. От 16.30 ч. група за бординг операции от флотилия Бойни спомагателни кораби ще направи динамичен показ на проверка на кораб в акваторията на пристанище Бургас.    По същото време в Морската градина, в района на открита сцена „Охлюва“ ще бъде разположена информационна борса за набиране на войници и матроси. В нея със свои щандове ще участват Военноморските и Военновъздушните сили, Сухопътните войски, Силите за специални операции, Националната гвардейска част, Служба „Военна полиция“, Централното военно окръжие. На място младите хора ще могат да се запознаят с възможностите и условията за постъпване на работа в Българската армия.    От 18,30 ч. на открита сцена „Охлюва“ (при лоши метеорологични условия в залата на Културен център „Морско казино“) ще се състои концерт на Представителния ансамбъл на Въоръжените сили и Представителния духов оркестър на Военноморските сили. На сцената ще излязат и изпълнители към Военния клуб в Бургас: Фолклорен танцов ансамбъл „Лазур“ и Вокално студио „Точно време“, акробалет „Тиара“ към Военния клуб в Айтос и ученици от СУ „Добри Чинтулов“- гр. Бургас.  ", "date": "2019.09.18", "title": "Бургас ще бъде домакин на кампанията „Бъди войник“ "}
{"url": "http://epicenter.bg/article/Borisov--Blagodarya-na-Tsatsarov--na-MVR-i-na-obshtestvoto--koito-pomognaha-na-Zhelyaz-i-kolegite-mu/193000/2/0", "text": "„Червената бюлетина на Желяз Андреев и на неговите колеги са свалени от Интерпол и те вече са свободни хора. Благодаря на главния прокурор Сотир Цацаров, на МВР и на всички колеги и институции, на българското общество, които помогнаха Желяз и другите младежи да не бъдат задържани и екстрадирани в САЩ“. Това написа премиерът Бойко Борисов в профилът си във Фейсбук.   \"Чрвената бюлетина на Желяз Андреев и на неговите колеги са свалени от Интерпол и те вече са свободни хора\", каза премиерът Бойко Борисов, който се срещна с Андреев преди днешното заседание на правителството.   Червени бюлетини се обявяват от международната организация в случаите на издирване с цел арест и екстрадиция.   \"Вече съм свободен човек\", заяви пред журналисти в Министерския съвет Желяз Андреев, цитиран от БНР. По думите му червеният бюлетин е подаден за сваляне директно от Интерпол - Вашингтон, благодарение на преговорите, които се водеха между България и САЩ.   Андреев беше служител в американски кол център в България. Той беше разследван от Съединените щати и задържан за кратко заради съмнение за нарушаване на ембаргото за търговия с оръжие със Сирия. По думите му това е най-хубавата новина за него от доста време. \r\n   \r\n \"За пореден път искам да благодаря на приятелката ми, която беше до мен от началото на този проблем, на семейството и приятелите ми, на държавните институции, на г-н Цацаров, за усилията, които е положил, на г-н Борисов, на всички министри, които застанаха зад мен, и показаха, че това е поредният случай, в който държавата може да защити своите граждани\", каза той, цитиран от БНТ. \r\n  ", "date": "2019.09.18", "title": "Борисов: Благодаря на Цацаров, на МВР и на обществото, които помогнаха на Желяз и колегите му"}
{"url": "http://epicenter.bg/article/Prof--Konstantinov--Izbornata-ni-sistema-ne-mozhe-da-bade-haknata/193002/2/0", "text": "Подготовката за безпроблемното преминава на местните избори е в разгара си. Кметските избори са едни от най-сложните за провеждане. В големите градове хората ще правят повече от един избор.    \"Подготовката върви нормално. Основен проблем при обработката на изборните резултати е обучението на изборните комисии. За съжаление не всички от тях са добре подготвени\", посочи председателят на \"Информационно обслужване\" проф. Михаил Константинов в предаването \"България сутрин\" на телевизия Вulgaria ON AIR..    \"Нека поне във всяка секционна комисия има по двама-трима, които са го правили това нещо. Гарантирам катастрофа навсякъде, където всички хора са нови. Дори ако са добре обрзовани хора, просто това е специфична дейност\", допълни той, визирайки членовете на изборните комисии.    От думите на проф. Михаил Константинов стана ясно още, че българската изборна система е една от малкото в света, които не могат да се хакнат, защото не работи в мрежа. И това не е случайност.", "date": "2019.09.18", "title": "Проф. Константинов: Изборната ни система не може да бъде хакната"}
{"url": "http://epicenter.bg/article/Siderov--Grazhdanski-komitet--tryabva-da-me-ubedi--che-ima-nuzhda-ot-yavyavaneto-mi-na-izborite-za-Sofiya/193008/2/0", "text": "Имам среща с комитета от граждански инициатори, които ще изслушам и те трябва да ме убедят, че има нужда от моето явяване на местните избори за София. Това каза лидерът на \"Атака\" Волен Сидеров пред журналисти в Народното събрание, предаде Агенция \"Фокус\".   На въпрос твърдо ли влиза в битката за София, Сидеров отговори:\"Когато човек си прави планове, Господ много се развеселявал, защото всичко е в ръцете на Господ Бог\".   Той посочи, че изявлението му може да се приема като манифест, меморандум. На въпрос дали ще се кандидатира за кмет на София, той отговори: \"Възможно е\".   Според него, когато позволиш да има гей-паради, трети пол и да има родител 1 и 2 и учиш децата, че те могат да си избират пола, след това прилагаш Стратегия за детето, си паднал в капана на джендърството. \"Този капан се подготвя отдавна. Той ще влезе в Народното събрание. Ако няма кой да оказва съпротива, да се бори с това, то ще бъде прието. Основните партии не бяха против, те си мълчаха\", допълни още лидерът на \"Атака\".   Във връзка с гей-парадите, Сидеров коментира: \"Дава им все повече място, пространство, шествие правят по центъра. Гледат ги деца, подрастващи. Ако искат да се събират някъде, някъде на Витоша, но в центъра на София това не трябва да става. Тези хора, които искат моята кандидатура са хора, които държат на традиционното семейство и казват, че само аз ще се справя това\", заяви още Сидеров. Той посочи, че това са неговите приоритети.   \"Повечето българи са против това, смятат го за неподходящо и неотговарящо на нашите национални черти, това се налага. Това не е никак маловажен проблем. Чувствам в колегите ви дали това е най-важния въпрос. Да, най-важният въпрос е такъв. Най-важният въпрос е защо евродепутатът Джамбазки подкрепи Истанбулската конвенция, а тук се прави на мъж пред българските медии. Защо цяла година писа доноси срещу мен. Истанбулската конвенция се определя от общественото мнение, а се одобрява в европарламента. Там любимия на всички студиач Джамбазки я подкрепи тази конвенция. Тук идва и говори други неща. Сега ще го издигат за кмет на София. Не знам кога са изборите за патриарх, сигурно и за там ще го издигнат\", допълни още Сидеров.   Според него София не са плочките, а хората. На въпрос дали ще се кандидатира за кмет като безпартиен от инициативен комитет, той обясни, че инициативната група, която го предлага, не е комитет по смисъла на регистрация. \"Това е граждански комитет, който предлага аз да се издигна за тях. За тях е все едно как ще се издигна. Аз съм лидер на партия, не мога да се издигам от друга партия или независимо. Аз не разбирам да си бил депутат от БСП и сега да излизаш независим. Визирам омбудсмана Манолова. Излез си от БСП. Аз съм от \"Атака\", учредил съм тази партия, ръководил съм я, естествено ще изляза като кандидат на \"Атака\".   На въпрос кой ще е основният му опонент, той посочи, че не ги знае още. \"Не са заявени още. Чакаме. Великата тайна е кой ще бъде кандидата на една или друга партия\", допълни още Волен Сидеров.", "date": "2019.09.18", "title": "Сидеров: Възможно е да се кандидатирам за кмет на София"}
{"url": "http://epicenter.bg/article/Arh--Zdravkov--S-administratsiyata-izrastvame-na-printsipa-proba---greshka--rabotata-e-mnogo/193010/2/0", "text": "Голяма част от публичния живот в градовете не е само архитектура, но са и „меки“ мерки. Активностите са част от развитието на публичното пространство. Това каза главният архитект на Столична община Здравко Здравков по време на проверка по изграждането на детска градина в квартал „Курило“, Нови Искър, предаде Агенция „Фокус“.   „Всички ние съвместно с администрацията израстваме на принципа проба - грешка, но се вижда, че работата е много. Политиката ни оттук нататък е следната – изработване на проектите и задължително макети в мащаб 1:1 и чак след това да се пристъпи към изпълнение“, посочи той.   По думите му до голяма степен визуализациите и красивите картинки, сложени в градска среда, невинаги създават една добра представа. „Повечето от елементите, които се монтират в града би трябвало предварително да бъдат обсъдени“, допълни Здравков. ", "date": "2019.09.18", "title": "Арх. Здравков: С администрацията израстваме на принципа проба - грешка, работата е много"}
{"url": "http://epicenter.bg/article/Fandakova--Detskata-gradina-v-kvartal--Kurilo--shte-bade-gotova-do-kraya-na-godinata/193011/2/0", "text": "Детската градина в квартал „Курило“ приличаше на стар пионерски лагер. Тя е построена през 70-те години. Проектът за детската градина е подарък от арх. Здравков, трябва да бъде готова до края на годината. Това каза кметът на София Йорданка Фандъкова по време на проверка по изграждането на детска градина в квартал „Курило“, Нови Искър, предаде Агенция „Фокус“.   „Предвижда се детското заведение да се отоплява с термо помпа и котел на пелети – изцяло в отговор на опазване на околната среда“, заяви тя. По думите ѝ, ролята на архитектите е ключова за строителство в изпълнението на инвестиционните проекти. „Екипите на архитектите в Столичната община в следващия период ще имат три основни задачи – да бъде приета от Общинския съвет споделената визия на града, довършване и приемане на Наредбата за градската среда и дизайна и създаване на нова структура , която да отговаря за инвестиционните проекти“, обясни Фандъкова.   На инспекцията присъстваше и арх. Ивайло Петков, който е един от основателите на група „Град“ и част от екипа на Столична община, както и главният архитект на София Здравко Здравков. ", "date": "2019.09.18", "title": "Фандъкова: Детската градина в квартал „Курило“ ще бъде готова до края на годината"}
{"url": "http://epicenter.bg/article/Denis-Manturov--Podali-sme-zayavka-za-uchastie-v-stroezha-na-AETs--quot-Belene-quot--/193012/2/0", "text": "Това каза министърът на промишлеността и търговията на Руската федерация Денис Мантуров след срещата си с българския премиер Бойко Борисов, предаде репортер на Агенция „Фокус“.    Двамата присъстваха на подписването на договора между \"Булгартрансгаз“ и саудитския консорциум \"Аркад“ за изграждането на \"Балкански поток\", продължението на газопровода \"Турски поток“ през България към Сърбия и Централна Европа.    „Обсъдихме енергийната тематика като голям блок за взаимодействието.  . Имаме интерес да купуваме фармацевтична продукция. Имаме интерес да разширяваме това сътрудничество и искаме да доставяме на българския пазар нашата продукция. Говорихме и за хуманитарно сътрудничество.   Български деца всяка година се учат в нашите университети, интересът на младите към образование в Русия се увеличава“, добави още той.  ", "date": "2019.09.18", "title": "Руският министър Денис Мантуров пред Борисов: Разчитаме да участваме в строежа на АЕЦ \"Белене\" "}
{"url": "http://epicenter.bg/article/Rumen-Radev--Martin-Keynig-e-uspeshen-poslanik-na-Balgariya-pred-sveta/193018/2/0", "text": "За нас, българите, Мартин Кейниг не е просто авторитетен учен и изследовател. Той е много повече - искрен, безкористен приятел на България и успешен посланик на България пред света, изтъкна президентът Румен Радев.   Той отличи американския етнограф на церемония на \"Дондуков\" 2 с Почетния знак на президента за приноса му за съхранението и популяризирането на българското фолклорно изкуство.   Кейниг представя в София своята фотоизложба \"Ехо от Балканите. XX век: Портрети и звуци от България\".   Радев каза, че връченото от него авторитетно отличие е признание на всички българи за неговата посветеност и кауза, която високо ценим.   Днес всички ние, българите, се гордеем със своя фолклор и народно творчество. Това обаче не е даденост. Фактът, че днес много хора извън България се възхищават от нашите ритми, звуци, багри, традиции, и се увличат по тях, се дължи на хора, които приеха за своя кауза да изследват и да популяризират нашето народно творчество, посочи президентът на церемонията. Един от тези хора е Мартин Кейниг.   Преди повече от 50 години, още през 1966 г., той идва за първи път в България и оттогава остава запленен от българското народно творчество, от българската песен, и продължава да идва, навлизайки все по-дълбоко в необятната вселена на българския дух, история и изкуство, припомни президентът Радев. Той отбеляза, че това е човекът, който открива легендарната певица Валя Балканска, докато тя е още на 24 години, прави запис в класната стая на селско училище, без уговорки и репетиции, и след години с този запис праща България във вечността. Песента на Валя Балканска се превърна в една от визитните картички на човечеството на американския космически апарат \"Вояджър\", търсейки контакт с други цивилизации.   Оттогава до днес Кейниг организира множество изложби, популаризиращи българския дух и народното ни творчество.   Президентът Радев благодари и на вицепрезидента Илияна Йотова за усилията ѝ изложбата \"Ехо от Балканите. XX век: Портрети и звуци от България\" на Кейниг да стане факт.   Мартин Кейниг се обърна към президента и вицепрезидента с благодарност за отличието и подкрепата. Той добави, че преди повече от 50 години, започвайки работата си в България е получил необичайна възможност, която високо цени и която е повлияла и променила неговия живот и работата му. Дължа много на много български музиканти, певци, които ми позволяваха да ги записвам, да ги снимам, да говоря с тях, а също така и на роднините им, с които се запознах през последните години и които ме подкрепиха в днешния ми проект, каза американският учен, който благодари за гостоприемството и подкрепата за работата му, високо оценена и от авторитетния научноизследователски и образователен институт \"Смитсониън\".  ", "date": "2019.09.18", "title": "Румен Радев: Мартин Кейниг е успешен посланик на България пред света"}
{"url": "http://epicenter.bg/article/Korneliya-Ninova--Bolnitsite-ne-biva-da-sa-targovski-druzhestva/193019/2/0", "text": "„С медицинските специалисти имаме пълно съвпадение по няколко въпроса, които ние, като народни представители, внасяме. Първо е нашето  предложение -  болниците да не са търговски дружества.\" Това заяви председателят на БСП Корнелия Нинова пред журналисти в парламента след среща с представители на организации на медицинските специалисти.    Тя добави, че е редно да  има държавни, общински и частни болници, но тези частни, които искат да останат търговски дружества, да намерят начин за финансиране от частни фондове, застрахователни дружества и други.    „Държавните и общински болници обаче да не бъдат търговски дружества и да се финансират от Здравната каса“, категорична бе Нинова.   Тя коментира още, че обещаното от правителството увеличение на заплатите на медицинските сестри не се случва и добави, че в бюджетната процедура социалистите ще предложат увеличение от две минимални заплати.   \"Най-тежкият проблем остава този с кадрите. Подготовката на медицински сестри е изключително важна и е важно този въпрос да се решава, защото много от тях напускат или заминават в чужбина и  няма кой да ги замени. Това е катастрофа в здравеопазването“, категорична бе Корнелия Нинова.   Представителите на медицинските специалисти обясниха, че няма механизъм, който да задължи болниците отпуснатите от държавата средства да им бъдат изплатени като възнаграждения.   „Този принцип ни принуждава и задължава да търгуваме със здравето на хората, потиска ни да се развиваме като специалисти и ни превръща в работници на норма“, обясниха те. Медицинските специалисти добавиха, че искат стартови заплати за професията, без да има значение дали работят в София или Девин, например.   „Не искаме да зависим от клинични пътеки и благоволението на работодателите, на които ни прехвърля министър Кирил Ананиев“, категорични бяха медицинските сестри. Те коментираха, че в момента в съсловните организации на медицинските специалисти се извършва геноцид, а това че те изчезват и в болниците няма медицински сестри е заплаха за националната сигурност на България.   „Много скоро може да се случи така, че болници да бъдат затваряни заради липса на медицински сестри.  Няма какво да разговаряме обаче с министър Ананиев, защото сутринта му зададохме 5 въпроса и нямаме отговор на нито един от тях. Няколко пъти поискахме и среща с премиера Борисов, но явно други са хората, които са му приоритет, а ние не сме достатъчно значими“.   На въпрос само към БСП ли се обръщат те отговориха, че са се обърнали към всички партии, но само БСП ги е приела и изслушала.", "date": "2019.09.18", "title": "Корнелия Нинова: Болниците не бива да са търговски дружества"}
{"url": "http://epicenter.bg/article/-Galap--Balgarite-biha-podkrepili-vsichko--za-da-ima-poveche-distsiplina-v-uchilishte/193021/2/0", "text": "Българите биха подкрепили всичко, което е свързано с повече дисциплина в училище. Ясно личат разликите в мирогледа на поколенията у нас. Усещат се проблеми при маргинализираните общности. Това са наблюденията в сондаж на „Галъп интернешънъл“, проведен в навечерието на новата учебна година. Агенцията провери отношението към поредица ситуации, идеи и практики.          Мнозинство от 88% от интервюираните закономерно смятат, че агресивно поведение на ученик към учител, например, е неприемливо при никакви ситуации. 8% смятат, че е приемливо в някои случаи, а 1% във всички. Останалите не могат да преценят. Сред групите, които като че ли проявяват малко по-осезаема възприемчивост към агресия, личат най-вече маргинални слоеве от обществото и това е донякъде повод за тревога. Като че ли, малко по-агресивно са настроени и най-младите в изследването.   Когато пък става дума за агресия между самите ученици съотношението е почти същото. 83% смятат, че при никакви обстоятелства не е приемливо ученици да се бият в училище, 12% все пак смятат, че е приемливо понякога, а е едва 2% смятат, че винаги е приемливо подобно поведение. Останалите не могат да отговорят. Отново, най-младите и маргинализирани слоеве са и онези, които отричат агресията, но не толкова твърдо.   Малко по-различно е положението, когато стане дума за това дали учителите имат правото да шамаросват учениците. 59% от респондентите смятат, че учителите нямат право да правят това при никакви обстоятелства, но пък тук има и малко под една трета, които са на мнение, че това е приемливо при определени обстоятелства. 5% пък смятат, че шамарите са приемливи във всички случаи. Останалите не могат да преценят. Подкрепа за „възпитателния бой“ се открива при по-старите, хората от селата и по-ниско образованите. При най-младите, хората в активна възраст, високо образованите, респ. тези от Столицата, учителският шамар изглежда е най-неприемлив.   Малко над половината от респондентите смятат, че е неприемливо родители да се конфронтират с учителите на децата си, а близо 40% приемат това, но при някои обстоятелства. 3% смятат, че конфронтацията на родители с учители е приемлива при всякакви обстоятелства. Демографските показатели сочат, че по-младите са тези, които са по-склонни да приемат конфронтацията, а по-възрастните са на обратното мнение.   Разбира се, в отговорите личи и декларативност на нагласите, но видно е, че като цяло агресивното отношение не се ползва с обществен престиж, дори и под условие. Друг е въпросът колко искрени са распондентите в своите отговори. Ако въобще има някаква декларирана толерантност към агресивно поведение, то се възприема „в името на децата“ – дали заради дисциплина, или заради несъгласие на родители с учители. Дори и в този случай обаче групите с по-висок социален статус са против. Известна тревога буди малко по-високото ниво на възприемчивост към конфронтационни модели, когато става дума за мнението на най-младите. Това може да е закономерна последица от енергията, присъща на възрастта или пък да е обективно наблюдение на реалността в някои училища, но и в двата случая изисква внимание.     88% от запитаните смятат, че употребата на наркотични вещества не е приемлива при никакви обстоятелства, 8% при някои обстоятелства, а 2% при всякакви. Останалите не знаят. Сред тези, които смятат, че все пак е допустимо понякога в най-голям процент са най-младите, а сред най-категоричните противници са най-възрастните.   Консумацията на енергийни напитки от ученици, която често попада в медийното полезрение, като тема с проблемен характер, се приема негативно при 63% от интервюираните. Една пета обаче подкрепя твърдението, че все пак може учениците да ги консумират, но при някои обстоятелства. За употреба без забрани са 3% от интервюираните. Останалите се колебаят.   Изграждането на добра фигура сред подрастващите все повече навлиза като приоритет в живота им, което понякога се стимулира с анаболи и стероиди. Три четвърти от интервюираните смятат, че използването им е неприемливо при никакви обстоятелства, 12% все пак смятат, че употребата им е допустима в някои ситуации, а 3% са на мнение, че могат да се ползват при всякакви обстоятелства. Сред тези, които смятат все пак, малко или много допустимо, както може да се очаква, са най-младите.   И тук е ясен е поколенският профил на отговорите – най-младите групи, най-близо до ученическата възраст, показват по-либерално отношение. Закономерно, на другия полюс са най-възрастните. Нарочно изследване в тази тема трябва да покаже дали това е просто обичайното обществено недоверие към „днешната младеж“, или пък става дума наистина за проблем.     Малко повече от половината от респондентите подкрепят общото въвеждане на униформи в училищата при всички обстоятелства, 31% при някои, а 11% не приемат въвеждането на униформи при никакви обстоятелства. Останалите нямат мнение. Най-младите са и най-негативно настроени срещу подобна идея.   45% приемат учителите да правят домашни посещения, за да проверят защо учениците им не посещават класните занятия, 38% само в някои случаи, а 11% не го приемат при никакви обстоятелства. Останалите не знаят. Най-възрастните, традиционно, подкрепят подобна идея, което вероятно се дължи и на спомени, а най-младите и тук са най-несъгласни. Тук, разбира се, следва да се направи уточнението, че обществото не държи да вменява тъкмо на учителите подобна роля, а просто одобрява генералната идея някой да върши това.   Развитието на комуникациите и на практика използването на мобилни телефони от всички деца, както и проблемите, които следват от това, провокира „Галъп интернешънъл“ да постави на проверка крайната ситуация, при която изцяло да се забрани носенето на телефон в училище. Малко под една четвърт от респондентите приемат при всички обстоятелства, а почти половината от интервюираните смятат, че мярката трябва да е само в някои ситуации. Малко повече от една пета са съвсем против, което вероятно се дължи на факта, че се прекъсва, например, възможността за комуникация между родител и дете. Останалите не могат да отговорят. По-младите – отново – са и най-несъгласни с подобна идея, а обратното – най-възрастните по-скоро подкрепят подобна мярка.   Униформите, проверките по домовете, забраните – това са идеите, които събират най-сериозна подкрепа в проучването. Както и по-нагоре стана ясно, ясно личи афинитет към повече дисциплина в училище.   „   „Галъп интернешънъл“ постави въпроса и за сексуалното развитие сред подрастващите, която е централна тема в този период от живота им. За повече от половината от интервюираните сексуалните контакти между ученици не са приемливи при никакви обстоятелства. За една четвърт те са приемливи, но в определени ситуации, а за 4% сексуалните контакти са приемливи при всякакви обстоятелства. Естествено, най-младите приемат сексуалните контакти, тъй като са и най-близо до тези проблеми. Затова пък, най-възрастните твърдо не подкрепят секса между ученици. Темата е достатъчно деликатна, за да се правят обобщения но и тук ясно личи закономерната разлика в светогледа на поколенията.   По отношение на възможността (а и необходимостта) учениците да работят, докато учат, 60% се съгласяват, но само в определени ситуации. Абсолютно приемливо е за малко над една пета от респондентите, а за 14% изобщо не е при никакви обстоятелства. Останалите не знаят. Най-младите и хората на средна възраст са тези, които подкрепят най-силно подобна идея. Хората в най-активна възраст пък, по-скоро биха я подкрепили в някои ситуации.   Данните ясно показват, че работата сред ученици се възприема в малко по-висока степен на фона на редица други практики и идеи, които бяха проверени. Очевидно е, че това се приема и като своеобразна дисциплинираща мярка, като неизбежност в днешния пазар на труда, и като още една форма на учение и съзряване. Все пак, не са малко и онези, които явно биха искали да виждат учениците, свободни от необходимостта да печелят пари.  ", "date": "2019.09.18", "title": "„Галъп“: Българите биха подкрепили всичко, за да има повече дисциплина в училище"}
{"url": "http://epicenter.bg/article/Makron-otiva-v-Italiya--za-da-sdobri-Parizh-i-Rim/193023/7/0", "text": "След едногодишно безпрецедентно напрежение между двете съюзнически страни Еманюел Макрон ще пристигне днес в Рим, за да рестартира френско-италианските отношения във връзка с идването на власт в Италия на ново коалиционно правителство, което не включва Матео Салвини, яростен критик на френския президент.    Френският държавен ръководител ще прекара в италианската столица едва няколко часа - колкото за разговор с колегата си Серджо Матарела и работен обяд с министър-председателя Джузепе Конте.  Но макар и кратко, посещението \"има важно съдържателно и символично значение\", твърди френската президентска канцелария.    Двете съседни страни се надяват визитата да сложи край на войната на думи, а дори и на обиди, водена през 14-те месеца, когато полуостровът бе управляван от коалицията между крайнодясната партия \"Лига\" и антисистемното Движение \"Пет звезди\" (ДПЗ).    \"Визитата цели да обърнем страницата след една трудна глава и да покажем, че можем да започнем на чисто, загърбили миналите разногласия\", изтъква Джампиеро Грамаля, експерт по европейските въпроси в римския Институт за международни отношения.    Според него италианците \"безспорно ще оценят това, че именно френският президент идва на посещение в Рим\" - знак, че \"не таим лоши чувства\".    Париж обръща също внимание, че визитата на Макрон е \"показател за баланс\" независимо от критиките на \"Лигата\" срещу новия кабинет, командван според нея от \"Париж, Берлин и Брюксел\".    Според офиса на френския президент обаче не бива да се приветства твърде много новата политическа конфигурация в Рим, за да не се \"месим в италианските работи\", а и доколкото ситуацията \"все още е нестабилна\".    Новото правителство на Конте, сформирано от Демократическата партия и Движение \"Пет звезди\", наистина е крехка конструкция и неяснотата нарасна още повече във вторник, когато бе обявено създаването на ново движение от бившия премиер Матео Ренци, \"силния човек\" на левицата.    Според канцеларията на Еманюел Макрон в Рим той няма да има срещи нито с Ренци, нито с лидера на ДПЗ Луиджи Ди Майо, станал външен министър.      А теми за дискусии с Конте няма да липсват - от дневния ред на Европа във връзка с новата Европейска комисия до Либия, като се премине през икономическите отношения.    Най-парливият двустранен въпрос обаче остават мигрантите - основната ябълка на раздора през последните месеци с оглед нападките на бившия италиански вътрешен министър Матео Салвини, заклеймил \"арогантността\" и \"лицемерието\" на Еманюел Макрон.    Встъпването в длъжност на новия кабинет донесе осезаемо разведряване - италианското правителство фактически отвори пристанищата на страната за спасителни кораби, оставяйки в събота да слязат на остров Лампедуза край Сицилия 82-ма мигранти от плавателния съд \"Оушън вайкинг\".    Доволен, Париж демонстрира оптимизъм и увереност, че може \"да намери общи решения с Италия в близките седмици\". Приоритет обаче остава изграждането на \"трайно и стабилно решение\" между европейските страни, по-специално за преразпределяне на мигрантите, пристигащи с кораби в Италия и Малта, заявява офисът на френския президент.    \"Прозорец от възможности\" за това се отваря според Париж на 1 ноември с идването на новата Европейска комисия, оглавявана от германката Урсула фон дер Лайен.    В очите на Еманюел Макрон посещението в Рим бележи следваканционното му връщане на европейската сцена, където го чака натоварена есен. И по-специално съвместно заседание на френското и германското правителство в присъствието на германския канцлер Ангела Меркел в Париж, което ще предшества следващата среща на върха на Европейския съюз на 17 и 18 октомври.    По време на своя обяд Конте и Макрон може да засегнат и деликатни икономически въпроси като партньорството между френската корабостроителница Ес Те Икс (STX) и италианската Финкантиери (Fincantieri) или несполучливия опит за сближаване между Фиат Крайслер (Fiat Chrysler) и Рено (Renault).    \"Всъщност остават още редица проблеми\", тъй като \"Италия понася зле присъствието на френски капитали в италиански предприятия, които се превръщат във филиали на френските. Още повече че италианските компании срещат силна съпротива във Франция, щом пожелаят да сторят същото с обратен знак\", подчертава експертът Джампиеро Грамаля. И дава по-конкретно за пример италианските групи Гучи (Gucci), Би Ене Еле (BNL) и Пармалат (Parmalat), минали под френски контрол.   Изтоник: Новини.бг", "date": "2019.09.18", "title": "Макрон отива в Италия, за да сдобри Париж и Рим"}
{"url": "http://epicenter.bg/article/Evropeyskiyat-parlament-podkrepi-novo-otlagane-na-Brekzit-/193024/7/0", "text": "Обединеното кралство може отново да отложи излизането си от Европейския съюз, ако има основателни причини, но трябва да запази свободното движение по ирландската граница и дори при липса на сделка с Брюксел да изпълни финансовите си задължения към Общността. Това се посочва в резолюцията, одобрена на пленарната сесия на Европейския парламент, предават TACC и Агенция \"Фокус\".    Документът има за цел да подчертае позицията на ЕС по ключови въпроси, свързани с излизането на Великобритания от Европейския съюз съгласно чл.50 от Договора от Лисабон. 544 депутати гласуваха за приемането му, 126 бяха против, а 38 се въздържаха.    „Европейският парламент ще подкрепи удължаването на сроковете, посочени в член 50 от Лисабонския договор, ако има причини и цел за това, по-специално [желание] да се избегне Брекзит без сделка, да се проведат парламентарни избори или референдум, да се откаже да приложи член 50, или да сключи споразумение за условията за изтегляне“, се казва в текста на документа.    Авторите му обаче подчертават, че това не трябва да се отразява на функционирането на институциите на ЕС. Припомня се също така, че на 9 септември 2019 г. парламентът на Обединеното кралство прие закон, който задължава правителството да поиска от ЕС друго отлагане на Брекзит, ако сделката с Брюксел не бъде постигната на 19 октомври, въпреки факта, че официалната дата за излизането е 31 октомври.    „[Европейският парламент] счита, че е в интерес на Обединеното кралство и ЕС да се осъществи Брекзит по подреден начин“, се казва в документа. „Стойността на споразумението за оттегляне от ЕС се крие в правната сигурност за всички засегнати от тази процедура, както и да се гарантира максимално възможното ...> „обратно спиране“ на границата със Северна Ирландия, което при липса на съгласувани решения или работеща алтернатива ще защити Споразумението от Разпети петък и мирния процес [в този регион]“.    Авторите на резолюцията подчертават, че предпазният механизъм за ирландската граница е само временна мярка и трябва да се търси алтернатива под формата на нови споразумения и използването на съвременни технологии, които ще помогнат да се избегне появата на физическа граница с Ирландия и допълнителни проверки по нея. Те също така настояват Обединеното кралство да предостави подходящи алтернативи в писмена форма и изразяват съжаление от факта, че това все още не е направено. Що се отнася до политическата декларация, която очертава бъдещите отношения между Лондон и Брюксел, европейските депутати „демонстрират желание да го трансформират в документ с по-формален и правен характер\".    „[Новата декларация] трябва да има за цел да одобри споразумение за такава тясна връзка между Обединеното кралство и ЕС, че дори и при липса на алтернативни договорености, няма да е необходим предпазния механизъм\", заявиха депутатите. Те добавиха, че при благоприятен резултат, преходният период в икономическите отношения трябва да продължи до 31 декември 2020 г.    Депутатите отбелязват, че окончателното споразумение трябва да предполага единственото възможно решение на финансовите и правни задължения на Лондон към Брюксел. Въпреки това, „в случай на излизане без сделка, финансовите задължения на Великобритания ще останат в сила\", гласи резолюцията.    В текста също така се отбелязва, че няма да има преходен период в икономическите отношения с ЕС при липса на пълно споразумение. „По-нататъшни преговори за нова търговска сделка, след като Великобритания се оттегли от Европейския съюз без такава, ще бъде възможна, само ако Лондон спазва задълженията и обещанията си относно правата на гражданите, финансовото споразумение и Споразумението от Разпети петък\", се посочва в документа. Освен това Европейският парламент като свой основен приоритет запазването на работните места и социалните придобивки на гражданите на други страни от ЕС във Великобритания и, обратно, призовава Брюксел и Лондон да гарантират сигурност по отношение на правните въпроси.    Отговорността за „твърд“ Брекзит в съответствие с приетата позиция на депутатите, изцяло ще падне върху плещите на британското правителство. В резолюцията се подчертава, че пророгацията (спирането на работата) на парламента с решение на премиера на страната Борис Джонсън до 14 октомври само увеличава вероятността от съответния резултат.  ", "date": "2019.09.18", "title": "Европейският парламент подкрепи ново отлагане на Брекзит "}
{"url": "http://epicenter.bg/article/Barnie-kam-podkrepyashtite-Brekzit-v-EP--Shte-badete-darzhani-otgovorni--ako-London-napusne-bez-sdelka-/193025/7/0", "text": "Главният преговарящ за Брекзит на Европейския съюз Мишел Барние се обърна с гневни думи към членовете на ЕП, които подкрепят излизането на Обединеното кралство от Общността, като ги предупреди, че ще бъдат отговорни за негативните проблеми, ако „разводът“ между Брюксел и Лондон стане факт без споразумение, предават AFP и \"Фокус\".    „Британските граждани, както и другите европейски граждани, имат право на истината относно последствията от Брекзит\", подчерта Барние пред депутатите по време на дебата за Брекзит в Европейския парламент.    „Тези последствия са много по-сериозни, много по-многобройни, отколкото искате да кажете. След Брекзит вие ще бъдете отговорни пред гражданите\", каза той в коментар, насочен към депутатите от британската партия „Брекзит“, включително към нейния лидер Найджъл Фарадж.  ", "date": "2019.09.18", "title": "Барние към подкрепящите Брекзит в ЕП: Ще бъдете държани отговорни, ако Лондон напусне без сделка!"}
{"url": "http://epicenter.bg/article/Edna-chetvart-ot-bogatite-hora-v-sveta-sa-kitaytsi/193026/7/0", "text": "Светът обеднява, макар и малко. Според ново, проучване, личното благосъстояние в глобален план миналата година е намаляло за първи път от финансовата криза насам. В същото време дълговете продължават да растат, съобщава германското издание „Шпигел”, цитирано от Канал 3.   За първи път след финансовата криза през 2008 г. миналата година е налице намаляване на личните активи. Това е заключението на застрахователния концерн „Алианц” (Allianz) в годишния доклад за 2018 г. Според проучването, глобалните брутни финансови активи са намалели с 0,1 % в сравнение с предходната година и са достигнали 172,5 трилиона евро. Въпреки, че не може да се говори за драматичен спад, за първи път от 11 години насам личните активи на домакинствата не са се увеличили.   Докладът определя като основен „виновник” спада на борсите през 2018 г. Бизнесът пострада тежко от разрастващата се търговска война между САЩ и Китай, споровете за Brexit и нарастващото политическо напрежение по целия свят. Инвеститорите не мразят нищо повече от несигурността, затова бяха продадени много акции.   Наблюдава се намаляване на личното състояние в глобален мащаб, независимо, че хората по цял свят пестят повече. Общата стойност на глобалните спестявания се увеличи с 2,2 % и достигна 2 700 милиарда евро. Въпреки това, поради спадащите цени на акциите, активите намаляха. Най-големи вложители са гражданите на САЩ, които са увеличили спестяванията си с 46 %. Общата сума е достигнала 1 800 милиарда долара. Според авторите на проучването, това се дължи на данъчната реформа в САЩ, приета през януари 2018 г. от президента на САЩ Доналд Тръмп, и свързаните с нея данъчни облекчения, като намаляване на най-високата данъчна ставка и увеличаване на надбавките за данък върху наследството.   Успоредно с намаляването на личните спестявания за десета поредна година се увеличиха дълговете на домакинствата. Според проучването, задлъжнялостта се повишила с близо 6% през 2018 г. Като цяло задълженията на домакинствата през 2018 г. са достигнали малко под 43 трилиона евро.   В допълнение, докладът за глобалното богатство сочи, че разликата в активите между индустриализираните страни и развиващите се икономики отново се е увеличила: След като частните активи постепенно се приближиха до 2016 г., растежът на активите на развиващите се пазари през 2018 г. беше под този на индустриализираните държави за втора поредна година. До 2018 г. делът на развиващите се пазари в световните финансови активи е едва 18 % - без промяна от миналата година. Годишният растеж на развиващите се държави е в застой. Като цяло, разпределението на богатството през последната година се е променило малко. Броят на хората със среден доход, както и през предходната година, е 1040 милиона.   Въпреки това през последните две десетилетия се е променила регионалната характеристика: делът на азиатците в световната средна класа се е увеличи с 20%, докато делът на северноамериканците, западноевропейците и японците е спаднал със същия процент.   През последните две десетилетия броят на заможните хора се е увеличил с 30 % и е достигнал 580 милиона души. Докато в началото на новото хилядолетие основно западноевропейците, американците и японците принадлежаха към този клас, днес те представляват малко под 70 %. Една четвърт от богатите хора в света сега са от Китай. Въпреки това, Китай все още е сред най-богатите държави в света.   Най-богатите страни в света остават Швейцария и САЩ - поне по отношение на средните нетни финансови активи на глава от населението.", "date": "2019.09.18", "title": "Една четвърт от богатите хора в света са китайци"}
{"url": "http://epicenter.bg/article/V-SASht-provedoha-simulatsiya-na-yadren-konflikt-mezhdu-Rusiya-i-SASht-/193027/7/0", "text": "В САЩ бе проведена симулация на ядрен конфликт между Русия и Америка, съобщава руският портал \"Военное обозрение\". Автори на симулацията са учени от проекта \"Наука и глобална сигурност\" (Science and Global Security, SGS) в Принстънския университет. 4-минутно видео със симулацията е публикувано на сайта на проекта в YouTube.    Според разработения от учените модел, конфликтът започва с употребата на конвенционални въоръжения, но след началото му Русия, за да спре настъплението на силите на САЩ и НАТО, нанася предупредителен ядрен удар по граничните райони на Германия и Полша. В отговор САЩ нанасят ядрен удар по Калининградска област и конфликтът прераства в тактическа ядрена война на територията на Европа.    По-нататък страните разменят ядрени удари, които покриват вече цялата територия на Европа и се разпространяват и на териториите на САЩ и Русия.    Конфликтът прераства в глобална ядрена война. Според изчисленията на учените, още в първите часове на войната ще бъдат убити и ранени над 90 млн. души.    \"SGS разработи симулация на вероятна ескалация на военните действия между САЩ и Русия, като отчита реалистичните позиции на ядрените сили, целите и оценка на броя на смъртните случаи. Според изчисленията, в течение само на първите няколко часа на конфликта ще бъдат убити и ранени над 90 милиона души\", пише на сайта на проекта.    Учените подчертавят, че са разработили въпросния модел на възможен ядрен конфликт, за да покажат катастрофалните последици от евентуално използване на ядрено оръжие в една вероятна война между Съединените щати и Русия.    ", "date": "2019.09.18", "title": "В САЩ проведоха симулация на ядрен конфликт между Русия и САЩ (ВИДЕО)"}
{"url": "http://epicenter.bg/article/Ispanskiyat-premier-iska-absolyutno-mnozinstvo-na-izborite/193029/7/0", "text": "Испанският премиер Педро Санчес поиска днес от избирателите да му осигурят абсолютно мнозинство за управление на страната на предстоящите на 10 ноември предсрочни избори, които ще струват на хазната близо 140 млн. евро, предадоха Франс прес и ТАСС.    Близо пет месеца след изборите на 28 април, на които неговата социалистическа партия се класира първа, но получи само 123 места в 350-членната долна камара на парламента, Санчес обвини Народната партия, либералите от \"Сиудаданос\" и крайната левица \"Подемос\", че са провалили съставянето на правителство.    Според конституцията на Испания, ако не бъде съставено ново правителство в срок от пет месеца след последните избори, двете камари на парламента трябва да бъдат разпуснати и да бъдат свикани предсрочни избори. Снощи Санчес обяви, че ще има предсрочни избори на 10 ноември, тъй като никой политически лидер не може да си осигури достатъчна парламентарна подкрепа, за да формира кабинет.   Източник: Новини.бг", "date": "2019.09.18", "title": "Испанският премиер иска абсолютно мнозинство на изборите"}
{"url": "http://epicenter.bg/article/V-Polsha-se-gotvyat-za-partizanska-voyna-v-sluchay-na-konflikt-s-Rusiya-/193045/7/0", "text": "Полша се подготвя за война с Русия с всички достъпни средства, включително партизански отряди, които се създават за евентуална руска военна агресия. Както пише Bild, цитиран от руски медии, според полския министър на отбраната към 2024 г числеността на партизанската армия ще е около 53 000 души.    Полша се подготвя да отрази евентуално руско нападение с всички сили и средства. Към противопоставянето на евентуално руско настъпление ще лбъдат привлечене ни не само редовната армия, авиацията и флота, но и т.нар. \"партизанска армия\", която се състои от полувоенизирани съединения на териториалната отбрана, които запачнаха да се сформират след идването на власт на партията \"Право и Справедливост\".    И въпреки че в партията смятат, че тези доброволчески части са \"логичен отговор на руската заплаха\", експерти вече ги нарекоха \"пушечно месо\".    Според плановете на министерството на националната отбрана ан Полша числеността на партизанската армия към 2024 г. трябва да достигне 53 000 души. Скоро 100 от т.нар. \"партизани\" ще бъдат изпратени в САЩ за военна подготовка по \"тактика за водене на партизански и асиметрични бойни действия\".    Това е един от елементите за повишаване на отбранителните ни способности и увеличаване на потенциала на армията, пояснява министърът на отбраната Мариуш Блашчак.    В случай на въоръжен конфликт подразделенията на териториалната отбрана ще действат заедно с редовната армия. В мирно време партизаните ще участват в операции по отстраняване на други заплахи, като например борба с кампании по дезинформация или противодействие на опити за дестабилизиране на държавата.    ", "date": "2019.09.18", "title": "В Полша се готвят за партизанска война в случай на конфликт с Русия "}
{"url": "http://epicenter.bg/article/Nay-malko-27-detsa-zaginaha-pri-pozhar-v-pansion-v-Liberiya/193046/7/0", "text": "Най-малко 27 деца и двама учители загинаха при пожар в пансион. Инцидентът става в ранните часове на сряда в покрайнините на либерийската столица Монровия, пише Ройтерс.   Пожарът избухнал докато децата спели в сграда, прикачена към джамия. Две деца са откарани в болница с изгаряния. Полицията в западноафриканската страна съобщи, че все още се търсят телата на някои от учениците.   Президентът на Либерия Джордж Уеа изрази своите съболезнования в социалната мрежа „Тутър”. Причините за пожара се изясняват.   Източник: бТВ", "date": "2019.09.18", "title": "Най-малко 27 деца загинаха при пожар в пансион в Либерия"}
{"url": "http://epicenter.bg/article/Italiya-razbi-nay-golyamata-piratska-striyming-televizionna-mrezha-/193049/7/0", "text": "Италианските власти заявиха в сряда, че са помогнали за разбиването на \"най-голямата\" пиратска стрийминг телевизионна мрежа с пет милиона клиенти само в Италия.    Финансовата полиция в южния град Неапол каза, че е арестувала 23 души като част от операцията срещу Xtream Codes, която имала оборот от около 60 милиона евро.    Италианските медии съобщават, че операциите, свързани със случая, са извършени в сряда в България, Франция, Германия, Гърция и Холандия в сътрудничество с базирания в Хага Евроюст, звеното за съдебно сътрудничество на ЕС.    Пиратската схема е създадена от двама гръцки граждани, се казва в изявление на полицията. Италианските медии съобщават, че водещият на мрежата е бил арестуван в Солун.    Платформата дешифрира телевизионни изображения, защитени с авторски права, и ги излъчва повторно в Интернет „в широк мащаб“.    За 12 евро абонатите могат да имат достъп до цялото съдържание от такива гиганти като Sky, Netflix и Mediaset.    Като част от операцията срещу пиратството полицията иззе хардуер и затвори 800 интернет сайта и 183 сървъра, използвани от тв пиратите.    Отговорните за пиратството са заплашени от присъди до три години затвор и глоба от 25 000 евро.  ", "date": "2019.09.18", "title": "Италия разби най-голямата пиратска стрийминг телевизионна мрежа "}
{"url": "http://epicenter.bg/article/Rusiya-obvinyava-SASht-za-eskalatsiyata-na-naprezhenieto-v-Siriya-/193053/7/0", "text": "Руското министерство на отбраната обвини САЩ за това, че Вашингтон умишлено се опитва да усложни ситуацията в Сирия, с цел да оправдае военното си присъствие в региона, пише турският вестник Yeni Safak, цитиран от \"Фокус\".    “САЩ и техните съюзници са безразлични към съдбата на обикновените сирийци. Американците имат нужда от ескалация на напрежението в Сирия, за да оправдаят нелегалното си присъствие на територията на суверенната страна и да задоволят своите геополитически амбиции по какъвто и да е начин“, заяви Михаил Мизинцев, ръководител на Националния център за управление на отбраната на Руската Федерация пред репортери в Москва.    Той осъди действията на Вашингтон в Сирия, като добави, че само пълното изтегляне на войските на САЩ ще спомогне за стабилизирането на ситуацията в страната.    „Присъствието на САЩ само усложнява ситуацията и предотвратява възстановяването на мирният живот в Сирия“, добави той  ", "date": "2019.09.18", "title": "Русия обвинява САЩ за ескалацията на напрежението в Сирия "}
{"url": "http://epicenter.bg/article/Fatalen-opit-za-rekord--Yahta-se-razbi-v-lagunata-na-Venetsiya--trima-zaginaha/193056/7/0", "text": "Скоростна яхта се разби в лагуната на Венеция. На борда й е имало четирима души. Трима са загинали - сред жертвите е италианският дизайнер на състезателни лодки Фабио Буци.   Яхтата се разбива в съоръжение на лагуната, докато се е опитвала да постави нов рекорд по бързо изминаване на разстоянието от Монте Карло до Венеция. Плавателният съд се е движил с 130 км/ч.   Източник: бТВ  ", "date": "2019.09.18", "title": "Фатален опит за рекорд: Яхта се разби в лагуната на Венеция, трима загинаха"}
{"url": "http://epicenter.bg/article/Stachka-shte-blokira-morskiya-transport-v-Gartsiya-sledvashtata-sedmitsa/193057/7/0", "text": "Общонационална стачка на екипажите на морския транспорт в Гърция е обявена за 24 септември 2019 г., съобщават от българското външно министерство.   Началото на стачните действия е обявено за 06:00 ч. на 24 септември, а за край – 06:00 ч. на 25 септември. Очаква се стачката да засегне и фериботните връзки в страната.   В тази връзка препоръчваме на българските граждани, пребиваващи или пътуващи до Гърция, да се информират предварително за разписанията на морския транспорт и възможните алтернативни връзки с друг вид транспорт, както и да следят местните медии за най-актуална информация. Съгражданите ни  могат да се информират за предстоящи и настоящи стачни действия на сайта:  , който е наличен само на гръцки език.   При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.", "date": "2019.09.18", "title": "Стачка ще блокира морския транспорт в Гърция следващата седмица"}
{"url": "http://epicenter.bg/article/V-Krim-narekoha-ukrainskiya-plan-za--quot-vrashtaneto-quot--mu-v-sastava-na-Ukrayna--insinuatsiya--/193058/7/0", "text": "Прогнозата на бившия ръководител на разузнавателните служби на Украйна Никола Маломуж, че Крим определено ще се върне в Украйна, е инсинуация, пише руският вестник “Российская Газета“, цитиран от \"Фокус\".    Това заяви пред вестника депутатът от Държавния съвет на Крим Владимир Бобков.    Според украинските медии Маломуж е изразил увереност, че самите кримчани ще помолят украинските власти да ги върнат обратно в Украйна, когато тя стане  по-силна в следствие на подкрепата от страна на Запада.    „По тази логика можем да твърдим, че ако например Дания или Турция станат много силни, то тогава ние ще искаме да се присъединим към тях“, заяви депутатът от кримския парламент.    „Но това не се случва. Това са все инсинуации. За съжаление, подобни изявления звучат достатъчно често. Вече пет години Крим е инструмент за решаване на вътрешнополитически проблеми сред различни политически кланове на Украйна“, добави още Бобков.    „Те постоянно използват фактора Крим, за да събудят определени чувства сред жителите на Украйна и да отвлекат вниманието им от решаването на наистина належащите въпроси, свързани с икономиката и корупцията в страната“, заяви депутатът.    Бобков припомни, че през 2014 г. жителите на Крим вече са направили своя избор при провеждането на референдума за присъединяването на полуострова към Руската Федерация.    „Ясно си спомняме мотивите, които са движили кримските жители, когато те направиха своя исторически избор“, подчерта той.    „Те бяха свързани с определянето на бъдещето им. Техният избор не беше направен въз основа на някакви икономически мотиви“, добави още Бобков.    По-рано президентът на Украйна Владимир Зеленски говори за няколко възможни сценария за връщането на Крим в състава на Украйна. Освен това лидерът нарече ситуацията с Крим „трудна“ и обеща да се бори за полуострова „не само с думи“, без да уточни обаче какво има предвид.  ", "date": "2019.09.18", "title": "В Крим нарекоха украинския план за \"връщането\" му в състава на Украйна „инсинуация“ "}
{"url": "http://epicenter.bg/article/Svetovnata-zdravna-organizatsiya--Smartonosen--quot-ispanskiya-grip-quot--mozhe-da-plazne-v-sveta-savsem-skoro-/193059/7/0", "text": " За подобна заплаха алармираха учени, позовавайки се на доклад на Световната здравна организация.    . Ако сходна пандемия се случи днес, резултатите ще бъдат дори още по-катастрофални заради непрестанната миграция в днешно време, твърди докладът.    ,, , категорични са учените, цитирани от ''Дейли мейл''.    ,  който е в състояние да убие десетки милиони души, да разруши цели икономики и да дестабилизира националната сигурност'', бе казано още на пресконференцията.   Част от присъстващите изразиха разочарованието си, че правителствата по света не са направили почти нищо от предписаните препоръки отпреди няколко години за преодоляване на проблема.    Учените допълниха още, че    Испански грип е названието на световната пандемия от грип (инфлуенца), обхванала целия свят през 1918 г.  Пандемията продължава от януари 1918 г. до декември 1920 г., достигайки разпространение дори до Арктика и отдалечените островни групи в Тихия океан. През ноември 1918 г., болестта навлиза от Франция в Испания, където поради неутралността на държавата, получава по-голямо медийно внимание. Тогава съюзническите сили започват да наричат бедствието „Испански грип“.    Данните за смъртността варират в доста широки граници, от 50 до 130 милиона жертви, но дори отчитайки по-малкото число, испанският грип е едно от най-смъртоносните природни бедствия в човешката история. При тогавашното население на Земята от 1,86 милиарда души, между 3% и 5% загиват, 500 милиона (27%) са заразените.        В историческите и епидемиологичните данни няма яснота относно географския произход на пандемията.За разлика от повечето грипни епидемии, които засягат предимно малолетни и по-възрастни хора в недобро здравословно състояние, при испанския грип голяма част от заразените са млади зрели хора в отлично здраве. Бедствието оказва влияние на значителното покачване на случаите на летаргичен енцефалит през 1920-те години.    След изследване на тъкан взета от замразени жертви се стига до заключение, че   Това обяснява как реакцията на силните имунни системи фактически е опустошавала тялото на заразения.    - H1, произхождащ от сезонния грип H1N8, който предизвикал епидемия между 1900 г. и 1917 г., с птичи гени от тип N1. От тази кръстоска през 1917 - 1918 г. се получил щамът H1N1. Той е далечен вариант на онзи, който накара света да трепери през 2009 г.    За разлика от класическия сезонен грип, който застрашава най-вече малките деца и възрастните хора, повечето жертви на испанския грип са били на възраст между 20 и 40 години.", "date": "2019.09.18", "title": "Световната здравна организация: Смъртоносен \"испански грип\" може да плъзне в света съвсем скоро "}
{"url": "http://epicenter.bg/article/Ruskite-kosmonavti-veche-shte-se-vaorazhavat-i-s-pistoleti/193060/7/0", "text": "Русия тества пистолет, който връщащите се на земята космонавти биха могли да използват за отблъскване на диви животни при кацане в отдалечени райони.    Космонавтите са невъоръжени повече от десетилетие, но шефът на агенцията \"Роскосмос\" Дмитрий Рогозин каза, че е време астронавтите отново да имат оръжие, тъй като пилотираните кораби се изместиха към руския Далечен Изток.    \"Възможно е приземяванията да бъдат и район, който не е населен, с гора или в степите. Космонавтите казват, че би било добре да имат (оръжие) в комплекта\", каза Рогозин.    \"Това оръжие вече се тества\", добави Рогозин.    \"Мисля, че след година и половина, най-вероятно, много вероятно (ще стане) част от комплекта на космонавтите\", предаде думите му ТАСС.    \"Това би било за поддръжка на екипажа по отношение на възможността да се изстрелват сигнални ракети, както и по отношение на оръжие, което може да е необходимо в дива гора\", добави той.    Източник: БГНЕС", "date": "2019.09.18", "title": "Руските космонавти вече ще са въоръжени и с пистолети"}
{"url": "http://epicenter.bg/article/Nyu-York-zabrani-aromatiziranite-elektronni-tsigari/193062/7/0", "text": "Втори американски щат въведе забрана на ароматизираните електронни цигари, пише АФП. Ню Йорк се съобрази с данните, свързващи смъртта на няколко души с употребата на продукта, рекламиран като по-безопасен от тютюнопушенето.    Губернаторът Андрю Коумо каза, че ще бъде използван закон за извънредни ситуации, който да забрани ароматизираните електронни цигари.    По-рано този месец управата на Мичиган стана първата администрация в САЩ, която въведе забрана за набиращите популярност заместители на традиционните цигари.    Властите в Ню Йорк казаха, че с аромати като дъвка и бонбони за смучене, ароматизираните електронни цигари очевидно са насочени към младите, което представлява риск за общественото здраве.    Проучване на здравните власти в щата показало, че през 2018 г. цели 27 процента от гимназистите са използвали електронна цигара. Това е скок със 160 процента спрямо данните от 2014 г.    Забраната в Ню Йорк влиза в сила веднага, докато разпореждането на губернатора на Мичиган да се забранят тези продукти, което беше направено на 4 септември, все още не е действащо.   Източник: БГНЕС", "date": "2019.09.18", "title": "Ню Йорк забрани ароматизираните електронни цигари"}
{"url": "http://epicenter.bg/article/Zapochnaha-natsionalnite-kulturni-praznitsi--quot-Albena-2019-quot-/193043/6/0", "text": "   По традиция домакини на литературните мероприятия, ситуирани в периода 16-23 септември, ще бъдат няколко български града – Велико Търново, Варна, Каварна, Балчик, Генерал Тошево, Тутракан, Добрич, Силистра.    , където писателите Боян Ангелов, Деньо Денев, Паруш Парушев, Иван Гранитски, Панко Анчев, Стоян Райчевски, Надя Попова, Любомир Котев и Петър Андасаров представиха новите си книги. В салона на читалището в с.Джулюница пък бе представена краеведската книга „Наша мила родна Джулюница“, а вечерта в библиотеката в обласния град бе открита изложба живопис на Георги Иванов.      На 18 септември групата писатели, водена от издателя чл. кор Иван Гранитски ще гостува във Варна, на 19 септември в Генерал Тошево и на 20 септември в Каварна. В програмата са предвидени и срещи в селата и в няколко училища.    Четенията се превръщат и в своеобразни дискусии за бъдещето на България, в припомняне на велики родни поборници и революционери, писатели и учени. И всичко това обвързано с големи годишнини – като пример за това е отбелязването на 100-годишнината от подписването на Ньойския мирен договор, който се навършват през настоящата 2019 г. Всичко това предопределя широк диапазон от срещи, страсти и възторзи, разиграващи се около станалите вече традиционни културни празници.   чрез и деята да се възроди духът на българската национална идентичност и да се направи така, че талантливи но неизвестни писатели, художници, актьори, музиканти и танцьори да стигат до много по-широка публика.  ", "date": "2019.09.18", "title": "Започнаха XV-ите Национални културни празници „Албена 2019\""}
{"url": "http://epicenter.bg/article/Balgariya-e-na-chelnata-chetvarta-pozitsiya-za-privlichane-na-investitsii-po-plana--quot-Yunker-quot--/193042/4/0", "text": "След последното заседание на Съвета на директорите на Европейската инвестиционна банка (ЕИБ) се очаква Европейският фонд за стратегически инвестиции (EFSI), известен още като план \"Юнкер\", да предизвика инвестиции за 433,2 милиарда евро, предава БНР.    Към септември 2019 г инвестиционните сделки, одобрени по плана \"Юнкер\", възлизат на 79,7 млрд.евро и са разположени във всички 28 държави-членки на ЕС, се посочва в информация на сайта на Европейската комисия. Очаква се около 972 000 стартиращи и малки и средни предприятия (МСП) да се възползват от подобрения достъп до финансиране.    Европейската инвестиционна банка одобри финансиране на инфраструктурни и иновационни проекти на стойност 57,8 млрд. евро, което би довело до привличане на допълнителни 262,6 млрд. евро инвестиции, докато Европейският инвестиционен фонд (ЕИФ), който е част от групата на ЕИБ, одобри 21,9 млрд. евро под формата на споразумения с банки-посредници и фондове за финансиране на МСП, които се очаква да генерират допълнителни 170,6 млрд. евро допълнителни инвестиции.    България е на челната четвърта позиция по привличане на инвестиции посредством Европейският фонд за стратегически инвестиции.    Първите пет държави, класирани по ред на задействаните инвестиции спрямо БВП са Гърция, Естония, Португалия, България и Латвия.    Според данни към септември 2019 година, одобреното от ЕИБ финансиране по плана \"Юнкер\" за България е в размер на 472 млн. евро, което задейства допълнителни инвестиции в размер на 2,437 млрд. евро.    По отношение на инфраструктурни и иновационни проекти в България, Европейската инвестиционна банка е одобрила 7 проекта за финансиране посредством фонда EFSI, известен като план \"Юнкер\", на приблизителна стойност от 320 млн. евро, които да задействат допълнителни инвестиции за общо 874 млн. евро.    Относно малките и средни по размер предприятия в нашата страна (МСП) са одобрени 14 споразумения с банкови посредници, финансирани от Европейския инвестиционен фонд (EIF) с подкрепата на фонда EFSI на обща стойност от 151 млн. евро, което ще задейства общи инвестиции за около 1,6 млрд. евро за 9670 МСП.  ", "date": "2019.09.18", "title": "България е на челната четвърта позиция за привличане на инвестиции по плана \"Юнкер\" "}
{"url": "http://epicenter.bg/article/API--Zavarshi-remontat-na-viadukta-pri-37-i-kilometar-na-AM--Hemus--/193054/4/0", "text": "Завършиха ремонтно-възстановителните дейности на платното в посока София на виадукта при 37-и километър на автомагистрала „Хемус“.    Движението вече е възстановено в двете платна на съоръжението. При изпълнението на ремонтните работи то се осъществяваше двупосочно в платното в посока Варна.    По време на строително-монтажните работи на виадукта са изградени нови стоманобетонови пътна плоча и тротоари, монтирани са нови дилатационни фуги, отводнители и съвременни системи за пътна безопасност. Положена е хидроизолация и асфалтобетонова настилка. Продължава работата по долното строене на съоръжението, която включва и осигуряване на противоземетръсна устойчивост. Тя ще се изпълнява без да затруднява трафика.    Екипът от инженери, технически персонал и строителни работници на „Автомагистрали“ ЕАД положи максимални усилия ремонтните работи да приключат преди трите почивни дни по повод Деня на независимостта.    Така движението в участъка на АМ „Хемус“ ще бъде облекчено значително и през предстоящите почивни дни във връзка с официалния празник ще може да се пътува по-комфортно.  ", "date": "2019.09.18", "title": "АПИ: Завърши ремонтът на виадукта при 37-и километър на АМ „Хемус“ "}
{"url": "http://epicenter.bg/article/Prez-fevruari-zapochva-izgrazhdaneto-na-nov-zavod-na--quot-LUKOYL-quot--na-teritoriyata-na-Neftohim-Burgas-/193039/4/0", "text": "През февруари идната година започва изграждането на нов завод на \"ЛУКОЙЛ\" на териорията на нефтохимическия комбинат в Бургас. Това научи  от правителствени източници.    За предстоящата инвестиция стана ясно още при посещението на премиера Бойко Борисов в края на май миналата година в Москва и срещата му с президента на РФ Владимир Путин. Съобщението тогава направи президентът на най-голямата руска петролна частна компания Вагит Алекперов.    Компанията възнамерява да инвестира около 1 млрд. евро в изцяло нов комплекс за производство на полипропилен и нерафиниран бензин. Предвижда се cъздaвaнeтo нa нoви виcoĸoтexнoлoгични мoщнocти зa пpoизвoдcтвo нa минимyм 150 000 тoнa пoлипpoпилeн годишно.    За осъществяването на проекта ще са нужни около 3 години, е прогнозата на експертите.    Pycĸият пeтpoлeн ĸoнцepн пpитeжaвa нaй-гoлямaтa paфинepия нa Бaлĸaнcĸия пoлyocтpoв \"ЛУКОЙЛ Heфтoxим Бypгac\".  ", "date": "2019.09.18", "title": "\"ЛУКОЙЛ\" ще строи нов химически завод край Бургас за 1 милиард евро"}
{"url": "http://epicenter.bg/article/Sled-techa-na-lichni-danni--Potarpevshite-zavezhdat-kolektiven-isk-sreshtu-NAP-/192982/3/0", "text": "След теча на лични данни, над 150 души се обединиха и заведоха иск срещу Националната агенция за приходите (НАП). Потърпевшите настояват за обезщетение за неимуществени вреди от по хиляда лева, съобщи  .    157 българи с изтекли лични данни са депозирали исковата молба в Софийския административен съд.    Георги Гочев, Ивайло Юруков и Светла Юрукова са колеги в една и съща адвокатска кантора. Единствено Светла Юрукова не е засегната при хакерската атака. Затова делото ще води тя.    „Лично аз се притеснявам самоличността ми да не бъде открадната и да не бъде използвана за цели, които са без моето съгласие”, посочи Георги Гочев, засегнат от хакерската атака.    Размерът на обезщетението е 1000 лева на човек за неимуществени вреди.    „Нашите клиенти непрекъснато ни питат - следва ли да си сменям личната карта, какво да правим, как биха могли да ни навредят?”, обясни адвокатът на засегнатите от хакерската атака – Светла Юрукова.    Адвокатите обаче обясняват, че съдът може да определи различен размер на обезщетението за всеки от пострадалите.    „Моите вреди не си ги оценявам на 1000 лева, но мисля, че ще има и елемент на целесъобразност при решаване на този спор. Това смятаме, че е екзистенц минимума и така сме го предявили. Тъй като това са пари, които евентуално, ако ги присъдят ще излязат от държавния бюджет и смятаме, че по-голяма сума едва ли би присъдил който и да е съдя”, посочва Ивайло Юруков, също засегнат от атаката.    Адвокатите призовават данъчните да решат въпроса доброволно и да обезщетят потърпевшите, вместо да се водят дела.    Он Националната агенция за приходите отказаха коментар, но казаха, че вече има и друго заведено дело срещу тях. И припомниха, че също обмислят да заведат дело, но срещу извършителите на хакерската атака.", "date": "2019.09.18", "title": "След теча на лични данни: Потърпевшите завеждат колективен иск срещу НАП "}
{"url": "http://epicenter.bg/article/Svalena-e-chervenata-byuletina-na--Interpol--ot-Zhelyaz-Andreev-/192993/3/0", "text": "Червената бюлетина е свалена директно от Интерпол-Вашингтон. Вече съм свободен човек. Благодарение на преговорите, които са водени. Това заяви пред журналисти Желяз Андреев, българинът който бе издирван от САЩ, предаде Novini.bg.    \"За пореден път искам да благодаря на приятелката ми, на семейството ми, на институциите, на г-н Цацаров, на г-н Борисов за положените усилия. Благодаря и на обществото, че бе така силно и ме подкрепеше\", каза още той.    Съединените щати обвиниха Андреев и още четирима българи – всички колеги в кол център, за нарушаване на ембаргото за търговия със Сирия. Българските власти обаче отказаха да го задържат за постоянно след обществен натиск. След това България и САЩ започнаха консултации по искането за екстрадиция.   Според документите по разследването със седем свои действия Желяз Андреев е нарушил два текста от американското законодателство.   Първото е, че е участвал е в сговор за нарушаване на ембаргото, въведено от закона за извънредни международни икономически правомощия, и се е опитал да измами щатските власти (наказуемо до 5 години затвор), а второто е износ и опит за износ в държава, за която действа ембарго (наказуемо до 20 години затвор).   Впоследствие САЩ официално оттеглиха с нота искането си Желяз Андреев да бъде екстрадиран. Българските власти се ангажираха с решаването на казуса и развръзката е факт – Желяз Андреев вече е свободен.  ", "date": "2019.09.18", "title": "Желяз Андреев: Свободен човек съм, благодаря на Цацаров и Борисов"}
{"url": "http://epicenter.bg/article/Marin-Kirov--Polititsi--koito-ne-sa-v-parlamenta--se-opitvat-chrez-ulitsata-da-napishat-pravilata/192998/3/0", "text": "Иван Гешев получи подкрепата на ключовата Комисия по атестирането и конкурсите към Прокурорската колегия на ВСС и очакваната подкрепа от Етичната. Те единодушно гласуваха, че той притежава необходимите професионални и морални качества да заеме най-ключовия съдебен пост.   Предстои Гешев да получи тази оценка и от представителите на цялата прокурорска колегия, които го номинираха и ще обсъждат неговите качества на 9 октомври преди ключовото гласуване на ВСС на 24 октомври. Междувременно има продължаващи с различен интензитет протести срещу тази кандидатура, както и критични позиции.   Вчера самият Гешев се позовава на едно проучване на \"Отворено общество\" за избора на главни прокурори, за да заключи, че това е най-прозрачната процедура в Европа. Главният прокурор Сотир Цацаров заяви вчера, че \"ако се наложи, ще гласува и два пъти за кандидатурата на Иван Гешев\", защото за него \"това е добрият главен прокурор\".    Юристът Марин Киров коментира в предаването \"Преди всички\"  на БНР  етапите в процедурата за избор на главен прокурор:    \"Главният прокурор не е в правно положение да отправя каквито и да било предупреждения към президента. Тук говорим за друго. Например каква е целта на протеста срещу кандидатурата на г-н Гешев. Може би една от целите е тя да бъде оттеглена или да не бъде гласувана от ВСС. И тук главният прокурор коментира, че няма как да бъде оттеглена самата кандидатура.   В началото Гешев беше представен като милиционер, който се е събудил за една нощ кандидат за главен прокурор. Всъщност се оказа след докладите на комисиите, че това един магистрат с подкрепа в гилдията, с експертиза и качества, магистрат, който може да комуникира и с научната, и с експертната общност\".    Според Киров това вероятно е напрегнало конкретна политическа и бизнес общност – медийните кръгове, които обслужват тази политическа общност:    \"Проблемът на тези кръгове, които припознаха протеста и стоят зад него, защото никой не отрича, че в протеста вероятно има и гражданска енергия, но ясно си личи и политическата енергия. Проблемът на тези кръгове на политици и на медийни босове е, че сякаш те си представяха в годините как диктуват правилата в тази система, как подреждат свой състав на ВСС. От там идва неприемането на всеки друг, който не е посочен от тях. Аз това виждам на протеста всъщност\".    Киров смята, че е преувеличена ролята на главния прокурор относно поставянето на чадъри:    \"Виждам, че протестите поставят политически искания. И в това е по-големият проблем. Но протестът поставя политически искания – за смяна на процедурата, за смяна на кандидата, за номинация от неправителствения сектор. Т.е. политици, които не са в парламента, се опитват чрез улицата да напишат правилата\".    Иронията и раздразнението на Иван Гешев към протестите, номинацията само на един кандидат, както и дали не е проблематична подкрепата на МВР, Марин Киров коментира така:    \"Процедурата, по Конституция, допуска и възможност за една кандидатура. Процедурата не страда от пороци, тя върви изцяло по Закона за съдебната власт. Тази процедура беше одобрена от ЕК и е част от отбелязания напредък\".    По отношение на това дали президентът би могъл \"да наруши тази хармония\", налагайки вето, Киров смята, че президентът вече я е нарушил, когато преди стартирането на самата процедура е организирал изслушвания и разговори с представители на различни институции, очертавайки профил на очаквания кандидат.    \"Очаквам президентът да наложи вето, но това е част от процедурата, затова казвам, че няма предначертаност\", каза още юристът.", "date": "2019.09.18", "title": "Марин Киров: Политици, които не са в парламента, се опитват чрез улицата да напишат правилата"}
{"url": "http://epicenter.bg/article/Sadat-reshava-dali-Marinela-Arabadzhieva-da-izleze-na-svoboda/193009/3/0", "text": "Съдът решава дали Маринела Арабаджиева да излезе на свобода. Заседанието беше закрито за медиите. Още в самото начало адвокатът на Маринела – Ина Лулчева пожела в залата да останат само нейни близки, заради подробности, свързани с нейното здравословно състояние. Съдът прие искането.   Маринела и Ветко Арабаджиеви са с обвинения за участие в организирана престъпна група с цел данъчни престъпления и пране  на пари. В продължение на месеци властите ги издирваха, а през март тази година ги задържаха в имение в Испания.   Източник: Нова.тв", "date": "2019.09.18", "title": "Съдът решава дали Маринела Арабаджиева да излезе на свобода"}
{"url": "http://epicenter.bg/article/Sadat-postanovi-domashen-arest-za-Marinela-Arabadzhieva/193013/3/0", "text": "Съдът определи мярка „домашен арест” за Маринела Арабаджиева. Причината за решението е влошеното ѝ здравословно състояние.   Заседанието беше закрито за медиите. Още в самото начало адвокатът на Маринела – Ина Лулчева, пожела в залата да останат само нейни близки заради подробности, свързани с нейното здравословно състояние. Съдът прие искането.   Маринела и Ветко Арабаджиеви са с обвинения за участие в организирана престъпна група с цел данъчни престъпления и пране  на пари. В продължение на месеци властите ги издирваха, а през март тази година ги задържаха в имение в Испания.   Източник: Нова.тв", "date": "2019.09.18", "title": "Съдът постанови домашен арест за Маринела Арабаджиева"}
{"url": "http://epicenter.bg/article/Zhena-padna-ot-6-etazh-na-zhilishten-blok--v-koma-e/193015/3/0", "text": "Жена е в кома и с политравма, след като е паднала от жилищен блок в Шумен, предаде Радио „Фокус“ - Шумен. За инцидента потвърдиха от Областната дирекция на МВР.   Пострадалата е настанена в ОАИЛ в МБАЛ - Шумен, съобщи изп. директор д-р Димитър Костов. „Жената е в кома, на апаратно дишане, с травми на глава, таз и гръден кош“, каза д-р Костов. Инцидентът е станал малко преди 10.00 часа днес. 28-годишната жена е скочила от 6-ти етаж на жилищен блок на ул. „Васил Друмев“ в Шумен.", "date": "2019.09.18", "title": "Жена падна от 6 етаж на жилищен блок, в кома е"}
{"url": "http://epicenter.bg/article/Spetsaktsiya-vav-Varna--Spipaha-dilari--prodavali-heroin-i-amfetamini--SNIMKI--/193038/3/0", "text": "Задържан е 45-годишен мъж, занимавал се с разпространение на наркотици във Варна. Това съобщиха от ОДМВР.    Вчера на територията на град Варна е проведена полицейска операция по линия противодействие на наркоразпространението под ръководството на Окръжната прокуратура в града.    В резултат от полицейските действия на криминалисти от ОД МВР – Варна е задържан 45-годишният Ю.Т. от Варна, добре познат на органите на реда и многократно осъждан. В тайници са намерени и иззети 93.65 гр. хероин и 4.49 гр. производно на амфетамин, а в дома му – парични средства.    При полицейските действия е задържан също Ф.М. (на 55 г.), известен на МВР, който също се е занимавал с разпространение на наркотични вещества. В него са намерени и иззети 1,57 гр. хероин и 1,93 гр. производно на амфетамин, както и множество златни накити.    Иззети са 4 бр. луксозни автомобили.    По случая е образувано досъдебно производство. Работата по документиране и доказване на извършените престъпления продължава под надзора на прокурор от Окръжната прокуратура във Варна.", "date": "2019.09.18", "title": "Спецакция във Варна! Спипаха дилъри, продавали хероин и амфетамини (СНИМКИ) "}
{"url": "http://epicenter.bg/article/Geshev--Presechen-e-kanal-za-trafik-na-orazhie-i-narkotichni-veshtestva-za-Velikobritaniya/193044/3/0", "text": "Пресечен е сериозен канал за трафик на огромно количество оръжие и наркотични вещества за Обединеното кралство. Това каза на брифинг заместник-главният прокурор Иван Гешев, предаде Агенция \"Фокус\".   Бандата изпращала пистолети, автоматични оръжия, бронежилетки и хероин от София до Острова, съобщи заместник-главният прокурор.    Участниците в престъпната група – общо шестима души били задържани на 17 септември с 53 пистолета, кутии с патрони към всеки от тях, 70 кг хероин и голяма сума пари.    Единият от задържаните - британски гражданин, бил обявен за издирване с европейска заповед за арест, но въпреки това бил прехванат от службите, съобщи директорът на ГДБОП главен комисар Ивайло Спиридонов, предаде Нова телевизия.   Белезниците на ръцете на трима от задържаните щракнали в България, а другите трима са арестувани в Англия. В сряда Специализираният наказателен съд заседава по мярката на задържаните у нас. \"На вчерашния ден беше поведена съвместна операция на българска територия и паралелно на територията на Великобритания. Досъдебно производство под надзора на Специализираната прокуратура и съвместна работа с Главна дирекция „Борба с организираната престъпност“, както и съвместно с правоохранителната система на Великобритания\", обясни Иван Гешев.   \"Подобен тип досъдебни производства дадоха резултата, който отчете Европейската комисия, а именно - временно прекратяване на наблюдението върху показателя „организирана престъпност“.   Този резултат, който е важен за цялата държава, се дължи основно на специализираните структури от съдебната власт, както и на колегите от МВР и в частност на Главна дирекция „Борба с организираната престъпност“, каза още Иван Гешев.   Установеното количество от започването на досъдебното производство до момента на реализацията са около 53 пистолета от различни марки и модели, огромно количество боеприпаси, заглушители, бронежилетки и приблизително 80 килограма хероин. Това каза ръководителят на Специализираната прокуратура Димитър Петров.   \"Първоначалните действия по разследването започват в началото на месец септември. След получена оперативна информация, се установява, че група лица, сред които и британски гражданин, чрез използване на куриерски услуги насочват към територията на Великобритания оръжие и наркотични вещества. Към конкретната реализация по това дело се пристъпва на 13-ти септември, когато лицата са задържани\", обясни още той. \"Събраните доказателства в рамките на 72 часовото задържане на тези лица по преценка на главния прокурор са били достатъчно като обем, за да мотивират тезата му за представяне на лицата пред Специализиран наказателен съд за определяне на мярка на неотклонение по отношение на тях, която се гледа в момента\", допълни Димитър Петров.   Разкритият случай на трафик на оръжие и наркотици показва едно добро сътрудничество между институциите, каза главен комисар Ивайло Иванов – главен секретар на МВР.   \"Този случай показва едно много добро взаимодействие, защото след получаване на оперативната операция в СДВР, след като ни беше докладван случая, взехме решение да се включат ГДБОП, Специализираната прокуратура, уведомихме партньорските служби. Само няколко седмици след като беше получена информацията, беше неутрализиран този канал. За мен това е един много добър примерна сътрудничество и партньорство\", допълни той.   \"Искам да ви уверя, че ще продължим все така, за да докажем, че българските правоохранителни органи действат бързо и съвестно и имат сили и способности да се справят с всяко едно предизвикателство. Ние трябва да гарантираме спокойствието на българското общество, в случая и - на европейските граждани, защото това количество, което е пресечено да се изнася, не е предназначено за територията на нашата страна, а за територията на Великобритания\", посочи още гл. комисар Иванов.", "date": "2019.09.18", "title": "Гешев: Пресечен е канал за трафик на оръжие и наркотични вещества за Великобритания (Снимки)"}
{"url": "http://epicenter.bg/article/Tsatsarov--Do-momenta-v-7-sluchaya-sam-predlozhil-otmyana-na-pridobito-balgarsko-grazhdanstvo-/193047/3/0", "text": "До момента в 7 случая съм предложил отмяна на придобито българско гражданство. Това каза главният прокурор Сотир Цацаров по време на изслушването си по Комисията по паспортите, предаде Агенция \"Фокус\".   \"В резултат на извършваните проверки не само по отношение на механизма на придобиване на българско гражданство, но и на това, което най-общо можем да наречем спазване на задължението за поддържане на инвестициите за две годишен период или за поне двегодишен, са установени случаи, в които тези инвестиции въобще не са поддържани, дори не са поддържани за времето от момента, в който са направени, до момента, в който е издаден указ за придобиване на българско гражданство.   На практика в резултат на проверките, които са осъществени по подадени материали от ДАНС, след това проверки от прокурори от Върховната касационна прокуратура, на базата на тях до момента в 7 случая аз съм предложил на министъра на правосъдието да упражни своето правомощия по чл. 34 от Закона за българското гражданството. Това означава да предложи на президента на републиката да издаде указ за отмяна на натурализацията, направо казано за отмяна на придобитото българско гражданство\", допълни още Цацаров.   По думите му два от случаите са за граждани от Руската федерация, в три от случаите са граждани на Египет, един от Пакистан и един от Кралство Йордания. \"Във всички тези седем случаи. Това са случаи от момента на предното изслушване, досега, т.е. проверките продължават и могат да се появят и нови случаи, причините, на които се основават предложенията за отмяна, са неспазване на задължението за поддържане на инвестициите.   Цитирах ви седем случая. От тези седем всичките формата на инвестициите е закупени държавни ценни книжа. От всичките тези седем случая само по един от цитираните случаи направеното вложение инвестиция, т.е. закупените държавни ценни книжа са били съхранявани около 6 месеца, вместо поне две години, след издаването на указа за придобиване на българско гражданство\", каза Цацаров.   Трябва да бъде променена възможността за даване на българско гражданство срещу инвестиция, каза още главният прокурор.    \"Проблемът е, че просто липсва каквато и да е възможност за достъп до информация, проверка или контрол. Дори към момента на подписване на указа, такава информация не може да бъде добита. Отделен е въпроса, че придобиването на инвестиционно гражданство в много случаи е било установено в резултат на действащи канали, свързани с определени адвокатски кантори и с набавянето със съответния образцов набор от документи\", допълни още Цацаров.    \"Вторият подход, който пак е въпрос на ваша преценка е съвсем друг. То е да бъде обмислено, аз съм привърженик на него, но някой би казал, че би бил твърде рестриктивен, дали въобще е необходима разпоредба като тази на чл. 14а в Закона за българското гражданство да съществува. Дали сме, не става дума, че сме изостанала или друга държава, но дали наистина можем да даваме българско гражданство за направени инвестиции. Ако наистина има крупен инвеститор, който може да получи българско гражданство, като признание на направената огромна инвестиция, която действиетлно е направил в икономиката на страната, той може да направи други хипотези. Да отваряме така широко вратата за всеки дошъл от някъде, успял да използва съществуващите законови механизми и след това да тръгне с един български паспорт, който го прави гражданин на ЕС на територията на Европа, това според мен е нещо, което трябва да бъде променено по най-бързия начин\", заяви още Цацаров.   В два други случая за придобиване на българско гражданство са използвани неистински документи, води се разследване, каза Сотир Цацаров пред журналисти.    По отношение на седемте случаи, които бяха разгледани нарушения няма. В крайна сметка законът позволява тези безобразие. В два други случая са използвани неистински документи и съответно се води разследване за тях.    \"Едната теза е, че ние трябва да поддържаме българите, които са извън пределите на нашата страна. От друга страна, ако под тази теза ние прикрием възможността граждани на съседни нам страни, които не са членки на ЕС да придобият българско гражданство срещу едно неизвестно как издадено удостоверение, това поставя много големи въпросителни\", допълни Цацаров. Според него това поставя една по-голяма въпросителна относно действителните им намерения. \"Те българи по произход ли са и искат българския паспорт, защото имат български дух и са българи по произход или са българи по произход само на базата на едно църковно удостоверение\", допълни още Цацаров.    Във връзка с изслушването си в комисията за българското гражданство, Цацаров коментира:    \"Според мен са възможни два подхода. единият е да бъдат лимитирани стриктно възможностите, при които може да се получава българско гражданство чрез инвестиции. Освен това да бъде въведен контролен механизъм, който да установява, че инвестицията, която е направена и която е послужила за придобиване на българско гражданство се поддържа във времето според изискването на закона. По сега действащия закон трябва да поддържаш тази инвестиция поне две години. Такъв контролен механизъм няма. Липсата му води до правене на инвестиция по възможно най-лесния начин - закупуване на държавни ценни книжа и освобождаването от тази инвестиция дори непосредствено преди издаването на указа. Това е единият подход. Вторият е да бъде отменена изцяло разпоредбата, с която може да се придобива гражданство срещу инвестиции\", допълни още Цацаров.    По думите му сега има възможност за придобиване на гражданство за заслуги към държавата. Цацаров посочи, че е привърженик на втория подход.    \"В крайна сметка една форма на почетно гражданство при крупна инвестиция може да оправдае и да доведе до ситуация, при която истински крупен инвеститор получи българско гражданство като признание за неговата инвестиция\", допълни още Цацаров. На въпрос какво се случва с държавната агенция за българите в чужбина, Цацаров посочи, че последната му информация е, че се готви обвинителен акт. \"Това, което забави обвинителния акт, всъщност беше изготвянето на веществените доказателствени средства от Държавна агенция \"Технически операции\", допълни още Цацаров.   ", "date": "2019.09.18", "title": "Цацаров: До момента в 7 случая съм предложил отмяна на придобито българско гражданство "}
{"url": "http://epicenter.bg/article/Tsatsarov--za--otpadane-na-sakratenite-sadebni-sledstviya-pri-tezhki-prestapleniya-/193050/3/0", "text": "Главният прокурор Сотир Цацаров подкрепи предложенията на БСП, ВМРО и \"Воля\" да отпаднат съкратените съдебни следствия при умишлени убийства и при тежка телесна повреда, предаде БНР. Това е една от посоките, които дебатират депутатите от правната комисия, а другата е предложението на ГЕРБ, свързано с промяна в Наказателния кодекс.    ГЕРБ, БСП и \"Обединени патриоти“ вече внесоха отделни законопроекти за промени в наказателното производство при тежки престъпления.    Цацаров заяви, че е убеден, че трябва да отпадне съкратеното съдебно следствие за тежките умишлени престъпления, тъй като това е ценностен избор между това дали искаме бърз и ефективен процес, или да бъде задоволено общественото чувство за справедливост. Той заложи на второто.   Що се отнася до проекта на ГЕРБ, неговите опасения са, че ако тази промяна, свързана със съкратеното следствие, бъде направена през Наказателния кодекс, това ще даде възможност, когато се стигне до финала на разследванията и до дела, подсъдими или обвиняеми да се възползват от по-леката мярка, тоест, отново, въпреки че има промяна, те да могат да получат редукция от 1/3.    На заседанието на правната комисия присъстват представители на Върховния касационен съд и правосъдният министър, както и близки на жертви на тежки престъпления, а това дава основание да се очаква, че ще се постигне съгласие по тези законопроекти, които днес се очаква да бъдат приети на първо четене.        \"Без никакви партийно-политически алтернативи, агресия или използване на случая. Днес ще се гледа нашият закон в правна комисия. Обръщам се към всички - политици, общественици, всички. Няма претенции в тази работа. Вие ще чуете мъката на хората и единственото им желание техните близки да бъдат възмездени справедливо\".    , че трябва да се сложи край на една порочна практика:    \"Запознати сме с абсурдите на този правен институт и може би най-кристалният пример за това как може да се злоупотреби с него, е случаят с убиеца на Вероника - момичето от Търново, който е убил веднъж, има опит за убийство, убил е след това Вероника, защото е излязъл, ползвайки се от тези съкратени съдебни следствия. Вероятно след няколко години отново ще бъде на свобода. Това е абсурд, който трябва да бъде прекратен веднъж завинаги\".        Председателят на правната комисия и депутат от ГЕРБ Анна Александрова обясни мотивите, с които ГЕРБ предлагат да се запази съкратеното производство и да има субективна преценка на съда:    \"Съдът да преценява с оглед на това, че смятаме, че той е господар в наказателното съдебно производство. Той да прецени за най-тежките престъпления да бъде дадена възможност за най-тежките наказания. Това е нашето предложение с оглед на това, че въвеждайки отмяна на съкратеното съдебно следствие, общият ред ще продължи много дълго. Това е изключително болезнена тема за пострадалите хора, много дълъг процес\".    От ГЕРБ предлагат да бъде дадено право на съда да преценява дали и с колко да се редуцира наказанието при самопризнание, каза по-рано в предаването \"Преди всички\" Анна Александрова:    \"Именно и в тази посока сме изпратили искане до европейските държави да видим как там се прилага инструментът на тези тежки престъпления - убийство, за тежка телесна повреда, изнасилване и блудство има ли там съкратено съдебно следствие. Да вземем пример от другите държави, работещите механизми\".    Според нея с оглед бързината на съдебния процес е необходимо да остане възможността за редукция на наказанията при тежки престъпления, когато извършителят направи самопризнания.    Предложението на ГЕРБ е редукцията да не е еднa трета, както е сега, а една пета, каза в предаването \"Преди всички\" председателят на правната комисия към НС:    \"Смятаме, че в наказателния процес в съдебна фаза съдът е този, който следва при всички събрани доказателства по време на процеса и становищата на прокуратурата, и свидетелите, и експертизите да има възможността да наложи максималното наказание, а ако той прецени да намали, естествено това подлежи на дебат, една пета, една осма, ако предложат колегите - една шеста, това е по-разумният вариант. Хората трябва да знаят, че при евентуално премахване на съкратеното съдебно следствие целият процес, който започва това са години, години наред, поканили сме всички заинтересовани страни, ще чуем всички гледни точки\", посочи Александрова.      На протест пред Народното събрание граждани и близки на жертви на тежки престъпления поискаха да отпадне възможността за намаляване на наказанията при такива престъпления, ако извършителят е направил самопризнания. От името на близките беше внесена подписка, подкрепена от близо 15 000 души, които настояват съкратеното следствие да отпадне изцяло при тежки умишлени престъпления.    Близки на починалото, след като беше малтретирано, момиченце от село Сотиря, внесоха в парламента подписка с исканията си. Пред журналисти в Народното събрание бабата на детето настоя:    \"Да се хванем всички партии за ръце, да не се делим на бели, червени, жълти, зелени и сини, и да изградим този закон веднъж завинаги. Да няма следващи убийци, които са на свобода\".", "date": "2019.09.18", "title": "Главният прокурор е „за“ отпадане на съкратеното производство при тежки престъпления "}
{"url": "http://epicenter.bg/article/Tsatsarov-kam-advokatite--Ivan-Geshev-ne-e-kandidat-za-predsedatel-na-Visshiya-advokatski-savet-/193052/3/0", "text": "Иван Гешев не е кандидат за председател на Висшия адвокатски съвет. Това каза главният прокурор Сотир Цацаров пред журналисти по повод разпространена по-рано днес позиция на Висшия адвокатски съвет срещу кандидатурата на Иван Гешев за обвинител №1, предава репортер на Агенция \"Фокус\".    В концепцията му няма нищо за адвокатурата, коментира главният прокурор.    \"Всеки има право на позиция и всяка позиция трябва да бъде уважавана, включително и тази на Висшия адвокатски съвет\", заяви още Цацаров.   \"Висшият адвокатски съвет счита, че кандидатът г-н Иван Гешев не показа, че притежава нужните качествата, за да бъде избран за главен прокурор на Република България и да отговори на високите очаквания, на правната общност и в частност на адвокатурата, а и на обществото като цяло. Обръщаме се към Вас с искане да не одобрявате кандидатурата на единствения кандидат за главен прокурор, да прекратите настоящата и да насрочите нова процедура.    Висшият адвокатски съвет се надява, че ще имате воля и смелост да проведете честна и справедлива процедура за избор на нов главен прокурор, която да не буди каквито и да било съмнения и да доведе до избор на кандидат, който е безспорен правен и морален авторитет\", се кава в писмо на Адвокатския съвет до ВСС.  ", "date": "2019.09.18", "title": "Цацаров към адвокатите: Иван Гешев не е кандидат за председател на Висшия адвокатски съвет "}
{"url": "http://epicenter.bg/article/Maya-Manolova--Ne-se-gordeya-s-povedenieto-si-po-vreme-na-protestite-sreshtu-Oresharski--Tova-beshe-greshka/192976/2/0", "text": " Важна ми е подкрепата и от неправителствени организации, и на всеки столичанин, независимо от неговите партийни пристрастия. Каузата ми е София и смяна на модела на управление на столицата.   Това заяви кандидат-кметът на София Мая Манолова в сутрешния блок на Нова телевизия.   Интервюто й беше много силно - експертно, откровено, емоционално. Мая Манолова посочи свои грешки като политик, беше остра по отношение на управлението на София днес, но не беше агресивна. Защити работата си като омбудсман и разкри механизмите, чрез които ще управлява столицата, ако бъде избрана за кмет.   “  но столичани се питат дали парите им се харчат ефективно, дали им харесва града, дали е чисто и дали обществените поръчки са прозрачни”, каза още тя.    “  Днес в едно дигитално училище ще обсъдим идеята за “умен град”. Чрез приложение ще може да се следи всяка обществена поръчка, това е предложението ми. Когато процедурата е електронна и тя е изложена онлайн, тогава ще е ясно, кой и защо е спечелил определена процедура”, разкри Манолова.    “ , че ще се чисти и след изтичане на договора, до избирането на нова фирма. Проблем с почистването няма как да има”, допълни кандидат-кметът на София.    “Защо Фандъкова най-после не излезе в отпуск, за да може състезанието да е коректно. Не е честно да си правиш ПР през общински мероприятия и чрез откриване на обекти”, попита Манолова.    \"5-6 листи ще подкрепят кметската ми кандидатура. Кампанията е негативна, но не я започнах аз\", коментира още бившият омбудсман.    “  Наистина не се гордея, това е една от грешките ми. Нека това да се изясни, да не остане недомлъвка в това студио. Вече от позицията на времето гледам по друг начин на това свое поведение, то беше грешка. Наистина не се гордея с това. Казах, че съм предложила Пеевски, което не е вярно. Тогава всички мъже в парламента се криеха, аз излязох пред парламента \", обясни тя.\"Правила съм много грешки\", добави още тя.    \"Това е опит да бъде предотвратена една възможност за манипулация на изборите. Аз имах сигнал и го подадох. Ако вие или някой гражданин имате информация, че манипулирам изборите, моля да информира прокуратурата. Единственото, което беше нередно, е да се правят изявления в деня за размисъл. Аз такива изявления не съм правила\", добави тя.  \"  Искам \"похитеният\" град София да се върне на гражданите. Нека да покажем, че парите могат да се харчат ефективно. Промяната ще тръгне от София.   На въпрос дали, ако не стигне до балотаж за кметското място, а за финала се класират кандидатите на \"Демократична България\" или \"Спаси София\", Манолова би ги подкрепила, тя категорично заяви, че ще гласува за който и от двамата стигне до втория тур на вота.    \" - те са хората, които искат промяна и по-зелен град\", каза тя.   \"  на неправителствените организации, с които сме стояли зад каузи. Ценна ми е подкрепата на всеки столичанин, защото промяната в София е необходима. Аз мога да направя промяната в София.\"    Според нея въпросът е дали София им харесва на софиянци.    \"  Плаща ли се по няколко пъти за ремонт на ремонта, рекултивация на рекултивацията?   който взема решенията в столицата\", попита Манолова.    Тя уточни, че   в която ще бъдат ключени идеи за превръщането на столицата в умен град с изцяло електронна община.  , да провеждаме електронни референдуми. Когато всичко е пред хората, ще е ясно кой и защо е спечелил дадена обществена поръчка, каза още тя.    Манолова подчерта, че не е необходимо да има собствена листа с общински съветници.  \"  каза Манолова.    Тя посочи, че листата на ДБГ, НДСВ, ЗНС и Път на младите не е нейна, но ще я подкрепя.    \"  Фандъкова в момента може да разчита на пълно мнозинство, но това не прави управлението по-добро. Този модел не работи. По-честното отношение е да доказвам всяко решение с аргументи. Всичко да е на масата, а по сложните теми ще питаме гражданите - да има ли завод за изгаряне на отпадъци, коя улица да асфалтираме, как да направим транспортните връзки по-удобни\", каза Манолова    , помия, което показвало колко много се страхуват от промяната.  \"В един сайт, който е близък до властта, само за един ден преброихме 12 публикации срещу мен. В същото време същата \"медия\" възхвалява Борисов и Фандъкова\", посочи Манолова.      \"Може да се управлява почтено и в интерес на гражданите, да стане умен и зелен град. Парите могат да се харчат ефективно, да има тротоари, спортни зали по кварталите. Нямам намерение да се занимавам с партийна политика.  \", каза още Манолова.   ", "date": "2019.09.18", "title": "Мая Манолова: Не се гордея с поведението си по време на протестите срещу Орешарски. Това беше грешка"}
{"url": "http://epicenter.bg/article/Podpisaha-dogovora-za-materialite-za-izgrazhdaneto-na--quot-Turski-potok-quot--prez-Balgariya-/193007/2/0", "text": "\"Булгартрансгаз\" ЕАД и обединение \"Консорциум Аркад\" подписаха в МС договора за изграждане на българската част от \"Турски поток\", който предвижда прокарване на тръбопровод от турско-българската до българо-сръбската граница.   Това се случи в Министерски съвет в присъствието на премиера Бойко Борисов, енергийния министър Теменужка Петкова, министъра на промишлеността и търговията на Руската федерация Денис Мантуров и посланика на Кралство Саудитска Арабия Масфер Бил Абдулрах.   Договорът е между \"Булгартрансгаз“ и обединение Консорциум \"Аркад\" за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българско-сръбската граница.  \"Стойността на договора е 1,102 милиарда евро, срокът, за който трябва да бъде реализиран, е 615 календарни дни от датата на сключването, като в първите 250 дни трябва да бъде изградена линейна инфраструктура от 308 км\", заяви шефът на \"Булгартрансгаз\" Владимир Малинов, подканен от Бойко Борисов.    \"Проведоха се много срещи, включително и с руските партньори, с колегите от Саудитска Арабия. Това е така нареченият \"Балкански поток\", изтъкна министър-председателят Борисов. \"Една прозрачна процедура. Държавната компания на Саудитска Арабия се класира първа и почваме изпълнение\", подчерта премиерът.    \"Докато някои питат и обясняват какви са нашите отношения със съседите, с Русия и Саудитска Арабия, ние пред вас днес подписахме договор за изпълнение. Днес, когато финализирахме договора, финансирането е осигурено. Става дума за огромна инвестиция. Никой не вярваше и никой нямаше да направи това“, каза Борисов.    \"По-голямата част от тръбите са вече тук, сега започват да ги разпръсват\", продължи премиерът, като подчерта, че \"Южен поток беше спрян за корупция при обществени поръчки,\"    \"През България ще тече газ, а ако видим зор с бензина, ще ги помолим и малко бензин да пуснат - това в рамките на шегата\", подхвърли Борисов. \"В момента ни следят онлайн, използвам случая да ги поздравя в Рияд. Това, което се разбрахме в Рияд, една година по-късно е вече факт\".    \"Разчитаме да участваме и сме подали съответната заявка за строежа на атомната централа „Белене“, каза на свой ред министърът на промишлеността и търговията на Руската федерация Денис Мантуров след срещата си с българския премиер Бойко Борисов.    „Обсъдихме енергийната тематика като голям блок за взаимодействието. Освен енергийната тема, говорихме за взаимно доставка на машини и техника. Имаме интерес да купуваме фармацевтична продукция. Имаме интерес да разширяваме това сътрудничество и искаме да доставяме на българския пазар нашата продукция. Говорихме и за хуманитарно сътрудничество. Признателни сме, че в българските училища се изучава руски език. Български деца всяка година се учат в нашите университети, интересът на младите към образование в Русия се увеличава“, добави още той.   Договорът за \"Балкански поток\" е между „Булгартрансгаз“ и обединение Консорциум „Аркад“ за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българко-сръбската граница. Това е важна стъпка за взаимоотношенията на България и Саудитска Арабия. От страна на \"Булгартрансгаз\" договорът бе подписан от Любомир Кръстев, а за \"Консорциум Аркад\" - Хани Али Абдул Латиф Абдул Хали.", "date": "2019.09.18", "title": "В присъствието на Борисов и Денис Мантуров се подписа договорът за \"Турски поток\" през България"}
{"url": "http://epicenter.bg/article/Borisov-dovolen-ot-podpisvaneto-za--quot-Turski-potok-quot--Ostavame-v-gazovata-igra-/193014/2/0", "text": "\"Докато някои питат и обясняват какви са нашите отношения със съседите, с Русия и Саудитска Арабия, ние пред вас днес подписахме договор за изпълнение. Днес, когато финализирахме договора, финансирането е осигурено. Става дума за огромна инвестиция. Никой не вярваше и никой нямаше да направи това“. Това заяви видимо доволен премиерът Бойко Борисов на церемонията в Гранитната зала на МСП по подписването на договора за изграждане на българската част от \"Турски поток\". Договорът е между \"Булгартрансгаз\" ЕАД и обединение \"Консорциум Аркад\".    Стойността му е 1,1 млрд. евро, а срокът за реализация е 615 календарни дни. В рамките на първите 250 дни трябва да бъде изградена 308 км линейна структура, което ще позволи доставянето на газ към Сърбия.   \"Проведоха се много срещи, включително и с руските партньори. Това е т.нар. \"Балкански поток\". Огромни усилия ни струваше, но при една много прозрачна и честна процедура държавната компания на Саудитска Арабия се класира първа и от утре почваме изпълнение, разказа министър-председателят.    \"Тръбите вече с в България, финансирането е осигурено, това е огромна инвестиция. Понеже всеки ден съм обещал заводи, училища, инвестиции, за да си личи \"провалът\" по-хубаво, коментира премиерът, имайки предвид критиките на президента Радев, че управлението на Борисов е провал.   В момента изграждаме интерконектора с Гърция. През септември сигурно ще пуснем систумата за 30 млрд. кубически метра - огромно съоръжение.   \"Дори с моето всепризнато чувство да скромнича, ще каща – ако не бяха личните ни взаимоотношения с престолонаследника и с краля на Саудитска Арабия, този проект нямаше да се случи\", заяви Борисов.  А помните как стартираха моите \"честни\" политически опоненти - проектът \"Южен поток\" беше спрян не заради друго, а заради корупция и обществени поръчки, проведени по непрозрачен начин, заяви Борисов.   \"През България ще тече газ и от Русия, и от нашите съседи, и от интерконектора. Ако видим много зор с цената на бензина, ще ви караме и бензин да пускате по него\", обърна се на шега министър-председателят към представителите на саудитската компания.   \"Ще спечелим от този проект, защото оставаме в газовата игра. Иначе, тап-танап, потоците обикалят покрай България. След спирането на \"Южен поток\" по време на предишното правителство заради корупция и прекратяването по вина на Запада на \"Набуко Уест\", където ние бяхме моторът, всички газови потоци обиколиха България. Ще печелим от транзитни такси, след като се изплати, газопроводът ще си остане български, когато си изплати. И най-вече, нашите съеди от Северна Македония, Сърбия и Унгария ще имат алтернативен газ. Плюс интерконектора с Гърция оставаме на картата на газопразпределението, иначе просто изчезваме, подчерта Борисов.   В сравнение с \"Южен поток\", цената на този газопровод е с 1 млрд. надолу, добави той.", "date": "2019.09.18", "title": "Борисов доволен от подписването за \"Турски поток\": Оставаме в газовата игра! Това ли е \"провалът\"?"}
{"url": "http://epicenter.bg/article/D-r-Mihaylov-za-shefovete-v-BNR--Tezi-hora-sa-nadareni-s-tvorcheska-glupost-/193036/2/0", "text": "\"Тези хора са надарени с творческа глупост. Да спреш програмата и да се заплетеш в лъжи след това, от самия връх на администрацията до последния човек, който се оказа в случая ням (техническото лице, „извършило профилактиката“) - всички демонстрираха завидна глупост. На тези хора не бива да бъде поверявана обществена институция от такъв тип. Това само по себе си е скандал“. Това заяви пред БНР психиатърът и богослов д-р Николай Михайлов.    И добави: „Това са хора, които нямат нито човешка, нито професионална зрялост. Те са срам за институциите, които оглавяват. Ще трябва да изберете похватите на съпротивата“.  Според д-р Михайлов от работещите в БНР зависи дали генералният директор ще подаде оставка. „Аз мисля, че накрая Бойко Борисов, в неговия стил, ще се освободи от тях. Ще се получи нещо като двойна победа“.    Откъде са се взели такъв тип ръководители, попита д-р Михайлов и сам отговори: „От тази власт, която не може да повлича след себе си нищо друго, освен такъв тип хора“. По думите му сме омагьосани да бъдем посредствени.     „Тази страна се управлява посредствено. … Една власт, която сама по себе си е деградирана, не носи със себе си нито човешка, нито професионална зрялост, за да бъде уважавана. Тази власт деградира отгоре до долу българската публичност и спорадично се решава на безобразие като това. Това безобразие обаче не е единично, то е елемент от един букет от безобразия – започна се от енигмата, наречена хакери, мина се през тази гротеска, наречена шпиони от средите на русофилите, за да манифестира нищетата на българската евроатлантическа солидарност“, каза още той.    Демократичните промени трябва да се водят качествено, иска се ценз, такт, въображение и свобода от това, срещу което уж се борим, но което възпроизвеждаме стилистически, каза в заключение д-р Николай Михайлов пред „Хоризонт“.", "date": "2019.09.18", "title": "Д-р Михайлов за шефовете в БНР: Тези хора са надарени с творческа глупост "}
{"url": "http://epicenter.bg/article/Radev--Razvitieto-na-otnosheniyata-s-Braziliya-e-prioritet-na-vanshnata-ni-politika-v-Latinska-Amerika/193041/2/0", "text": "Държавният глава удостои бразилския посланик у нас Ана Мария Сампайо Фернандес с орден „Мадарски конник“ първа степен.   Развитието на отношенията с Бразилия е дългосрочен приоритет на българската външна политика в региона на Латинска Америка. Това заяви президентът Румен Радев на „Дондуков“ 2 при награждаването на посланика на Бразилия у нас Ана Мария Сампайо Фернандес с орден „Мадарски конник“ първа степен.   Дипломатът, чийто мандат в страната ни приключва, получи държавното отличие за нейните големи заслуги за укрепването и развитието на българо-бразилските отношения. Това съобщиха от прессекретариата на държавния глава.   По време на церемонията в Гербовата зала държавният глава Румен Радев отбеляза ролята на посланик Сампайо за развитие на традиционно приятелските отношения между България и Бразилия.   Ценим особено активната работа на посланик Сампайо за активизиране на политическите контакти и за доброто взаимодействие по отношение на кандидатурите на двете страни за членство в Организацията за икономическо сътрудничество и развитие, посочи президентът.   Държавният глава открои приноса на бразилския дипломат и за задълбочаване на търговско-икономическото сътрудничество между България и Бразилия, стокообменът за миналата година е нараснал с 80%. Развитие бележи и договорно-правната база между двете страни в областта на икономиката, търговията, науката и технологиите.   Богатият професионален опит и активна работа на посланик Сампайо допринесоха безспорно за развитие на политическите отношения, на търговско-икономическото сътрудничество и за укрепване на деловите и културните връзки между нашите страни, отбеляза още държавният глава.   Посланик Сампайо благодари за оказаната й чест и подчерта, че приема ордена като награда за отличните взаимоотношения между Бразилия и България през последните десетилетия. Дипломатът отбеляза ролята на България в поддържането и насърчаването на регионалния мир и просперитет. Общи са интересите на двете страни в областта на устойчивото развитие, правата на човека и международния мир. България е престижен магнит за бразилските професионални музиканти и студенти в областта на класическа музика, каза още дипломатът. На церемонията днес присъстваха представители на дипломатическия корпус у нас, на изпълнителната и законодателната власт.", "date": "2019.09.18", "title": "Президентът: Отношенията ни с Бразилия са приоритет на външната ни политика в Латинска Америка"}
{"url": "http://epicenter.bg/article/Radev--Ne-priemam-integratsiyata-na-Severna-Makedoniya-da-stava-za-smetka-na-balgarskata-istoriya/193048/2/0", "text": " Това каза президентът Румен Радев във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония, предаде Агенция „Фокус“.   Радев благодари на съпредседателите на комисията за положените досега усилия и положителните резултати в изпълнение на Договора за добросъседство между България и Република Северна Македония.   Въпреки това,    „Напредъкът във вашата работа е основен критерий за изпълнението на Договора за добросъседство. Последната среща на комисията буди безпокойство.  . Следващият месец може да се окаже ключов в нашите отношения, защото Съвета на ЕС може да вземе решение за започване на преговори за членство на Република Северна Македония.    - събития, личности, корекция на учебници, надписи в музеи, позиция на обществените медии, на паметни плочи, то българското правителство може да продължи с политиката си на безусловна подкрепа на членството на Република Северна Македония в ЕС.   , които да залегнат изрично в преговорната рамка за Република Северна Македония.    България ще покаже отговорност за стабилността на ЕС. Не приемам тази интеграция да става за сметка на употребата на българската история, език и идентичност като разменна монета“, коментира още президентът.", "date": "2019.09.18", "title": "Радев: Не приемам интеграцията на Северна Македония да става за сметка на българската история"}
{"url": "http://epicenter.bg/article/Ninova-obsadi-s-poslanika-na-Kitay-zadalbochavaneto-na-satrudnichestvoto-mezhdu-dvete-ni-strani/193061/2/0", "text": "Председателят на НС на БСП Корнелия Нинова се срещна с Н. Пр. г-н Дун Сяодзюн, Извънреден и пълномощен посланик на Китайската Народна република. Това съобщиха от пресцентъра на партията.    В рамките на срещата, в която взе участие и зам.-председателят на БСП Деница Златева, бяха обсъдени различните възможности за задълбочаване на сътрудничеството между двете партии и двете държави.    Приветствайки постигнатия до момента напредък от сътрудничеството в рамките на \"17+1\", Нинова подчерта значението на постигането на реални и измерими резултати по инициативата \"Един пояс, един път\".    Тя уточни, че Китайската Народна република представлява важен партньор за България и изрази надежда за задълбочаване на двустранното икономическото сътрудничество.   ", "date": "2019.09.18", "title": "Нинова обсъди с посланика на Китай задълбочаването на сътрудничеството между двете ни страни"}
{"url": "http://epicenter.bg/article/Fandakova-Predi-az-da-stana-kmet-Sofiya-vlizashe-ot-kriza-v-kriza-/193063/2/0", "text": "Работата за София трябва да продължи, защото трябва именно работа, а не приказки. Имам ясна програма, приоритети и готови проекти. Много е важно да не се губи темпо.   Това сподели в предаването ''Лице в лице'' по bTV кметът на София и кандидат за нов мандат Йорданка Фандъкова.    ,,Преди аз да стана кмет на града София влизаше от криза в криза. Помните, по улиците се движеха 40-годишни ''Икарус''-и, имаше разпродадени детски градини, а ние успяхме да подменим 90% от автобусите и да построим около 100 нови детски градини. Сега новите приоритети са чистотата на въздуха, дигитализацията, поради което имаме нужда от нови хора и нови идеи'', добави Фандъкова.    ,,Улица ''Граф Игнатиев'' беше голям урок за нас. В изпълнението на целия проект имаше проблеми – и в проекта, и в надзора и в изпълнението, разбира се. Ето защо настояваме за промяна в законодателството и носене на професионална отговорност за изпълнителите, тоест да им се отнемат лицензите при лошо свършена работа, каквато практика има например в съседна Сърбия'', обясни тя за ремонта на ''Графа''.    По отношение на въпроса с фирмите за почистване Йорданка Фандъкова увери, че ценовите оферти за избор на фирмите ще бъдат отворени след края на изборите и тогава ще се вземе окончателното решение. Тя допълни още, че договорите са публични и са качени на сайта на Столична община.    ,,Ние сме тези, които превърнахме старите депа в зелени площи и гори. Помните ''Суходол'' какво беше, а днес сме в много напреднала фаза, тъй като там засаждаме новата гора на София. Градът просто има нужда от здрава работа'', сподели още столичният градоначалник.    ,,54% от чуждестранните инвестиции са в София, безработица на практика няма, а и тук се формира около 40% от БВП на страната. Разбира се, много важно е и привличането на технологични компании, защото именно технологиите са перспективата пред града'', подчерта кметът на столицата.    ,,Строителството на детски градини е важно и то не спира, програмата ни е изключително мащабна'', отбеляза още Фандъкова.    На въпрос кой е най-големият ѝ личен провал като кмет на столицата Фандъкова заяви, че е в дълг към софиянци по отношение на достъпа до планината Витоша и къпалнята ''Мария Луиза''.    ,,Радвам се на всичко, което сме направили, било то малко или голямо. Знаете, хората в София са много различни и с много различни изисквания'', завърши Йорданка Фандъкова.", "date": "2019.09.18", "title": "Фандъкова: Преди аз да стана кмет София влизаше от криза в криза "}
{"url": "http://epicenter.bg/article/Radev-pred-Denis-Manturov--Zastoyat-v-dvustrannite-otnosheniya-mezhdu-Balgariya-i-Rusiya-e-preodolyan/193064/2/0", "text": "Президентът Румен Радев се срещна с Денис Мантуров - министър на промишлеността и търговията на Руската федерация, който е и съпредседател на Междуправителствената българо-руска комисия за икономическо и научно-техническо сътрудничество. Това съобщиха от прессекретариата на държавната глава.    Държавният глава прие министъра на „Дондуков“ 2, след като вчера се състоя 17-ото заседание на междуправителствената комисия.    Президентът Радев и министър Мантуров изразиха очакване успешните резултати от заседанието да имат положително влияние върху двустранните икономически отношения.  На срещата беше обсъдено сътрудничеството в сферата на икономиката, енергетиката, търговията, туризма.    Българският държавен глава посочи, че през последните две години срещите на високо политическо ниво са ясен сигнал, че застоят в двустранните отношения между България и Русия е преодолян. Знак за това е и подписването днес на договора за разширението на газопреносната мрежа от турско-българската до българо-сръбската граница, който касае реализацията на газопровода „Турски поток“ на българска територия.    Президентът изтъкна важността енергийните проекти да се реализират на прагматична и взаимноизгодна основа.    Румен Радев приветства изпълнението на дейностите по удължаване на срока на експлоатация на 5-и енергоблок на АЕЦ \"Козлодуй\" и изрази надежда за успешното приключване на мерките по 6-и блок на централата в указания времеви график.    По време на срещата беше обсъдено и двустранното военнотехническо сътрудничество и свързаните с него лицензионни въпроси.  Президентът Радев изрази очакването на България въпросът да бъде разрешен чрез рационален подход, изгоден и за двете държави, като не се обвързва с други теми от двустранното партньорство.", "date": "2019.09.18", "title": "Радев пред Денис Мантуров: Застоят в двустранните отношения между България и Русия е преодолян"}
{"url": "http://epicenter.bg/article/Ivan-Totev-nyama-i-da-e-shef-na-predizborniya-shtab-na-GERB-v-Plovdiv/193065/2/0", "text": "Настоящият кмет на Пловдив и председател на градската структура на ГЕРБ  Иван Тотев няма да се кандидатира за никакъв изборен пост в предстоящата кампания за местния вот, съобщава \"Дарик радио\".  Освен че няма да е в листата за общински съветници, той няма да е начело и на предизборния щаб на партията на Бойко Борисов. Това ще е зам.-кметът по култура Александър Държиков. Очаква се Изпълнителната комисия на ГЕРБ да утвърди кандидатите за районни кметове на втория по големина град в страната. Припомням, че самият Тотев се отказа преди време публично от битката за градоначалник. Иван Тотев коментира, че в избираемата листа на партията има и гражданска квота, в която влизат лица, близки до номинирания от ГЕРБ за кмет на Пловдив - сегашен областен управител Здравко Димитров. По думите на градоначалника, в нея ще се очаква да бъдат включени известни пловдивчани като двамата лекари проф. Димитър Шишков и Калин Калинов, оперният изпълнител Ивайло Михайлов, Анести Тимчев и арх. Владимир Маринов Фаворити за раойнни кметове са досегашните кметове Георги Стаменов - за „Централен“, Костадин Димитров - за „Тракия“ и Димитър Колев - за „Западен“, а новите номинации са на бившия депутат Костадин Язов- за „Южен“, шефът на „Чистота“ Иван Стоянов - за „Източен“ и директорът на „Паркове и градини“ Стоян Алексиев - за „Северен“.  Копирано от standartnews.com", "date": "2019.09.18", "title": "Иван Тотев няма и да е шеф на предизборния щаб на ГЕРБ в Пловдив"}
