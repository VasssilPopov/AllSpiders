{"url": "http://epicenter.bg/article/Borisov-obyasnyava-zashto-Severna-Makedoniya-i-Albaniya-tryabva-da-sa-v-ES-i-NATO--NA-ZhIVO-/194851/2/0", "text": " заяви премиерът Бойко Борисов на среща с членове на Американската търговска камара в България, посветена на двустранните отношенията.    след подли атаки срещу управляващите и обвинения в лобизъму стана ясно от думинте на премиера пред американския бизнес у нас.   Бойко Борисов изтъкна, че се е направило толкова много, преди да се закупят новите изтребители F-16. \"  При всичките ни срещи винаги сме поставяли геостратегическото положение на България, никога не е ставало дума за лобизъм или корупция\", каза Бойко Борисов. \" , заяви Борисов.     на 10 юли 2019 г. министрите от кабинета \"Борисов-3\" одобриха покупката на 8 изтребителя Ф-16, договорите отидоха в Народното събрание за ратификация. Сделката не бе одобрена от БСП, \"Воля\" и \"Атака\".    На 15 юли правителството актуализира бюджета заради закупуването на изтребителите. В законопроекта се предвижда и увеличение на дефицита по държавния бюджет с 1,829 млрд. лв. до 2,228 млрд. лева.    На 23 юли президентът Румен Радев наложи вето върху сделката за покупка на осем изтребителя Ф-16. Мотивите на президента бяха искането стратегическите решения, свързани с отбраната и националната сигурност да се взимат с широк консенсус и подкрепа.    След това Радев изтъкна, че в сделката разходите по придобиване, постигнати включително и с имитиране на нов дълг, поставят под въпрос възможностите за временно осигуряване на липсващите способности на самолетите.  На 26 юли, в парламента бе отхвърлено ветото на президента Румен Радев върху четирите закона за придобиване на изтребителя Ф-16 от САЩ.    По думите му тази сделка ще помогне на страна ни по-добре да защитава своето небе, а и морските територии, ще бъдат създадени работни места.    , заяви Ранди Хауърд, директор за бизнес развитие на \"Локхийд Мартин\".  , че ще бъде разработена специална програма за обучение на пилоти и на персонала, който поддържа самолетите, ще има и подкрепа при необходимост от ремонт или друго техническо съдействие.  и ще отговаря на най-новите технически изисквания, увери Хауърд и изтъкна, че в процеса по сделката е било работено в сътрудничество с правителството на САЩ, използвани са били професионалисти с много опит, за да бъде сигурна българската държава ни къде отиват парите й и да се знае, че цената е справедлива.    изтъкна той.   Стъпваме на чистия извор - на корените, оставяме историята на историците, категоричен е министър-председателят, говорейки за българо-македонските отношения.    министър-председателят.   \"Само хубави неща се чуват за нас, и само за свършена работа.  , каза Борисов.    , добави още Борисов.    \"В много сфери се направиха много неща, нима не съм ги изброявал всичките?   Не само да го признават, но и да го говорят и рекламират. Това не е лесно\", сподели премиерът.    \"  По темата трябва ли Северна Македония да влиза в ЕС и НАТО сме на едно мнение\", добави Борисов.  \"  Европа се отърсва от старите си доспехи и се ориентира към Запада. Ние не правим нищо без нашите съседи и другите ни партньори. „Всички наши съседи се радват, че правим газови магистрали, защото ще се възползват от тях. Всичко е впечатляващо.  , подчерта министър-председателят на България.  \"  Това показва доверието в нас и развитието на икономиката ни. Благодарим Ви и се надяваме сътрудничеството ни да продължи\".    Премиерът Бойко Борисов, вицепремиерите Томислав Дончев и Красимир Каракачанов и министри са поканени на среща с членове на Американската търговска камара в България, посветена на двустранните отношенията.   Тя започна от 9.00 ч. в \"София хотел Балкан\".    ", "date": "2019.10.07", "title": "Борисов: Съпротивата срещу сделката за F-16 беше яростна и подла, но я направихме необратима!(ВИДЕО)"}
{"url": "http://epicenter.bg/article/Trifonov-kam-Gerdzhikov--Poyasnyavam-za-profesora---zakonat-ne-prechi-da-se-registrira--Nyama-takava-darzh/194888/2/0", "text": "    \"ЗАКОН ЗА ПОЛИТИЧЕСКИТЕ ПАРТИИ    Партията на Слави Трифонов се учреди при закрити врата, без публичност и прозрачност, с взети телефони на участниците в Учредителното събрание и със заповед да не коментират нищо пред медиите. И този член на Закона е нарушен, защото Учредителното събрание не прие нито устав, нито други документи. Изслуша 6-минутната реч на шоумена и бе разпуснато.   Поясняваме това, заради факта, че новият партиец Слави Трифонов оспори твърдението на проф. Огнян Герджиков, че партия \"Няма такава държава\" може и да не бъде регистрирана от съда заради името си.     В текста лидера на новоучредената партия „Няма такава държава“ се казва:   \r\n \r\n \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n По тяхно мнение съдът няма как да регистрира партия с подобен символ. Спорно е и дали ще мине самото наименование на „Няма такава държава“. \r\n   \r\n   \r\n \r\n   \r\n \r\n \r\n   \r\n \r\n", "date": "2019.10.07", "title": "Пояснявамe на Трифонов: Партии не могат да използват в своите символи герба или знамето на България"}
{"url": "http://epicenter.bg/article/Nikolay-Radev--Za-da-upravlyava-edin-kmet-palnotsenno--tryabva-da-se-dopitva-do-eksperti-/194910/2/0", "text": "  „За да управлява един кмет пълноценно своята община, то той трябва да се допитва до експерти в различните области.“- заяви кандидатът за кмет на Пловдив, подкрепен от БСП Николай Радев по време на среща, която той и кандидатите за общински съветници от листата на „БСП за България“ проведоха с адвокатската колегия в Пловдив.  “Вие бяхте първите представители на политическа партия, които потърсиха комуникация, а това показва едно подобаващо отношение“ – с тези си думи председателят на Адвокатска колегия Пловдив - Иван Демерджиев започна днешната среща между членовете на колегията с представителя на левицата Николай Радев . „Ние сме готови съвсем безкористно и безвъзмездно да дадем знанията и уменията си, стига те да са в полза на града. Ние искаме да сме обществено обвързани“ – заяви адв. Демерджиев.    „Да ползваме мнението на професионалните гилдии в града е една от целите, които аз и моите съпартийци си поставихме.“- категорично заяви Радев. „Получаването на професионално мнение за решаването на специфични проблеми са изключително важни за нас\" – допълни математикът. На днешната среща присъстваха също и кандидатите за общински съветници – Нели Петрова, Огнян Урбалов и Тодор Кръстев.    „Кметът може да насочва развитието на града, а ние искаме Пловдив да се превърне в един по-високо технологичен център на развитие“- изтъкна кандидатът. Ръководството на професионалната гилдия се запозна с идеите на Радев за ежемесечни срещи с професионалните гилдии- с цел получаване на експертно мнение по важните въпроси на пловдивската общественост.    „Общинските служители трябва да се дисциплинират и да осъзнаят, че носят отговорност за всяко свое действие при извършване на служебните си правомощия\", наблегна ръководителят на професионалната гилдия. Беше изразено становището, че липсата на отговорност от общинските служители много често води до действия в ущърб на пловдивчани. Председателят Иван Демерджиев посочи пример с колелото на водната палата, което не само че затруднява придвижването, но е и на съмнително висока цена, за което никой не понесе отговорност.    В предишни мандати се искаше становище на прокуратурата при взимане на решения на Общинския съвет. „ Считам, че най-доброто експертно становище би било това на градската адвокатска колегия“ заяви Тодор Кръстев. „Ние се борим за правата на гражданите. Вие отстоявате законността и правата на гражданите – Имаме обща цел!\" – добави юристът Огнян Урбалов.    „Хората нямат доверие на политиците, но мисля, че нещата в днешно време се променят. Аз съм юрист с 27 годишен опит и съм на мнение, че наболял проблем в местното управление е липсата на юристи в Общинския съвет. Считам, че местното законодателство трябва да претърпи промени и съм абсолютно съгласна с колегите си, че взаимопомощта с АК Пловдив е наложителна“ – изказа мнението си кандидатът за общински съветник, юрист и преподавател по данъчно и финансово право в ПУ Нели Петрова.", "date": "2019.10.07", "title": "Проф.Николай Радев: За да управлява един кмет пълноценно, трябва да се допитва до експерти!"}
{"url": "http://epicenter.bg/article/MON-s-pozitsiya-za-romskite-roditeli--pribrali-detsata-si-ot-uchilishte-zaradi-neverni-sluhove/194911/2/0", "text": "Регионалните структури на Министерството на образованието и науката ще инициират допълнителни разговори с учители и родители във връзка с разпространението на дезинформация сред учениците и техните семейства, свързана с категорично неверни твърдения за принудително отнемане на деца. Това се съобщава в позиция на МОН.    МОН не може да допусне училищата да бъдат обект на такава атака, чиято цел е създаване на напрежение и внушаване на страхове. В същото време можем да го считаме и за целенасочена атака към една от най-важните задачи пред образователната система и усилията на цялата общност – всяко дете да посещава училище.    Призоваваме при съмнения и притеснения родителите да се обръщат за информация и съдействие към институциите – училище, регионално управление на образованието, структури на МТСП и МВР.    МОН е сигнализирало компетентните органи за получените сигнали за организирани акции по отписване на ученици от училища.   Паника накара родители днес да изведат децата си от две училища в Сливен. В учебните заведения се обучават преобладаващо ромски деца от кв. \"Надежда\". Родителите се втурнали към училищата да си приберат децата, защото получили информация, че \"Закрила на детето\" ще им отнема наследниците, предава Dariknews.bg. \"Беше ужас, щяха да ни изпотъпчат. Деца ревяха отвътре, отвън родители реват\", разказа една жена от персонала. Според майки на деца някой се е обаждал по телефона, слухът се разнесъл, паниката бързо е обзела цялата махала и обитателите й се юрнали към класните стаи. Някои от родителите са се втурнали направо от работните си места към училището. За минути около 10.30-11.00 часа 6-то и 8-мо основно училище в ж.к. \"Даме Груев\" се опразниха, а на дворовете останаха безпомощните учители. По информация на DarikNews от РУО-Сливен директорите на двете училища веднага са сигнализирали в полицията. Предполага се, че става въпрос за провокация. По същото време на посещение в Сливен е и образователният министър Красимир Вълчев, който обикаля сливенски училища. Той веднага е бил уведомен за случилото се.  ", "date": "2019.10.07", "title": "МОН с позиция за ромските родители, прибрали децата си от училище заради неверни слухове"}
{"url": "http://epicenter.bg/article/Iliyana-Yotova-se-sreshtna-s-kazahstanskiya-prezident-/194912/2/0", "text": "Развитието на българската общност в Казахстан и изучаването на български език бе основна тема на разговорите между българския вицепрезидент Илияна Йотова и президента на Казахстан Касим-Жомарт Токаев. Със среща с президента Токаев започна двудневното посещение на вицепрезидента Йотова в Казахстан по покана на българската общност.    „Поздравявам Ви за Вашата мисия, дълбокото ни убеждение е, че богатството на нашата страна е в многообразието от различни националности и етноси”, подчерта казахстанският президент пред Илияна Йотова.    В Казахстан живеят около 140 различни националности и етнически групи, а българската общност е една от най-старите и с признат статут на национално малцинство. „Интеграцията на различните народи е един от приоритетите в националната политика, в Концепцията за развитието на гражданското общество до 2025 г. В Казахстан, в различни части на страната се развиват пет културни центъра на българската общност”, заяви президентът Токаев и добави, че връзките с прародината трябва да бъдат още по-преки и интензивни.    Акцент в разговорите бе представителството на българската общност в Асамблеята на народа на Казахстан и изучаването на български език. От страна на българското министерство на образованието има готовност за изпращане на професионален педагог и учител по български език и литература. Идеята е от следващата година да започне пълноценна работа и неделно училище в столицата Нурсултан.    „Целта на нашата визита е да направим контактите с нашите сънародници още по-близки и по-енергични и да възстановим изучаването на български език и култура в училище. За съжаление обучението по български език е преустановено преди години, закрити са и лекторатите по български език в казахстанските университети“, посочи Илияна Йотова.    Вицепрезидентът оцени високо създадения модел на толерантност и разбирателство между различните народи и религии като цитира един от най-големите философи на Казахстан Абай – „Единството трябва да е в умовете”. „Само така можем да предотвратим конфликти и кризи, на които, за съжаление, нашето поколение е свидетел”, подчерта вицепрезидентът Йотова. Илияна Йотова представи пред президента Токаев възможностите, които дава българската държава за обучение на казахстански студенти от български произход.    Вицепрезидентът поздрави Касим-Жомарт Токаев с избирането му за президент на Казахстан, като подчерта голямото значение на реформите, които предприема в управлението на страната. „Планът на нацията” е дългосрочната програма на Казахстан, която цели до 2050 г. страната да е в първата десетка на най-развитите държави в света.    Българският вицепрезидент подчерта, че Казахстан е най-сериозният партньор на ЕС и на България в Централна Азия. „България цени високо стабилността и приятелските отношения с Казахстан. Двете страни могат да бъдат много добри партньори и да реализират съвместни инвестиции в цифровизацията и високите технологии. България има много добре подготвени кадри и традиции в тази област”, изтъкна Илияна Йотова.    Вицепрезидентът обърна внимание върху високите социални критерии, поставени от президента Токаев като изискване към предстоящите реформи. „Трябва да правим икономика за „малкия човек”, за развитие на малкия и средния бизнес и така да мотивираме своите граждани”, подчерта Илияна Йотова.    „Очакваме президента Радев в нашата страна през следващата година”, каза президентът на Казахстан, като отбеляза проведените разговори с българския държавен глава на 74-ата сесия на ООН в Ню Йорк. „Надявам се тогава да имаме конкретни резултати и най-вече работещо българско училище”, каза в заключение Илияна Йотова.    Вицепрезидентът подари на казахстанския президент реплика на меча на хан Кубрат и чаша, изрисувана от 13-годишния Веско от Центъра за настаняване от семеен тип „Княгиня Мария Луиза“, град Пловдив. Чашата Веско изрисува на 23-ия Фестивал на радостта в село Ястребино, който се организира от Обществен фонд „Детство“. ", "date": "2019.10.07", "title": "Илияна Йотова се срещна с казахстанския президент "}
{"url": "http://epicenter.bg/article/Gen--Popov-v-Dolna-Mitropoliya--Ot-1-yanuari-2020-g--Balgariya-shte-ima-svoe-Visshe-voennovazdushno-uchilishte/194913/2/0", "text": "Народните представители от Комисията по отбрана проведоха изнесено заседание в Долна Митрополия във факултет „Авиационен“ на Националния военен университет „В. Левски“.   Депутатите изслушаха заместник-командира на ВВС бригаден генерал Петьо Мирчев, който говори по темата „Изграждане на взаимодействието между ВВС и ВВУ – обективна необходимост и възможности за реализация“. Заместник-началникът на НВУ „В. Левски“ по ВВС полк. д-р инж. Ивайло Ангелов запозна депутатите с плана и практическите стъпки за възстановяване на Висшето военновъздушно училище „Георги Бенковски“ в Долна Митрополия.    Членовете на Комисията по отбрана разговаряха с личния състав във факултет „Авиационен“ и разгледаха учебно-материалната база, където се обучават курсантите.    Извървяхме дълъг път, но важното е, че от 1 януари 2020 г. България ще има свое Висше военновъздушно училище, заяви ген. Константин Попов в Долна Митрополия. Това, което зависи от Народното събрание, е направено, подкрепа за възстановяването на школата в Долна Митрополия са заявили и премиерът, и правителството, отбеляза пред журналисти председателят на парламентарната комисия по отбрана.    Необходима е движеща сила и затова ми се иска енергията, с която беше дадено началото, да я видя тук, защото само така ще можем да привлечем качествени и мотивирани кадри, от които българските военновъздушни сили (ВВС) имат нужда, коментира ген. Константин Попов. Бъдещето на ВВС е свързано с хората, които ще излязат оттук и нашата голяма цел е да направим българска авиационна школа, допълни още той.    По думите на председателя на Комисията по отбрана придобиването на самолет Ф-16 е голямо предизвикателство. На въпрос за сделката за самолета ген. Константин Попов отговори: „Това, че сделката е необратима, е чудесно. Армията се нуждае от стабилна и ясна посока за години напред.“  ", "date": "2019.10.07", "title": "Ген. Попов в Долна Митрополия: От 1 януари 2020 г. България ще има свое Висше военновъздушно училище"}
{"url": "http://epicenter.bg/article/Maya-Manolova--/194915/2/0", "text": "Има ли полза от видеонаблюдението? Ще открият ли вандалите? На МВР ще му бъде ли позволено да ги назове?   Тези въпроси зададе гражданският кандидат за кмет на София Мая Манолова в ефира на БТВ. Тя бе гост в предаването \"Лице в лице\". И в началото на разговора в студиото коментира вандалските посегателства срещу нея - разрязаната й шатра пред НДК в неделя и нейните стикери, с които осъмнаха облепени коли на столичани.    \"Въпросите за инцидентите от последните дни трябва да бъдат зададени към вътрешния министър. Аз не мисля, че ще му разрешат да разкрие вандалите и злосторниците. Най-вероятно ще се окаже някой клошар или бездомник като при Тютюневите складове в Пловдив. Тук говорим за милионите левове дадени за видеонаблюдение. Да видим дали ще бъдат установени извършителите. Вчера нарязаха предизборната ми шатра и лика ми, а днес коли на столичани осъмват налепени с мои рекламни стикери. Категорично заявявам, че това е абсурдно действие и провокация на опонента ми. Показателно е, че автомобил на член на моето семейство също осъмна облепен с моите флаери\", каза Мая Манолова.   Няма да вляза в низкия тон на кампанията, който зададе моят опонент, бе категорична Мая Манолова. Медиите, близки до властта, последователно и тежко удрят кандидатите на промяната, категорична е Манолова. \"Още преди началото на кампанията медиите близки до властта не спират да леят злоба и омраза срещу мен, а и срещу всички кандидати, които са се обявили за промяна. Няма да ме уплашат и няма да ме откажат. Аз няма да падна до нивото на моя опонент и да водя толкова низка кампания, ще я водя позитивно и отворено за хората. Всеки ден се удрят кандидати, които искат промяна. Няма да ме уплашат и да ме накарат да водя кампанията си по друг начин\", продължи гражданският кандидат за кмет.   В София се лъже на едро. Най-скъпите столични квартали - Бояна, Драгалевци, нямат канализация. Какво обещава г-жа Фандъкова в началото на предишния си мандат? Че в Симеоново и Драгалевци канализацията ще бъде завършена през 2018 г., посочи Манолова в ефира на БТВ.   Западен парк? Започва се ремонт за 11 млн. лв. В момента паркът е затворен за граждани, всичко е разкопано, продължи с примерите Манолова. Това е, което ме притеснява - лъжите, отправени към хората, добави тя.   \"В Дома в Драгалевци попитах къде са социалните услуги и не получих отговор. Наистина не знам къде са парите. Там за две години е извършен един-единствен оглед. В този център не е направено нищо. Моя кауза е съдбата на майките на деца с увреждания и хората с увреждания\", посочи още тя.   \"Дългът на София е над 700 млн. лева. В момента също ударно се обявяват обществени поръчки за 700 млн. лева. Това говори, че някой бърза да изпълни обещания, които е дал. За повечето търгове има по един кандидат и е ясно кой ще спечели. Обществената поръчка за чистотата трябва да влезе в сила от догодина и ще прехвърли целия мандат на новия кмет. Това според мен е недопустимо и не трябва да се случва. Обявявайки тези поръчки г-жа Фандъкова обрича следващия кмет на повече от същото, което е в момента. Ако бъда избрана за кмет, ще извадя на светло всички тези договори. За електробусите положението е същото. Твърдя, че тази поръчка за 80 млн. лева е обявена така, че вече е ясно кой ще я спечели\", продължи гражданският кандидат за кмет.   \"Съветват ме да не бъда остра, да водя усмихната и позитивна кампания. Мога да се усмихвам, но обещах, че като се сблъскам с несправедливост, ще я назовавам\", бе категорична Мая Манолова.   Атакуват се кандидатите за кметове, които искат промяна за София. Другите не се закачат, отговори на въпрос за разпраната нейна шатра при НДК и окачването на флаери с нейния лик по колите Манолова.    ", "date": "2019.10.07", "title": "Манолова: Няма да вляза в низкия тон на кампанията, който зададе моят опонент! Няма да ме уплашат!"}
{"url": "http://epicenter.bg/article/Rumen-Radev--Balgariya-ochakva-ustoychivost-i-finansova-predvidimost-pri-modernizatsiyata-na-VVS/194917/2/0", "text": "България очаква устойчивост и финансова предвидимост в процеса на модернизация на Военновъздушните сили, заяви президентът Румен Радев на среща на „Дондуков“ 2 с директора за бизнес развитие на ”Локхийд Мартин” Ранди Хауърд. Предвиденото в рамковото споразумение индустриално сътрудничество в областта на високите технологии също беше сред акцентите на разговора.    На срещата държавният глава посочи, че българските ВВС следва да разполагат с многофункционален самолет с пълен пакет способности и необходимото оборудване, които да позволяват неговата надеждна поддръжка и пълноценно обучение на българските пилоти. Пълнотата на пакета наземно оборудване и въоръжение, както и спазването на сроковете за доставка са от ключово значение за оперативните способности на българските ВВС, заяви още Румен Радев.    Ранди Хауърд подчерта, че ”Локхийд Мартин” ще изпълни заложените в договора срокове за производство и доставка на F-16 за страната ни. Той увери и че България ще получи многофункционални самолети със съвременни отбранителни способности, а компанията ще търси финансови буфери в споразумението, за пълноценната поддръжка на самолетите и тяхното оборудване, както и за постигане на търсените от България способности.", "date": "2019.10.07", "title": "Румен Радев: България очаква устойчивост и финансова предвидимост при модернизацията на ВВС!"}
{"url": "http://epicenter.bg/article/Mazh-izchezna-v-reka-Maritsa/194826/3/0", "text": "Издирва се 42-годишен мъж, който е влязъл в река Марица и най-вероятно се е удавил, съобщи агенция ''Фокус”, като се позова на говорителя на ОДМВР.    Сигналът е получен около 18.30 ч. вчера. На място са пристигнали служители от 4-то РУ, предприети са действия и от спасителен екип на РДПБЗН. До момента обаче мъжът не е открит и издирването ще продължи.    По предварителни данни той е бил край реката заедно с 26-годишен мъж и 15-годишно момче. На местопроизшествието са открити две бутилки алкохол и таблетки ксанакс.  ", "date": "2019.10.07", "title": "Мъж изчезна в река Марица"}
{"url": "http://epicenter.bg/article/Evropeyskite-fondovi-borsi-zapochnaha-sedmitsata-na-cherveno/194849/4/0", "text": "  Основните индекси на водещите европейски фондови борси се понижиха в началото на днешната сесия на фона на притесненията на инвеститорите за посоката на Брекзит и търговските преговори САЩ-Китай, информира Си Ен Би Си,  цитирана от БТА.   В Париж CAC 40 загуби 0,13 на сто до 5468,82 пункта, информира Маркетуоч.    Франкфуртският DAX отстъпи 0,31 на сто до 11 972,29 пункта.    Лондонският FTSE 100 се понижи с 0,16 на сто до 7435,13 пункта.    Водещият индекс на Токийската фондова борса Никкей-225 закри с леко понижение днешната търговия след повишаване в три предходни сесии, тъй като инвеститорите се насочиха към осребряване на печалбите си, информира Киодо.    Никкей-225 отстъпи 45,85 пункта или 0,21 на сто до 21 761,65 пункта.    На междубанковия валутен пазар в Токио доларът загуби позиции до 111,40 йени спрямо 111,73 йени в петък.    Еврото се котираше за 1,1227 д. спрямо 1,1217 долара.    Основни индекси на Уолстрийт приключиха петъчната сесия с повишение, отбелязвайки поредна успешна седмица, предаде Асошиейтед прес.    Голяма част от възходящата тенденция бе в секторите на здравеопазването, енергетиката и технологиите.    Промишленият индекс Дау Джоунс нарасна с 40,36 пункта или 0,2 на сто до 26 424,99 пункта.    По-широкообхватният индекс Стандард енд Пуърс 500 се повиши с 13,35 пункта или 0,5 на сто до 2892,74 пункта, а индексът на високотехнологичните дружества Насдак прибави 46,91 пункта или 0,6 на сто до 7938,69 пункта.  ", "date": "2019.10.07", "title": "Европейските фондови борси започнаха седмицата на червено"}
{"url": "http://epicenter.bg/article/Kashata-s-kontsesiite-prodalzhava/194840/11/0", "text": "  Кашата с концесиите продължава. Този път в нея се включи концесионирането на морските плажове. На 3.10 беше публикуван за обществено обсъждане Проект на Постановление за приемане на Методика за определяне на минималния размер на концесионното възнаграждение за морските плажове - обекти на концесия, по реда на чл. 8, ал. 2 и 3 от Закона за устройството на Черноморското крайбрежие -  .   Как е забъркана кашата, въпреки проявеното  усърдие:   : Срокът за обсъждане е 14 дни. Обосновката в Доклада и Оценката на въздействие :  , а именно:   - не е приложена справка колко нови концесии трябва да бъдат открити и колко да бъдат прекратени;   - до следващият туристически сезон има 7 месеца и би трябвало да има приложен график, от който да видно натоварването на министерството с провеждането на нови процедури за концесии;   Явно се цели по време на изборната кампания това постановление да не бъде забелязано и да няма бележки и възражения.  Връзката със Закона за концесиите е само отношение на понятията „концесия“, „възнаграждение“ и „открита процедура“. В Методиката няма обвръзка на концесионното възнаграждение с NPV(нетна сегашна стойност), IRR (вътрешна норма на възвращаемост), респ. с Наредбата за изискванията за определяне на финансово-икономическите елементи на концесията,  което е в противоречие с декларираната в Доклада цел за съобразяване със Закона за концесиите.  В Оценката на въздействието се посочва, че:   В същото време няма отговор на следните въпроси:   - защо Министерството на туризма не признава, че то е подкрепило отмяната за Закона за публично-частно партньорство, а сега констатира липсата му;   - защо няма обосновка какви други форми за предоставяне на качествени услуги на населението при използване на морските плажове.че само концесиите са решение  освен концесиите. Защо:   - не се поиска да се възстанови публично-частното партньорство?     - не се използват възможностите на „публичните предприятия“ , защото те работят на минимална печалба, но не и при предлагания грабителски вариант на законопроекта за тях;   Няма обосновка как е приет размерът на  БППМ - базов приход от едно плажно място в левове от 225 лева. Как тази сума ще се променя не само от инфлацията и коефициента за корекция (КК), а от:   - флуктуацията в броя на ползвателите на плажовете като туристи, местни и чужди граждани по различни причини;   - влияние от качеството и цената на подобни услуги в конкурентни плажове в Гърция и Турция;  От разработената методика  следва, че:   - максималното концесионно възнаграждение може да бъде.801 лв х броя на местата, а   - минималното концесионно възнаграждение, съответно 186,75 лв. х броя на местата;    Как концедентът ще може да контролира целесъобразността и размера на разходите на концесионера, за да може да има изгода от данък върху печалбата му? При публично-частното партньорство това би било възможно, докато при концесията концесионерът винаги ще търси начини да намали печалбата, за да плаща по-малко данъци.     Как при гореизложеното ще се реализира заложеното в чл. 22 на Методиката    Какво се разбира под „справедливо разпределение“, респ. справедливо спрямо кого?   Спрямо кого  „и въведено в чл. 23 на Методиката?   С тези общи и обтекаеми формулировки се създава вратичка за облагодетелстване на концесионера, опорочаване на процедурите за избор на концесионер и за корупция. : В доклада и Оценката на въздействие няма и дума за това как чрез тази Методика ще се измени ситуацията в момента, установена от проучване на изследователския център „Тренд“ от 27 юни, а именно:   - 53% от населението не планира почивка;   - 62% от тях поради липса на финансови възможности;   - 19% от тях не са почивали през лятото през последните 5-10 години;   Не е ли най-малко странно, че по-голямата част от населението в България не може да се ползва от тази природна даденост – плажовете, която му принадлежи по конституция. А концесионерът търси винаги максималната печалба и не може да се търси от него великодушие, съпричастност и състрадание.     1. Може би за пръв път в своето становище администрацията на Министерския съвет практически отхвърля представената Оценка на въздействието, тъй като прави препоръки за изясняване и допълване на почти всички нейни раздели. Тези препоръки покриват частично и направените по-горе констатации.   2. Тази Методика е поредният документ, който е израз на тържеството на некомпетентната бюрокрация. Всичко е стока и не се мисли за здравето и благоденствието на българския народ.", "date": "2019.10.07", "title": "Александър Трифонов: Кашата с концесиите продължава"}
{"url": "http://epicenter.bg/article/Sedmitsata-na-pravoslavnata-kultura-zapochva-v-Sofiya-/194870/6/0", "text": "В София от 07.10 до 13.10 ще се проведе първото издание на Седмицата на православната култура. В рамките на инициативата ще бъдат организирани концерти, изложби, литературни четения и кинопрожекции, които имат за цел да разкрият християнските корени на съвременната българска култура. Организатор е издателството за православна литература „Омофор“ със съдействието на Министерството на културата.    Инициативата има за цел да запознае обществото с религиозното наследство на страната ни, обясни Пламен Сивов от издателство “Омофор“ за БНР.  Входът за всички събития е свободен.   \"Познанието за православието е на критично ниско ниво. Искахме да направим достъпна християнската култура и православното национално наследство на една малко по-широка аудитория. Хора, които искат да обогатят най-малкото общата си култура по въпросите на религиозното наследство на страната, която обитават, защото смятаме, че познанията по тези въпроси не задължително минават през лично преживяване на вярата, би трябвало да бъдат част от кръгозора, от общата култура на съвременния, европейски човек\", подчерта Сивов.    Въпреки че близо 87 на сто от българите се самоопределят като православни християни, всъщност познаването на тази вяра е на критично ниско ниво, допълва той.    Проектът се осъществява с финансовата подкрепа на Министерството на културата в рамките на Комуникационната стратегия на Република България за Европейския съюз.", "date": "2019.10.07", "title": "Седмица на православната култура започва в София "}
{"url": "http://epicenter.bg/article/Grisho-otstapi-s-edna-pozitsiya-v-svetovnata-ranglista-/194848/8/0", "text": "Най-добрият български тенисист Григор Димитров отстъпи с една позиция в публикуваната днес световна ранглиста и е вече на 27-о място, съобщи БНР.    Тази седмица той почива, а през следващата ще играе на АТР 250 турнира в зала в Стокхолм, където спечели първата си титла през 2013 година.    Димитър Кузманов, който лекува контузия, запази №348, а Александър Лазаров изкачи 12 позиции до 523-ата. Шампионът от Претория Александър Донски прогресира със 74 места до №727, а Адриан Андреев прелетя 210 позиции до 745-ата заради финала в Тексас на 30 септември..    Седмичната ранглиста не предложи изменения в челната десетка. Тя е оглавявана от Новак Джокович (Сърбия) с 10365 точки, следван от Рафаел Надал (Испания) с 9225, Роджър Федерер (Швейцария) с 7130 и други.    При жените Виктория Томова запази 143-ото си място. Изабелла Шиникова е с една позиция нагоре и е №170. Елица Костова е -212-а, а Александрина Найденова е на 226-ото място.    В челото продължава да води австралийката Ашли Барти, следвана от Каролина Плишкова (Чехия) и Наоми Осака от Япония, която измести от третото място украинката Елина Свитолина.  ", "date": "2019.10.07", "title": "Гришо отстъпи с една позиция в световната ранглиста "}
{"url": "http://epicenter.bg/article/Ruska-kompaniya-pusna-bonboni-s-tsitati-na-Putin-za-rozhdeniya-mu-den/194879/10/0", "text": "Руската компания „Перец-ПРО“ пусна за рождения ден на президента Владимир Путин бонбони с негови цитати, пише „Взгляд“. Стопанинът на Кремъл навършва на 7 октомври 67 години. Според руското издание предприемачи от Москва и регионите подкрепили идеята.    В красноярското кафене „Британските учени“ черпят с бонбони с цитатите на Путин. В Самара пък раздават такива бонбони във веригата магазини „Испански мармалад“. А в Архангелск студентите могат да получат такива бонбони заедно с кафето си във веригата кафенета Coffee 1638.  Московски кафенета също предлагат малките шоколадчета с цитати на президента.    \"Нашият президент е остроумен човек с прекрасно чувство за хумор. Той знае много пословици и поговорки, а негови изказвания често се превръщат в крилати фрази. Те вдъхновяват хората и затова ние решихме да така да поздравим нашия лидер – поздравът ни да има смисъл, да бъде масов и сладък\", заявява арт-директорът на ивент-агенцията „Перец-ПРО“ Анастасия Перец.  ", "date": "2019.10.07", "title": "Руска компания пусна бонбони с цитати на Путин за рождения му ден"}
{"url": "http://epicenter.bg/article/Lyuk-Beson--Nikoga-ne-sam-udryal-ili-zaplashval-zhena/194920/10/100", "text": "Френският режисьор и сценарист Люк Бесон, чието дело за изнасилване беше възобновено през месец октомври, отхвърли обвиненията, отправени срещу него, съобщава телевизионният канал Би Еф Ем.   В интервю пред медията кинотворецът заяви, че делото е скалъпено от А до Я. \"Не съм извършвал никакви насилствени действия спрямо жени. Никога не съм вдигал ръка срещу тях и никога не съм ги заплашвал\", заяви Бесон.   Той сподели, че никога през живота си не е принуждавал жена към каквото и да било - нито във физически, нито в морален аспект. \"На никого не съм давал наркотици. Всичко това е лъжа!\", заяви режисьорът.   Бесон призна, че е поддържал любовна връзка в продължение на две години с една от девойките, която миналата година го обвини в изнасилване. \"Допускал съм грешки. Лъгал съм, дори и самия себе си\", каза той и добави, че е крил тази своя връзка от съпругата и децата си. През месец май миналата година белгийско-холандската актриса Санд Ван Рой подаде оплакване в полицейски участък в Париж, заявявайки, че режисьорът я е изнасилил. Тя се срещнала с него в хотел \"Бристол\", недалеч от Елисейския дворец. Бесон сипал наркотици в чая й и след като загубила съзнание, я изнасилил. Когато по-късно се събудила и си спомнила какво се е случило, се обадила в полицията.   Резултатите от направения в края на месец май миналата година токсикологичен анализ на кръвта на 28-годишната актриса бяха отрицателни.   Освен това тя не отрича, че по-рано е имала интимна връзка с Бесон.    Източник: Нова.тв", "date": "2019.10.07", "title": "Люк Бесон: Никога не съм удрял или заплашвал жена"}
{"url": "http://epicenter.bg/article/Angel-Dzhambazki--Fsvobozhdavaneto-na-Polfriyman-e-politichesko-reshenie/194832/2/0", "text": "  Ако хората решат да ме изберат за кмет на София - еднозначно бих се върнал и вече няма да съм евродепутат. Това заяви кандидатът за кмет от ВМРО Ангел Джамбазки в ефира на БНТ.    \"Личните нападки не са моя тема, това ще се реши в съда. Всяка лъжа, всяка клевета изразяват отчаяние и политически крах. Този човек ще бъде осъден за пореден път, но това няма да го спре. Решението на българските граждани е да не допускат подобно замърсяване на ефира. Свидетели сме на един залез и на един упадък, а в лицето на ВМРО едно възраждане на национализма и това предизвиква завист и личностни отклонения\", коментира той последните твърдения по негов адрес от Волен Сидеров.    \"Първото нещо, което бих променил в София са реда и сигурността. В града има безобразие в паркирането и в циганските катуни и квартали. Където има плочка, трябва да има лампа, а където е лампата - трябва да има камера.   Глобата дисциплинира водачите. Когато сте направили един парк и някой отиде да ги чупи - на камерите това ще се види и ще се наложи глоби. Що се отнася до гетата, решението е едно - багери.   Трябва да се премахнат незаконните построики, да се изведат животните оттам, защото хората, които живеят около тях казват, че е ужас. Тези хора са свободни да си намерят работа и да си наемат жилища\", категоричен е Джамбазки.    Що се отнася до чистотата на въздуха, Джамбазки заяви, че трябва да се промени моделът на функциониране на Топлофикация, същото така трябва да се премахнат незаконните посртоики, за да се спре безконтролното горене на всякакви неща.   Трябва да се контролират колите и газовете, които отделят те без катализатори. Също така трябва да се реши проблемът с Топлофикация - Перник и горенето на отпадъци, смята кандидатът на ВМРО.    Той коментира случая Полфрийман с думите, че освобождаването му е политическо решение. \"Съдията, когато е в тога трябва да е абсолютно независим. Безобразие е този съдия да взима решение на политическа основа, мотивирани от анти-Българския Хелзински комитет. Не може всеки да размахва нож на улицата. Този човек щял да прави антифашистки поход по света. Само аз ли виждам грешката в това, че анти-Българският Хелзински комитет номинира съдията и убиеца за човек на годината\", запита още той. \"Това освобождаване трябва да бъде преразгледано\", категоричен е Ангел Джамбазки.", "date": "2019.10.07", "title": "Ангел Джамбазки: Освобождаването на Полфрийман е политическо решение. Това е безобразие!"}
{"url": "http://epicenter.bg/article/Ananiev--200-mln--lv--shte-vlyazat-v-zdraveopazvaneto-chrez-uvelichenie-na-tsenite-na-klinichnite-pateki/194871/2/0", "text": "200 милиона лева ще влязат чрез увеличение на цените на клиничните пътеки. Това каза на брифинг в Министерски съвет, след срещата с протестиращите медицински сестри, министърът на здравеопазването Кирил Ананиев.   „Наистина от много години може би, за първи път такъв огромен ресурс в размер над 200 милиона лева ще отиде за болничната помощ, а една голяма част от тях ще отиде за увеличение на заплатите. Анализът, който направихме през последните години, че обема дейност е постигнал таван, тоест тези пари ще влязат чрез увеличение на цените на клиничните пътеки“, уточни още министър Ананиев.  С бюджета за 2020 година ние даваме устойчивост на допълнителния ресурс, който беше отпуснат от правителството през настоящата година, каза още министърът на здравеопазването.   След като нямаме да имаме увеличение на обема дейност, цената би трябвало преобладаващо да отиде за разходи за персонал. Минимум 3/4 от тази сума трябва да отиде за разходи за персонал, отбеляза Ананиев.   „Тоест това не са еднократни разходи, ние ще ги предвидим целогодишно, за да могат те да бъдат също една от основните части, които ще доведат до увеличаване на парите в болниците и съответно увеличаване на разходите за персонал“, подчерта министърът.   „Аз, като принципал на голяма част от болниците - областните и държавните болници, имам право на определени указания, които да спусна към тези болници и те тряба да бъдат изпълнявани. Ще търся висока отговорност от директорите и от управителните тела на болниците, ако те нарушават тези съотношения.   Освен това ще усиля и хората от Министерството на здравеопазването, които да участват в тези бордове и да набладават пряко изпълнението както на нещата, които ще предложим в Националния рамков договор, така и вътрешната организация по формирането и разходването на разходите за персонал, посочи още здравният министър.    След като нямаме да имаме увеличение на обема дейност, цената би трябвало преобладаващо да отиде за разходи за персонал. Минимум 3/4 от тази сума трябва да отиде за разходи за персонал, отбеляза Ананиев.   Получихме уверение, че в проектобюджета на НЗОК за 2020 година ще бъдат заложени поне 200 милиона лева допълнително за болнична помощ, от които ние настояваме поне 70% да отидат за заплати. Колко да са парите за персонал, колко за издръжка, ще бъде предмет на новия Национален рамков договор, който се приема заедно с бюджета на Здравната каса и държавния бюджет. Това каза президентът на КНСБ Пламен Димитров след среща в Министерски съвет с министъра на здравеопазването Кирил Ананиев и вицепремиера Томислав Дончев, предаде репортер на Novini.bg.    Искаме поне половината от средствата за здравеопазване - около 2 млрд. лева, да отидат за хората. Това трябва да стане с новия рамков договор. Водени са предварителни разговори и се надявам, че този път ще сме на едно мнение, заяви Димитров.    Това, което чух днес тук за училищното и детското здравеопазване, ме кара да съм умерен песимист. Там заложените средства за увеличение на заплатите не са колкото исканите, затова битката продължава, посочи синдикалният лидер.    Най-вероятно, ако се изпълни това, което се залага, няма да има пробем за 900 лева за сестрите и 1100 лева за лекарите и останалите медицински специалисти, каза още Пламен Димитров, като добави, че на срещата са заявени стъпки и за подпомагане на малките лечебни заведения.", "date": "2019.10.07", "title": "Ананиев: 200 млн. лв. ще влязат в болниците чрез увеличение на цените на клиничните пътеки"}
{"url": "http://epicenter.bg/article/-Lokhiyd-Martin--Iztrebitelite-shte-se-varnat-pod-formata-na-investitsiya-v-sigurnostta-vi-/194872/2/0", "text": "”  на България”, заяви Ранди Хауърд, директор за бизнес развитие на ”Локхийд Мартин” по време на среща на членове на Американската търговска камара в България с правителството.   \" . Знам, че решението не дойде лесно, за нас е огромна чест, че бяхме избрани. Благодаря и на Държавния департамент\", каза още  Ранди Хауърд в присъствието на премиер Бойко Борисов.    Бих искал да кажа на всички българи, да, нашите самолети са скъпи, но това е една отлична инвестиция, тъй като изстребителите ни ще се върнат под формата на инвестиция за сигурност в България. Заедно с училището на Горна Оряховица ще разработим обучение и на пилотите, и на поддръжката на самолетите.    Надяваме, че нашите продукти ще бъдат най-голямата гаранция за сигурността на страната и ще защитават небето й. Когато доставим самолетите и последното поколение радари, отбраната на страната ще отговаря на най-новите технически изисквания\", изтъкна още Хауърд в речта си.    Той посочи още, че в преговорите са участвали изключителни експерти.  на пилоти и на персонала, който поддържа самолетите, напомни Ранди Хауърд и допълни, че ще има и подкрепа при необходимост от ремонт или друго техническо съдействие.    Представителят на \"Локхийд Мартин\" изтъкна, че в процеса по сделката е било работено в сътрудничество с правителството на САЩ, като са били използвани професионалисти с много богат опит, за да бъде сигурна държавата ни къде отиват парите й и да се знае, че цената е справедлива.     Тази сделка ще помогне на страна ни по-добре да защитава своето небе и море, а и ще бъдат създадени работни места. Дипломатът напомни, че стойността на двустранната търговия надвишава 2 млрд. долара и са създадени над 30 000 работни места с помощта на американските инвестиции.  ", "date": "2019.10.07", "title": "”Локхийд Мартин” към Борисов за избора на Ф-16: Благодаря ви за смелото лидерство!"}
{"url": "http://epicenter.bg/article/Stanislav-Vladimirov--Po-dobra-ikonomicheska-sreda--za-da-vlizat-poveche-pari-v-obshtinskata-hazna/194873/2/0", "text": "  \"Перник и населените места от общината имат много проблеми, които трябва да започнат да се решават бързо. Ако започнем правилно да разпределяме бюджета на общината, ще можем да решаваме проблемите с водоснабдяването, сметоизвозването, инфраструктурата, парковете и детските площадки. Ще започнем решаването на наболелите проблеми на Перник още в първите месеци след изборите“.   Това каза кандидатът за кмет на община Перник, издигнат от „БСП за България“, Станислав Владимиров на среща с жители на село Дивотино.   Той обясни, че всяка година около 8 млн. лв. влизат в общинската хазна от такса смет и се плащат на различни фирми, а общинско предприятие преди години е вършело всички дейности – сметоизвозване, снегопочистване, почистване на речни корита и дерета за 8 пъти по-малко средства. „По-добра икономическа среда, за да влизат повече пари в общинската хазна и по-правилното им разпределяне – това е формулата за промяната на облика на Перник“, категоричен бе Станислав Владимиров. Той коментира още, че предстоят тежки избори, белязани от корпоративен и контролиран вот. \"Те няма да се отличават от предишните, защото в местната власт има много интереси и средства за преразпределяне. Така ще продължаваме да се въртим в един омагьосан кръг и Перник няма да се развива така, както искаме. Затова моят призив е да не продаваме гласа си и да не предопределяме развитието на общината си за 30 или 50 лева“, каза още Станислав Владимиров.      „Това, което виждам в Дивотино през последните 10 години, не ми харесва. Селото ни не се развива, въпреки че е едно от най-големите и най-близки до Перник. Проблемите са много и няма как да бъдат решени бързо, но ще се боря за тяхното решаване“. Това заяви кандидатът за кмет на село Дивотино, издигнат от „БСП за България“, Мария Апостолова. Тя добави, че част от тях са водоснабдяването на селото, състоянието на улиците, които са осеяни с дупки и сметосъбирането, защото един контейнер обслужва много улици. „Необходимо е да се ремонтират съоръженията в парка и да се създадат условия за социализиране на възрастните жители на Дивотино. Грижа за младите, грижа за възрастните, решаване на проблемите на Дивотино и работа за справедливост – това ще съпътства работата ми, ако бъда избрана за кмет. Всички проблеми, които изброих, няма как да бъдат решени единствено от кмета на селото. Мога да го направя заедно със Станислав Владимиров и общинските съветници от БСП, ако ни подкрепите с №56 в бюлетината“, каза още Мария Апостолова.  ", "date": "2019.10.07", "title": "Станислав Владимиров: По-добра икономическа среда, за да влизат повече пари в общинската хазна"}
{"url": "http://epicenter.bg/article/Petar-Stoyanov-e-nositel-na-nagradata-na-PanEvropa-za-evropeyski-prinos-/194876/2/0", "text": "  ПанЕвропа - България/ PanEuropa-Bulgaria връчва тазгодишната награда за европейски принос \"Проф. Иван Шишманов\" на президента Петър Стоянов!!!    Има решения, чиято правилност може да се докаже само от историческата дистанция на времето. Такива бяха решенията, взети през 1999 г. с лидерството на тогавашния президент Петър Стоянов - неговото служебно правителство подаде молбата за членство на България в НАТО и подкрепи въздушните удари на Алианса срещу режима на последния комунистически диктатор Милошевич.   Подписа се споразумението с МВФ, както и Меморандума за затваряне на 1-4 реактори на АЕЦ Козлодуй. Нито едно от тези решения не беше популярно, но всички те вкупом трасираха пътя към започване на преговори на България с ЕС.    Решението за връчване на наградата на президента Петър Стоянов беше взето единодушно от жури в състав: проф. Андрей Пантев, посланик Bisserka Benisheva, Бойко Василев, арх. Бойко Кадинов, Ingrid Shikova, Максим Минчев, Росен Плевнелиев, Plamen Russev, Румяна Конева,    Специално за церемонията, която ще се проведе днес в 17.30 на ул. Оборище 5, пристигат Гюнтер Ферхойген, комисар по разширяването 1999-2004 и Джефри ван Орден, докладчик на ЕП по присъединяването на България.    Благодаря на целия екип и честито на президента Петър Стоянов за заслужената номинация!!", "date": "2019.10.07", "title": "Гергана Паси: Петър Стоянов е носител на наградата на ПанЕвропа за европейски принос "}
{"url": "http://epicenter.bg/article/Fandakova-spira-novoto-stroitelstvo-v-Borisovata-gradina-/194877/2/0", "text": "Работим за развитието на София като чист и зелен град! Имаме план с конкретни проекти как да продължим. Това обяви кметът на София Йорданка Фандъкова, която е и кандидат за следващ мандат на коалиция ГЕРБ-СДС, във Фейсбук. Там тя представи част от програмата си за чиста и зелена София.    Трябва да опазим и съхраним Борисовата градина, а това означава пълна забрана на ново строителство.    В клип в социалната мрежа тя представи акцентите от програмата си за зелена София. По думите й в емблематичния парк трябва да бъде възстановена къпалнята „Мария Луиза“ и Летния театър.   Фандъкова посочва, че има планове за изграждане на 8 нови парка, както и за започване на Зеления ринг, който ще представлява линеен парк с велоалея по трасето на старата жп линия. „Той ще свърже кварталите с големите паркове и ще даде нови възможности за почивка и спорт“, уточнява градоначалникът. Тя обещава запазване на зелените клинове от Витоша и подобряваме достъпа до планината с повече градски транспорт.   Като ключова задача посочва възстановяването на Княжевски и Драгалевския лифт и нова обща станция на метрото със Симеоновския лифт. Фандъкова казва още, че ще продължи засаждането на зелен пояс около София, както и на нови дървета в града.   Относно подобряване на качеството на въздуха в града кметът изтъква, че ще бъде ограничено отоплението на въглища и дърва като се сменят безплатно старите печки на 1/3 от домакинствата. Тя припомня, че през декември е планирано и пускането на първата общинска система за мониторинг на въздуха, която в реално време предоставя данни от 22 нови станции.   „За да намалим замърсяването от транспорта – спираме от движение коли без работеща система за очистване на вредните емисии и до 3 години всички градски автобуси ще са с най-високия еко-стандарт. Спестяваме 90 хил. т годишно от вредни емисии с пускане и на третата линия на метрото догодина“, казва още Фандъкова.  ", "date": "2019.10.07", "title": "Фандъкова: Да съхраним Борисовата градина, а това означава пълна забрана на ново строителство"}
{"url": "http://epicenter.bg/article/Mustafa-Karadaya-vav-Valnari--DPS-shte-slozhi-kray-na-straha-v-Nikola-Kozlevo-/194883/2/0", "text": "С предизборен митинг в село Вълнари, ДПС откри кампанията за избор на кмет на община Никола Козлево, за общински съветници и за кметове на кметства. Председателят на ДПС Мустафа Карадайъ призова за подкрепа на кандидатите на Движението, за да се приложи в община моделът на отвореното управление – участие на граждани във вземането на решенията и в контрола по изпълнението им.  „Какво направиха нашите колеги. Минаха през всички населени места, когато бяха общите събрания и направиха регистър на всичките теми и проблеми, които трябва да решава местната власт в съответните населени места. После направиха разширено заседание на Общинския съвет заедно с всички кметове на кметства и ги подредиха по приоритет. Хората знаят докъде е стигнало, какво следва и кога ще се реши съответният проблем. Ето това е Движението за права и свободи, заяви лидерът на ДПС.    С тези темпове, с които в момента се развива България, нашите деца ще бъдат в Западна Европа, каза още лидерът. С тези темпове няма да стигнем далеч. Карадайъ каза, че България има нужда от ускорено догонващо развитие, а ние в ДПС имаме ясната програма как да го направим, обяви той. Ще го направим, защото ние милеем за нашата страна и трябва да дадем бъдеще на нашите деца. Ние сме длъжни да създадем условия с нашия почтен и честен труд нашите деца да имат достоен живот в нашата родина и в нашата община Никола Козлево, заяви председателят на ДПС Мустафа Карадайъ.    Карадайъ каза още, че хората не трябва да се страхуват да изразят волята си, защото хората са силата.    „Тези, които си мислят, че може да уплашат този народ, горд, честен, трудолюбив, с чест и достойнство иска да живее, няма как да го допуснем“, бе категоричен Карадайъ.    Мустафа Карадайъ призова на 27 октомври да се гласува с бюлетина номер 55 и още на първи тур общината да има кмет от ДПС, а той да започне от първия ден да работи за решаване на проблемите на общината.    На предизборния митинг присъстваха още зам.-председателят на НС д-р Нигяр Джафер, зам.-председателят на ДПС Ахмед Ахмедов, зам.-председателят на ПГ на ДПС Хамид Хамид и бившият народен представител Христо Бисеров.  ", "date": "2019.10.07", "title": "Мустафа Карадайъ във Вълнари: ДПС ще сложи край на страха в Никола Козлево! (ВИДЕО)"}
{"url": "http://epicenter.bg/article/Ninova-v-Silistra--Obshtinski-borsi-shte-sa-podkrepata-na-nashite-kmetove-za-mestnoto-proizvodstvo/194885/2/0", "text": "Председателят на БСП Корнелия Нинова се срещна с граждани в Силистра и подкрепи кандидата за кмет Момчил Неков и листата за общински съветници, както и кандидатите за кметове в Тутракан, Кайнарджа, Ситово, Ветрен, Сребърна, Калипетрово и Айдемир. Заедно с Момчил Неков представиха плана на левицата за бъдещето на общината Силистра.   \"Винаги сме настоявали, че държавата трябва да положи собствени усилия и грижи за защита и развитие на българското производство. Част от тази цел може да бъде подпомогната на регионално ниво, с мерки, които предлагат и тук нашите кандидати. Приветствам програма им, в която предвиждат създаване на общинска рибна борса и такава за плодове и зеленчуци\", заяви пред стотиците граждани на Силистра Нинова. Тя поясни, че по този начин производителите могат пряко да излагат продукцията си. Нинова даде пример с работещ механизъм в Румъния, която наскоро е създала държавно предприятие за изкупуване на родната продукция и нейната преработка. \"Силистра има огромен потенциал за развитие на селско стопанство и земеделие. Каквото и да искаме да направим за вас, без икономика и производство няма да стане. Затова е прекрасна идеята на кандидатите ни да създадат общински гаранционен фонд, с който да помогнат на млади предприемачи, които искат да открият и развият производството\", каза още председателят на БСП. Тя допълни и друг ангажимент на левицата - ако фирми искат да инвестират, да им бъдат намалявани местните данъци и такси. Нинова засегна и проблема със здравеопазването.   \"И в болниците в цяла Силистренска област няма увеличение на заплатите на медицинските сестри. Петдесетте милиона, отпуснати уж за увеличение на възнагражденията им, лично от Борисов, ги няма. Общото между тези, които протестират и тези, които оспорват протеста, е че са излъгани еднакво\", каза още тя. \"Пожелавам ви да бъдете здрави и силни, да вярвате в победата и да имате кураж. Гласувайте за това да имате подредена община, да добрувате вие, вашите деца и вашите внуци\", завърши Корнелия Нинова.  ", "date": "2019.10.07", "title": "Нинова в Силистра: Общински борси ще са подкрепата на нашите кметове за местното производство"}
{"url": "http://epicenter.bg/article/Vasil-Vasilev-s-konkretni-predlozheniya-za-problemite-na-Sofiya-/194886/2/0", "text": "Пазарът на бебета и човешки зародиши се е раздвижил от модата хомосексуалисти да придобиват деца.   Довечера \"Не се страхувай\" с Васил Василев показва от 20.00 по БСТВ репортаж от изложбата-базар \"Man having babies\" ( Мъже, имащи деца ), състояла се в края на септември в Брюксел.    Сайтът под това име бил за хомосексуални двойки, желаещи да наемат нечия матка. Цената на дете от сурогатна майка варирала между 95 000 и 160 000 долара. Свързан ли е бумът на тази търговия с натиска да приемем Истанбулската конвенция, със зловещата Стратегия за детето, изработена от правителството и със законодателните промени, които позволят отнемане на деца от родителите им?  Васил Василев предлага в \"Не се страхувай\" и решения за някои от проблемите на София. Между тях:        Гост на предаването е арх. Христо Генчев.   ", "date": "2019.10.07", "title": "Васил Василев с конкретни предложения за проблемите на София!"}
{"url": "http://epicenter.bg/article/Fandakova--133-zhilishtni-sgradi-v-Sofiya-se-sanirat-po-Natsionalnata-programa-za-energiyna-efektivnost/194887/2/0", "text": "68 жилищни сгради вече са санирани със средства от Националната програма за енергийна ефективност на територията на София. На други 30 сгради в момента се извършват строителни дейности, а 35 са в процедура за избор на изпълнител.   Това каза кандидатът за кмет на София Йорданка Фандъкова, издигната от коалиция ГЕРБ-СДС, при посещение на обновения жилищен блок на бул. „Европа“ 138 в район „Люлин“ по покана на Съюза на слепите в България. На събитието присъстваха председателят на Съюза Васил Долапчиев и кандидатът за кмет на район „Люлин“ Милко Младенов.    В този жилищен блок живеят хора със зрителни увреждания, построен е през 1984 г. заедно с известното предприятие „Успех“, в което работят хора с увреждания. На блокът е направено конструктивно укрепване, положени са топлоизолация на фасадите и хидроизолация на покрива, обновени са стълбищата, подменена е дограмата, ремонтирани са системите за отопление и електричество.    Фандъкова пое ангажимент за изграждане на улица и нови тротоари в комплекса на хората със зрителни затруднения, както и детска площадка и обновяване на междублоковото пространство.    Многоетажни жилищни блокове се ремонтират и в районите „Искър“, „Подуяне“, „Надежда“, „Красно село“, „Студентски“ и др. В повечето квартали наред с обновяване на сградите се извършва и благоустрояване на градинките пред блока по програма „Зелена София“, която се финансира от бюджета на Столичната община.", "date": "2019.10.07", "title": "Фандъкова: 133 жилищни сгради в София се санират по Националната програма за енергийна ефективност"}
{"url": "http://epicenter.bg/article/Ombudsmanat-nastoyava-za-merki-i-svoevremenno-informirane-za-ekologichnite-problemi-v-Bosilegrad/194889/2/0", "text": "Омбудсманът Диана Ковачева изпрати препоръка до външния министър Екатерина Захариева и ресорните министри на околната среда и водите Нено Димов и на здравеопазването Кирил Ананиев, в която настоява за мерки и своевременно информиране на обществеността заради екологичните проблеми в Босилеград, Сърбия и Западните покрайнини, които застрашават здравето и живота на хората. Това съобщиха от пресцентъра на омбудсмана, цитирани от Агенция \"Фокус\".    Повод за препоръката са жалби на наши сънародници и сръбски граждани от Босилеград, които сигнализираха Ковачева и обществения посредник на съседната държава Зоран Пашалич в изнесената обща приемна на 1 октомври т.г. за замърсяване на почвите и водите от мините в пограничните райони.  Гражданите настояха за спиране на експлоатацията до изграждане на пречиствателни съоръжения за отпадните води и на други за съхраняване, контрол и управление на минните отпадъци от производството за преработване и обогатяване на добиваните в района оловно-цинкови руди. Те алармираха за повишаване на броя на злокачествените заболявания сред местното население и настояха за официална информация и трансгранична оценка на въздействието върху околната среда.    „Въпреки поетите ангажименти в края на 2018 г. и началото на 2019 г., обогатителната фабрика в с. Караманица, под предлог че представлява пилотно или експериментално производство, продължава да работи без извършена оценка на въздействието върху околната среда вече четири години, с което далеч надхвърля максимално допустимите срокове съобразно със статута на изключението, предвидено съгласно Конвенцията за ОВОС в трансграничен контекст, ратифицирана от двете страни“, пише омбудсманът доц. Ковачева до отговорните институции.    Тя подчертава още, че право на гражданите е да бъдат официално информирани какво се случва в близост до тяхното населено място.  В препоръката си до българските власти доц. Диана Ковачева настоява създадената смесена комисия между ресорните министерства за опазване на околната среда и водите на двете държави, която ще заседава тази седмица, да бъде запозната с постъпилите жалби от общата приемна на националните омбудсмани, а поставените от гражданите въпроси да бъдат взети предвид.    Тя акцентира, че е необходима съпоставимост на показателите за обществено здраве, включително чрез съвместно наблюдение и проследяване на здравния статус на жителите от потенциално застрашените населени места.    Омбудсманът обръща внимание, че е важно като привременна мярка спирането на мината в с. Караманица до изграждане на пречиствателни съоръжения на отпадните води и на такива за съхраняване, контрол и управление на минните отпадъци от добиваните в района оловно-цинкови руди.    „В рамките на двустранното сътрудничество за интегрирано управление на водите, като неразделна част да се изработи стратегия за механизмите за предоставяне на информация, консултации и участие на заинтересованата общественост в процеса на вземане на решения при спазване на установените международни стандарти за правата на гражданите и добра практика“, завършва препоръката си Диана Ковачева.    Общественият защитник настоява за официална информация и становище по компетентност след срещата на ресорната съвместна комисия, включително и до гражданите, сезирали омбудсманите на двете държави.", "date": "2019.10.07", "title": "Омбудсманът настоява за мерки и своевременно информиране за екологичните проблеми в Босилеград"}
{"url": "http://epicenter.bg/article/Karakachanov-pozhela-uspeh-na-otbora-na-voennite-sportisti-v-Sedmite-svetovni-voenni-igri-v-Kitay/194892/2/0", "text": "„Убеден съм, че сте добре подготвени. На това състезание представяте не само вашите умения, но и Българската армия. Затова ви пожелавам успех и на добър час“. С тези думи министърът на отбраната Красимир Каракачанов се обърна към българските участници в Седмите световни военни игри в У Хан, Китай, които бяха изпратени днес, 7 октомври, с официална церемония в Министерството на отбраната. Министър Красимир Каракачанов подари на всеки един от състезателите икона на Свети Георги – патрон на Българската армия с пожелание за добро представяне на спортния форум. Това съобщиха от пресцентъра на Министерството на отбраната. Заместник-началникът на отбраната вицеадмирал Емил Ефтимов изказа признателност към командирите за полаганите грижи към военния спорт. Той благодари на спортистите за тяхната отдаденост и отговорност при подготовката за предстоящата световна надпревара. На церемонията присъстваха още заместник-министърът на младежта и спорта Стоян Андонов, аташето по отбраната на Китайската народна република старши полковник Лю Вейдон, висши военни и др.   От името на военните спортисти майор Илия Куцаров изказа благодарност за осигурената подготовка и възможност за участие в спортната надпревара в Китай с думите: „Ние ще дадем всичко от себе си и ще представим достойно Българската армия“.   Българската делегация за Световните военни игри включва 36 души, от които 22-ма спортисти в 8 вида спорт, треньори, съдии, ръководители и официални лица. Спортната надпревара ще се проведе в У Хан, Китай, от 18 до 27 октомври 2019 г.", "date": "2019.10.07", "title": "Каракачанов пожела успех на отбора на военните спортисти в Седмите световни военни игри в Китай"}
{"url": "http://epicenter.bg/article/SASht-nyama-da-podkrepyat-turska-operatsiya-v-Severna-Siriya/194829/7/0", "text": "САЩ няма да подкрепят турска операция в Северна Сирия, съобщи Белият дом.    Американските войски няма да участват във военната операция на Турция в Северна Сирия, се казва в съобщение на Белия дом, публикувано след телефонен разговор между президента на САЩ Доналд Тръмп и турския му колега Реджеп Ердоган.    “Турция скоро ще започне планираната отдавна операция в Северна Сирия. Американските военни няма да подкрепят и няма да участват в тази операция. Американските сили, които победиха местния “халифат на ИДИЛ”, вече няма да са в непосредствена близост”, пише в съобщението от президентската администрация.      В него се казва, че вече Турция ще носи отговорността за всички боеприпаси на ИДИЛ, заловени през последните две години след поражението на терористичната група от страна на САЩ.    В неделя стана ясно, че турският президент Реджеп Ердоган и американският държавен глава Доналд Тръмп са се договорили по време на телефонен разговор да се срещнат във Вашингтон следващия месец, за да обсъдят зоната за сигурност в Северна Сирия, съобщи президентството на Турция.    По-рано Ердоган заяви, че решението за започване на турска военна операция в Северна Сирия, на изток от река Ефрат, може да бъде взето в близките дни. Той допълни, че цел на операцията ще бъде прочистването на пограничния район в граничещите с Турция територии от Кюрдските сили за самоотбрана и създаването там на зона за сигурност, в която ще бъдат настанени намиращите се в Турция сирийски бежанци.    “Нашият президент проведе днес телефонен разговор с Доналд Тръмп. Наред с въпросите на двустранните отношение, двете страни обмениха мнения по повод планираната зона за сигурност в Северна Сирия, на изток от Ефрат. Ердоган подчерта необходимостта от създаването на тази зона за ликвидиране на терористичната заплаха от Работническата партия на Кюрдистан и на Силите за самоотбрана на сирийските кюрди и за създаване на условия за връщане на сирийските бежанци”, се казва в съобщението на Анкара.    Ердоган е изразил пред Тръмп тревогите си около „американската военна бюрокрация и тази в областта на сигурността, заради която прилагането на споразумението от август се е провалило“. Съгласно договорката, трябваше да бъде създадена буферна зона на турската граница.     ", "date": "2019.10.07", "title": "САЩ няма да подкрепят турска операция в Северна Сирия"}
{"url": "http://epicenter.bg/article/Zloveshto--79-godishen-mazh-ot-SASht-prizna-za-93-ubiystva/194830/7/0", "text": "79-годишен мъж е убил най-малко 50 души, което го прави най-масовият сериен убиец в историята на САЩ, обяви ФБР.   Самюел Литъл е признал за 93 убийства предимно на жени, извършени между 1970-та и 2005-та, съобщи Бюрото.   До момента следователите са потвърдили само 50 от тях, но въпреки това смятат, че самопризнанията му са достоверни, пише \"Дарик\". ФБР създаде специален интернет сайт, на който качи самопризнанията му за убийствата на неидентифицираните и досега жертви, заедно със скечове, нарисувани от Литъл на хората, които твърди, че е убил. „Убийствата на много от жертвите му са определени като смърт от свръхдоза или в резултат на инцидент или на неопределена причина. Част от телата никога не са намерени“, пише ФБР на уебсайта.", "date": "2019.10.07", "title": "Зловещо! 79-годишен мъж от САЩ призна за 93 убийства"}
{"url": "http://epicenter.bg/article/Tramp-obvini-Nansi-Pelosi-v-darzhavna-izmyana-i-prizova-za-neyniya-impiychmant/194831/7/0", "text": "Президентът на САЩ Доналд Тръмп нападна жестоко председателят на Камарата на представителите Нанси Пелоси, като заяви, че тя може да е извършила държавна измяна и призова за \"незабавния ѝ импийчмънт\", съобщиха световните агенции, цитирани от БТА.    Тръмп написа в Туитър, че Пелоси е знаела за \"лъжите и масовите измами\" на председателя на комисията по разузнаването в Камарата на представителите Адам Шиф \"спрямо Конгреса и американския народ\".    Президентът неотдавна рязко разкритикува Шиф и дори призова да бъде арестуван, защото според него бил изопачил съдържанието на телефонния му разговор с украинския президент Володимир Зеленски през юли.  ", "date": "2019.10.07", "title": "Тръмп обвини Нанси Пелоси в държавна измяна и призова за нейния импийчмънт"}
{"url": "http://epicenter.bg/article/Sotsialisticheskata-partiya-v-Portugaliya-obyavi-pobeda-na-parlamentarnite-izbori/194833/7/0", "text": "Управляващата в Португалия Социалистическа партия постигна голяма победа на парламентарните избори и ще се опита да състави стабилно правителство за целия четиригодишен мандат. Това заяви депутатът на социалистите Ана Катарина Мендес след публикуването на екзит пол анкетите. Те показват, че социалистите печелят изборите, но вероятно няма да получат мнозинство, за да управляват самостоятелно, коментира \"Ройтерс\".    Социалистическата партия на премиера Антониу Коща получава между 34 и 39 процента от гласовете, съобщи ДПА. Коща ще остане зависим от подкрепата на други партии, както в досегашния мандат, в който бе подкрепян от марксисткия \"Ляв блок\" и съюза между Зелени и комунисти, но без тяхно официално участие в управляваща коалиция, коментира още агенцията. ", "date": "2019.10.07", "title": "Социалистическата партия в Португалия обяви победа на парламентарните избори"}
{"url": "http://epicenter.bg/article/-Sadiya-Dimitar-Uzunov--Nay-veroyatno-do-kraya-na-sedmitsata-toy-shte-e-na-samoleta/194834/2/0", "text": "Малко вероятно е да има обрат по делото „Полфрийман“. Понякога обаче практиката се обръща. Най-вероятно до края на седмицата той ще е на самолета и ще е извън правомощията на българската съдебна система, това заяви съдия Димитър Узунов в ефира на БТВ.    Той заяви, че не е важно как е именуван съдебният акт – дали решение или определение, важно е по какъв процесуален ред е постановен. Според него прокуратурата има своите мотиви, които не са лишени от логика.    „Съдебният акт е постановен с голяма доза съмнение при прилагането на закона. Това предизвика обществена и академична реакция. Дори при напускането на австралиеца от затвора, той ругаеше и с това си поведение обективно показа, че опровергава мотивите на докладчика и на съдебния състав с председател Калин Калпакчиев”, обясни Узунов.    Според него съдебният акт отива „в коша”, защото условието, Полфрийман да бъде наблюдаван след условното освобождаване, е невъзможно. По думите на съдията, докладчикът по делото изготвя част от доклада по поръчка на БХК. Освен това той смята, че е важно да се установи дали съдия Калпакчиев има взаимоотношения с неправителствената организация.    Адвокат Даниела Михайлова заяви, че предложението на прокуратурата за възобновяване на делото е неоснователно и процесуално недопустимо. Според нея съдебният акт не е сред актовете, които подлежат на такава проверка. Михайлова подчерта, че двата аргумента на обвинението са необосновани.    „Мисля, че условното предсрочно освобождаване предизвика съвсем необоснована обществена реакция. Законодателството е категорично по отношение на това какви са изискванията, за да бъде започнато производство по предсрочно освобождаване. В случая изискванията са спазени. Не е редно да коментираме съдебното решение, което е проучило всички доказателства”, обясни адвокатът.    Според нея процедура по предсрочно условно освобождаване са рутинни и всекидневни процедури. Михайлова изтъкна, че един рутинен случай се използва за нагнетяване на обществено напрежение.    „Това няма нищо общо с правоприлагането или с върховенството на закона. Това напрежение е заради предстоящия избор на главен прокурор и предизборната ситуация у нас. Обществото не коментира конкретния случай, а съдебния състав и съдебното решение”, допълни още тя.    По думите ѝ не може да се говори за обвързаност между Калпакчиев и БХК. Тя заяви, че в гражданското общество съдиите трябва да участват активно, а това понякога включва участие във форуми, касаещи гражданските права.", "date": "2019.10.07", "title": "Съдия Димитър Узунов: Най-вероятно до края на седмицата Полфрийман ще е на самолета"}
{"url": "http://epicenter.bg/article/Ninova-v-Tervel--Chast-ot-sabranite-danatsi-da-ostavat-v-obshtinite-/194835/2/0", "text": "  Председателят на БСП Корнелия Нинова се срещна с жители на Тервел, за да подкрепи кандидата на левицата за кмет на общината Пламен Желязков и листата за общински съветници. Тя представи акценти от платформата на социалистите за местната власт, като подчерта, че трябва да има справедливо финансиране на общините, част от събраните данъци да остават при тях, както и самостоятелни бюджети за кметствата. Според нея е недопустимо еднолично Борисов да раздава парите, събрани от данъци в бюджета.   “Част от социалната ни програма е общинска помощ за ин витро процедури за семейства с репродуктивни проблеми. Наши кметове вече го осъществяват. Това е тема, за която в по-малките населени места не се говори, и при сегашното състояние на здравеопазването, е непосилно за повечето млади семейства да си позволят разноските”, обясни Нинова. За възрастните хора тя разясни, че левицата отново е внесла в парламента закон за възрастните хора. “Миналата седмица го внесохме за трети път. Отново за трети път, от ваше име, ще се борим за неговото приемане. Защото той ще даде възможност в общините да се осигури на възрастните хора активен социален живот.  Кандидатът на левицата за кмет на Тервел Пламен Желязков се ангажира с подкрепа за медицинските практики в селата, помощ за читалищната дейност, както и осигуряване на сметосъбиране и сметоизвозване във всяко населено място. “През следващите 4 години градът ще бъде още по-красив, а селата - спокойно и приятно място за живеене”, каза още Желязков.  ", "date": "2019.10.07", "title": "Нинова в Тервел: Част от събраните данъци да остават в общините "}
{"url": "http://epicenter.bg/article/Kostadin-Kostadinov--Dokato-nyakoi-vrashtat-kapachki--drugi-trupat-pachki-/194836/2/0", "text": "  Изключително запомнящо се участие в предаването „Беновска пита” по Канал 3, на Костадин Костадинов-кандидат за кмет на Варна, издигнат от партия Възраждане. В него варненецът направи пълна дисекция на проблемите, задушаващи морската ни столица, както и обществото ни в по-широк смисъл.   На основния въпрос, в чие лице вижда своя главен опонент – това на Иван Портних или в нечие друго, Костадинов отговори, че най-големият си противник по време на тази предизборна кампания вижда в апатията, безверието и готовността на обществото да приеме, че в крайна сметка, всичко зависи от него.   Що се отнася до Портних, лидерът на Възраждане, заяви че той не би взел и сто гласа, ако зад гърба му не стоеше най-голямата и мощна политическа сила у нас. Това според него е и една от главните беди на политическата система в България.   Големите партии издигат хора без репутация, лични и професионални успехи, разчитащи, че хората ще ги подкрепят, само защото са техни кандидати.   Костадинов смята, че това време вече е безвъзвратно отминало, а все по-големи части от обществото гледат личностите, а не партийните цветове, зад тях.   „Аз всъщност не се боря с Портних, а с огромната партийна и властова машина, стояща зад него”, бе краткият коментар на Костадинов по повод настоящия кмет на Варна. Именно тези думи на Костадин Костадинов, станаха и повод за безпрецедентна цензура, която беше наложена на снощното му участие в Канал 3. Само час, след като приключи гостуването му при Илиана Беновска, записът от предаването беше свален, от сайта на телевизията и от Youtube канала на продукцията.   Изтрита беше и обширна статия, посветена на участието му в най-голямата информационна агенция у нас. Помолен за коментар, относно този скандален факт, Костадинов отвърна: „Явно телефонното право, отново е било задействано, за да бъде заглушен гласът на опозицията срещу управляващата клика. Това впрочем не бива да учудва никого. Те спряха сигнала на националното радио, за да спрат гледна точка, различна от тяхната, какво остава за една малка частна телевизия. Това директно ми напомня за един цитат на Оруел, който гласи, \"Във времена на универсална измама, да казваш истината е революционно действие\".   Изглежда, че отново навлизаме в период, когато говоренето на истината, отново ще бъде преследвано като най-тежко престъпление. Явно се опитват да ни превърнат от политически опоненти в дисиденти. Няма проблем и такива можем да бъдем. Тези действия на управляващите обаче, за пореден път доказват, че те осъзнават, че си отиват и просто ги е страх. С основание впрочем.   Търпеливият иначе български народ и политическата опозиция няма да приемат наложената им цензура, няма да се съобразяват с нея и ще се борят заедно и с всички позволени от закона средства срещу надигащата се мутро-олигархична диктатура.   За щастие сме в период на избори и всеки гласоподавател може да избере, дали да се примири с настоящата ситуация или да излезе до подаде гласа си, с което да изрази активната си позиция срещу политическия натиск, ограбването, цензурата и всички абсурди в страната ни, превърнали се в ежедневие.   Сега ние избираме в чии ръце да дадем правото на власт. Да започнем промяната от връщането на градовете в ръцете на хората. Да изберем кандидати като нас, хора от народа, които знаят как да вземат ефективни управленски решения и мислят за България” От партия Възраждане обаче, изглежда са били готови с подобно развитие на ситуацията, и са направили онлайн запис на предаването, което от снощи може да бъде намерено в Youtube канала на движението.   Същото, можете да проследите в края на статията по-долу. В него, Костадинов говори още за това, кои ще бъдат неговите приоритети като кмет на Варна, както и най-неотложните действия, които ще предприеме, ако бъде избран за градоначалник.   Според него, основно внимание трябва да се обърне на възраждането на местната икономика, за да стане Варна отново работещ и произвеждащ град, а не такъв, в който поминъкът зависи от летния сезон. Екологията, социалните услуги и облагородяването на градската среда, също заемат основна част от плановете на Костадин Костадинов за града.    Имаше идея, БСП да подкрепи независимата кандидатура на Костадинов за кмет на Варна, което щеше да обедини политическата опозиция в града срещу управлението на ГЕРБ и \"модела Портних\".   В последствие това не само не се случи, а се превърна в политическа драма, за която Костадинов, заяви че идеята е била всички влиятелни политически сили в морската столица, около 10 на брой, да застанат зад него, като най-разпознаваемият противник на настоящия кмет и да сложат край на порочното управление в най-големият ни морски град.   Според кандидата за кмет, макар тази формула, която гарантираше почти сигурен успех в изборите, да не се е случила, варненци, особено тези, които искат промяна ще го подкрепят, тъй като е ясно, че е единствения, който може, иска и смее да промени нещо. Също така, изрази своята вяра и надежда, че редовите варненски социалисти, ще изберат кандидат, който сами са определили като достоен за подкрепа, а не такъв, посочен им с пръст от Корнелия Нинова.  ", "date": "2019.10.07", "title": "Костадин Костадинов: Докато някои връщат капачки, други трупат пачки "}
{"url": "http://epicenter.bg/article/Otets-Ivan--Tryabvat-ni-pari-i-hrana--Imame-bolni--tryabva-da-plashtame-tok/194837/2/0", "text": "Приютът на отец Иван търси съдействие от хората преди началото на зимата. Необходими са храна и пари, коментира отец Иван в сутрешния блок на БНТ.    Общо 240 души живеят на двата адреса в Нови Хан и Якимово.    Отец Иван коментира, че в по-тежко състояние е приютът в село Якимово. Продукцията и парите са свършили, а вече имат един ТИР с дрехи, коментира той.   \"Моля не карайте дрехи, чудя се какво да ги правя. Никой обаче не превежда пари или не носят храна. Имаме болни, трябва да плащаме ток. Нужни са ни пари и храна\", каза Отец Иван.  По думите му повечето деца живеят в Якимово. Там имам 75 ученици. Заради чумата тази зима няма да ядем свинско, коментира още той.", "date": "2019.10.07", "title": "Отец Иван: Трябват ни пари и храна. Имаме болни, трябва да плащаме ток"}
{"url": "http://epicenter.bg/article/Meditsinskite-spetsialisti-izlizat-na-Natsionalen-protest-dnes-v-Sofiya-/194842/2/0", "text": "Медицинските специалисти излизат днес в 11 часа на национален протест на площад \"Независимост\", съобщи БНТ. Основното искане е за по-достойно заплащане. Те настояват за минимална заплата от 900 лева за професионалистите по здравни грижи в общинските болници, 950 лева за работещите в университетските болници и съответно 1100 лева и 1200 лева стартова заплата за лекарите.    Организатори на протеста са КНСБ и Българската асоциация на професионалистите по здравни грижи. А Българският лекарски съюз, Сдружението на общинските болници, както и сестрите, които протестират от месец март и настояват за стартова заплата равна на две минимални, няма да подкрепят днешния протест.", "date": "2019.10.07", "title": "Медицинските специалисти излизат на Национален протест днес в София "}
{"url": "http://epicenter.bg/article/Eksperti--Marihuanata-veche-ne-e--quot-meka-quot--droga-i-vodi-do-shizofreniya-/194844/2/0", "text": "Съвременната марихуана вече не е \"мека\" дрога, тя е генномодифицирана, активното й вещество е между 10 и 50 процента и употребата й води до шизофрения, каза началникът на клиниката по токсикология във Военноморската болница във Варна проф.Снежана Златева. Тя е сред участниците в кампанията \"Православните семейни ценности срещу новите дроги\", която започна в крайморския град.   Организатор на инициативата е сдружение \"Отвори очи\" с финансовата подкрепа на общината. Средствата са отпуснати по линия на споразумението между кметството и Варненската и Великопреславска митрополия.   Златева допълни, че най-много интоксикации се получават при употребилите амфетамини, метаамфетамини и екстази. Това е най-популярната сред младежите дрога, а често води да свръхагресия и развиване на психози, обясни експертът. По думите й се стига и до свръхвъзбуда на целия организъм, което причинява инсулти и инфаркти, съобщава БТА.    През последните 2 години Варна е залята от евтини наркотици, а много от потърпевшите родители споделят, че те се произвеждат в нелегални домашни лаборатории, допълни Златева. Тя отчете още, че около 40 процента от зависимите правят опити за самоубийство.    Проблем са и т.нар. дизайнерски дроги, които се синтезират по химичен път и не е ясно съдържанието им, допълни д-р Божидар Чукурланов.   Според него много от тези наркотици се разпростравяват чрез интернет, а когато употребилите ги стигнат в болница, лекарите не са наясно как да ги лекуват, макар че се сблъскват с такива случаи ежедневно. Борбата с дрогата е най-жестока и всъщност е с греха, каза Варненският и Великопреславски митрополит Йоан. По думите му наркотиците са изтънчен сатанизъм, който погубва много животи. Разрешаването на този проблем не е по възможностите на отделния човек и Светата църква трябва да даде своето в тази борба, посочи владиката.  Тази зависимост е много сложна и натрапчива, имаме случаи, когато човекът минава през изповед неведнъж, а после отива и взема своя наркотик, каза още митрополит Йоан. Според него проблемът е, че ако предишните наркотици са били до някаква степен поносими, макар и те да са рушили човешката личност, то съвременните са дълбоко убийствени. Те не дават време за реакция, а просто унищожават човека, посочи владиката. И уточни, че подкрепя кампанията, защото тя дава шанс да се чуе гласът на тези, които се сблъскват ежедневно с проблема.   Може би за зависимите е нужен \"по-манастирски\" начин на живот, с контрол от много страни и много органи, посочи още владиката.", "date": "2019.10.07", "title": "Експерти: Марихуаната вече не е \"мека\" дрога,  води до шизофрения "}
{"url": "http://epicenter.bg/article/Borisov-shte-prisastvaa-na-sreshta-s-chlenove-na-Amerikanskata-targovska-kamara-v-Balgariya/194845/2/0", "text": "Премиерът Бойко Борисов, вицепремиерите Томислав Дончев и Красимир Каракачанов и министри са поканени на среща с членове на Американската търговска камара в България, посветена на двустранните отношенията.    Тя започна от 9.00 ч. в \"София хотел Балкан\".   Миналата година на среща с Американската търговска камара в България премиерът заяви: \"Стратегическото партньорство със САЩ във военната сфера е отправната точка, която ни води, дали, кой и как, има си конкурси, теми, които са право на комисията, каза премиерът. Но това, на което правителството държи, е стратегическото военно сътрудничество със САЩ да бъде на най-високо ниво и на степен на доверие, което, по думите му, в момента същества в пълния му обем\".   Той призова за повече инвестиции в България.  ", "date": "2019.10.07", "title": "Борисов присъстваа на среща с членове на Американската търговска камара в България"}
{"url": "http://epicenter.bg/article/Iliyan-Yonchev--Protegnata-raka-kam-horata--za-da-stane-Pleven-po-dobar-grad-za-zhiveene/194854/2/0", "text": "  \"В Плевен се наблюдава един феномен - инвеститорите идват в града, срещат се с общинската администрация и си тръгват. От години виждаме, че автобуси с работници пътуват от Плевен за Ловеч, Червен Бряг, Левски, Дойренци\". Това каза кандидатът за кмет на община Плевен, издигнат от \"БСП за България\", Илиян Йончев. Той добави, че  местната администрация не може да накара бизнеса да се почувства сигурен за инвестициите си и това ще се промени с неговата политика на \"протегнатата ръка\". \"Нужно е да използваме потенциала за развитие на Плевен и да се обединим, за да решем проблемите на общината. Той добави, че това трябва да се направи, защото  Плевен не се развива с темповете, с които се развиват градовете около него. \"Като кмет ще продължа политиката на \"протегнатата ръка\" в  името на това - Плевен да стане по-добър град за живеене. Затова и мотото на кампанията ни е \"Плевен е нашият дом - да го подредим\", защото в дома си човек се чувства сигурно и уютно\", категоричен бе Йончев.     Илиян Йончев каза още, че в момента в Плевен има воден режим, а в социалните мрежи е изтекло писмо от шефа на ВиК до кмета на общината, с което той му забранява използването на питейна вода за водната каскада. \"Това е сериозен проблем и през следващите четири години трябва да намерим алтернатива за снабдяването на водната каскада с промишлена вода. Трябва да се направят сондажи, които да осигурят необходимия дебит, за да може и каскадата да работи, и хората в града да имат вода\", каза още кандидатът за кмет, издигнат от  левицата.     Във връзка с проблемите с битовата престъпност в общината, Илиян Йончев обясни, че за да се чувстват хората сигурни, общината трябва да изгради система за наблюдение във всички населени места. \"В с. Тодорово, например това даде резултат. Трябва да бъдем по-активни по отношение на сигурността и в града\", коментира още кандидатът за кмет с №56 в бюлетината. ", "date": "2019.10.07", "title": "Илиян Йончев: Протягам ръка към хората, за да стане Плевен по-добър град за живеене"}
{"url": "http://epicenter.bg/article/Borisov--Pridobivame-ne-samo-novi-iztrebiteli--a-sazdavame-industrialno-partnyorstvo-v-reditsa-sferi/194855/2/0", "text": "„Придобиването на изтребители F-16V Block 70 не е просто покупка, а дългосрочно партньорство, което дава възможност на българските Военновъздушни сили да посрещат успешно новите предизвикателства в сектора“.   Това заяви министър-председателят Бойко Борисов по време на срещата си с представители на американската компания „Локхийд Мартин“, от която България закупи бойни самолети за нуждите на отбраната ни. Акцент на разговора бе дългосрочното сътрудничеството, което ще се реализира, благодарение на Програмата за индустриалното партньорство. Тя е част от процедурата по придобиването на изтребителите и се регламентира с договор между Министерството на икономиката и „Локхийд Мартин“. Благодарение на клаузите в него за първи път такъв тип западен образец самолети ще бъдат поддържани и ремонтирани в България и то от наши специалисти. Ще бъдат създадени също работни места и ще се внедри уникално за страната ни ноу-хау в българската индустрия, която развива дейност в областта на сигурността и отбраната. По време на срещата на премиера Борисов с Ранди Хоуър, директор на „Бизнес развитие на F-16“, и Лиза Херман от „Международно бизнес развитие за Централна Европа“ в компанията, бе отбелязано, че F-16 е най-удачният многоцелеви боен самолет за България и изцяло покрива нуждите на страната ни за отбрана, както и за изпълнение на задачите в рамките на НАТО. Модерният изтребител е на въоръжение в 28 страни в света, включително и при нашите съседи - Гърция и Турция.  Представителите на американската компания подчертаха пред българския министър-председател, че само в Европа има над 700 самолета F-16, а в света са продадени над 4000 броя от летателното средство, което го прави най-продаваният военен изтребител и най-използваният в реални военни действия. „България успешно изпълнява поетия ангажимент за инвестиции в отбраната, договорени на Срещата на върха в Уелс през 2014 г.“, акцентира премиерът Борисов. Той посочи, че от началото на 2018 г. активно прилагаме националния План за нарастване на отбранителните разходи до 2024 г. „Със закупуването на 8 броя самолети F-16V Block 70 през настоящата година тази цел вече е постигната и в края на 2019-а разходите за отбрана се очаква да надвишат 3% от БВП“, каза още министър-председателят Бойко Борисов.  На срещата, на която присъства и министърът на финансите Владислав Горанов, бе обсъдено още, че индустриалното партньорство на България с американската компания, ще развие талантите в науката и инженерните дейности в сектора. Предвижда се също „Локхийд Мартин“ да предостави на националната ни Военновъздушна академия най-съвременното обучение на пилоти и механици по програми, направени от компанията за Военновъздушните сили на САЩ. Това ще позволи да се възпита изцяло ново поколение пилоти, което е един от най-важните резултати на партньорството на страната ни с американската компания.  ", "date": "2019.10.07", "title": "Борисов: Придобиваме не само нови изтребители, а създаваме индустриално партньорство в редица сфери"}
{"url": "http://epicenter.bg/article/Posreshtnaha-s-pitka-Vesela-Lecheva-v-kv---Buzludzha-/194856/2/0", "text": "  С топла питка и много овации посрещнаха Весела Лечева – кандидат за кмет на Община Велико Търново от коалиция „БСП за България“, АБВ, „Движение 21“ в кв. „Бузлуджа“.   Близо два часа продължи срещата, на която жителите на квартала имаха възможност да си поговорят с почетния гражданин на Велико Търново и с нейните приятели и колеги – кандидатите за общински съветници Николай Илчев, Петко Тюфекчиев, Стоян Витанов, Паулина Петрова, Красин Каракоцев и Силвия Върбанова.    „Огорчават ме бавните темпове, с които се развива моят роден град Велико Търново. Огорчава ме фактът, че градът пропуска толкова много възможности. Че минава много ценно време за младите хора, които чакат по-добри условия, по-качествени работни места, по-високи доходи. Но, те ще се уморят да търсят възможностите си у нас и ще заминат към софийското летище....  Мотото на някои от опонентите ми е „Работа, работа, работа“. Но не е ли това задължението на кмета – да работиш от първия ден в услуга на гражданите. За мен по-важното е кметът да бъде отговорен и почтен, да цени всеки лев на данъкоплатците. Където и да отида чувам едно и също –хората се оплакват, че след направените през последните години ремонти, остават повече проблеми, отколкото е имало преди ремонтите“, каза Весела Лечева. И допълни, че според нея най-важното сега е градът да навакса пропуснатите възможности. След това тя запозна всички присъстващи на срещата с част от програмата, с която се кандидатира за кмет на общината.  „Велико Търново има огромен потенциал, затова залагам на ускорена икономическа програма за града и общината, която е свързана с нови инвестиции, с откриване на нови качествени работни места, създаване на нова икономическа зона за развитие, със съпътстваща модерна инфраструктура. Целта е увеличаване два пъти на доходите на гражданите на Велико Търново за следващите пет години. Един от пътищата за осъществяването и е културно-историческото наследство, което е огромният потенциал на старата българска столица. Туризмът може да бъде основен поминък и да генерира много повече приходи. Стига да се управлява професионално. Днес обаче Велико Търново е само транзитна спирка за туристите. Което означава, че ние не използваме потенциала на този отрасъл“, заяви още Весела Лечева.  И допълни, че тя е готова с ясна стратегия, свързана с развитието на тази индустрия. „Туристите искат да се запознаят не само с културно-историческото ни наследство. Те идват тук, за да видят занаятите, да се докоснат до традициите ни, а това носи след себе си много съпътстващи индустрии - лека промишленост, хранително-вкусова промишленост, земеделие“, каза кандидатът за кмет на коалиция „БСП за България“, АБВ, „Движение 21“.   Весела Лечева представи пред хората и програмата си за запазване на малкия и среден бизнес в града. „Не говоря за още вериги като „Кауфланд“ и „Лидъл“, те загробват най-малките магазинчета, те са търговски услуги, които само взимат от хората, без да дават. 91 % от великотърновския бизнес е от 1 до 10 работни места, това са малки и средни предприятия. Ако ги унищожим с големите вериги, ще изгубим хората. Затова – задължение на кметската управа е да предоставя привилегировани условия за развитие на този тип бизнес, да го подкрепя с качествени и адекватни административни услуги, защото той е гръбнакът на градската икономика“, заяви Весела Лечева.  За ниските доходи, които са причина младите хора да бягат от Велико Търново, а възрастните да живеят под прага на бедността, за болницата и услугите, които тя предлага, за безобразното строителство, от което градът се задъхва, за бездомните кучета, заради които търновци пишат жалби до Общината и не получават съдействие, за „Кроношпан“, който с производството си замърсява въздуха и унищожава горите, разговаряха жителите на квартал „ Бузлуджа“ с Весела Лечева.  „Понеже все говорим за Европа и се равняваме по Европа, мислите ли, че „Кроношпан“ ще може да работи по този начин във Виена например, защото фирмата е австрийска? Че ще унищожава горите там? Не, разбира се. Но тук може, защото управата е капсулирана около лобистки интереси, а това задушава икономиката. Днес икономиката се определя от трима човека и целият обществен ресурс се дели между тях. И вие ги знаете. Къде е свободната пазарна икономика – основен постулат на всички десни доктрини? Къде ви е пазарното общество, уважаеми управляващи? Виждате ли в Търново свободна конкуренция? Аз съм се развивала в силно конкурентна среда и твърдя, че само тя ще доведе до качествени резултати. Има ли ги тук?“, попита риторично Весела Лечева. „Резултатите на града показват, че тя отсъства, че икономиката е парцелирана, че конкуренцията е смачкана.... Това ли е дясно управление? То не е нито дясно, нито честно“, обобщи почетния гражданин на града ни.  Весела Лечева заяви, че първата й задача, влезе ли в кметския кабинет, е да премахне клиентелизма. „Обръщам се към десните избиратели – продължи тя. Вашата основна идеологическа ценност не е предмет на идеологически спор, а на честност и почтеност. Аз ще бъда честен и почтен кмет, което означава, че ще има равен шанс за всеки търновец с идеи и добър бизнесплан. Няма нещо по-добро от свободната конкуренция в икономиката.  Второто, което ще се опитам да направя, е да изпъдя страха у хората. Много страх се е събрал за последните осем години. Абсурдно е хора, с които се познаваме, да се разминават с мен по улицата и да се страхуват да се ръкуваме, защото така може да си навлекат неприятности в службата. Аз съм почетен гражданин на този град и съм такава, защото съм защитавала достойно името му по света. Освен това най-открито заявявам, че искам да стана кмет на тази община и предлагам много ясен план за развитието й. Важното в тези срещи е да ви чуя и вие да ме чуете. Амбициите ми са големи, възможностите – също. Ваша е преценката на кого ще дадете доверието си. Гласувайте за този, който може да изведе Велико Търново в топ 5 на градовете в България“, категорична беше Весела Лечева.    ", "date": "2019.10.07", "title": "Посрещнаха с питка Весела Лечева в кв. „Бузлуджа“! в Търново"}
{"url": "http://epicenter.bg/article/Korumbashev-za-partiyata-na-Slavi--Edno-e-da-zadavash-vaprosi--a-drugo-da-davash-otgovori-/194857/2/0", "text": "С регистрирането на партия „Ку-ку“ имахме проблеми. Може да има проблеми и с „Няма такава държава“. По отношение на медиите, нека да се върна към спирането на предаването. Изчетох 10 000 неща, всички анализатори трябва да са много доволни от Слави. Цяло лято имаше какво да дъвчат. Сега какво се излъчва по БТВ от 10,30 вечерта. Нека да оценим медийният продукт на Слави. Това каза Петър Корумбашев по БТВ.  Едно е да задаваш въпроси, а друго да даваш отговори. Учредяването не прилича на прозрачност и публичност. Впечатляващо е да кажеш, че е отвратителна думата партия, а ти правиш партия.    Нормално е хора от шоуто да имат позиция по отношение на случилото се в БНР. Какво се случва в българските медии и е хубаво да имаш ясно отношение-добро ли е или не. Основаването е в кръга на хората, които правеха шоуто. Интересно е какви хора ще бъдат привлечени. Важно е да видим какво смятат за Русия, за плоския данък. Тази партия ще има време да се подготви за парламентарните избори. Партия е да успееш да имаш структури в Ген. Тошево, Роман и т. н.    В София БСП никога не е била хит на сезона. БСП търси печеливша формула, опитвайки се да обедини недоволството от сега управляващите. Манолова има подкрепа на БСП. В някои от дебатите е сериозния разговор за дебатите на големия град. Бил съм общински съветник и не виждам нито един проблем решен като „Топлофикация-София“, почистването на града, идеята за надземна железница. Това означава, че управлението не се е справило.    Върши работа да предлагаш конкретни неща. Ако Манолова бъде избрана за кмет, ще има труден живот. Кандидатурата на Милко Калайджиев за кмет на ДПС е динамит, взривоопасна смес. БСП има добри избори за Русе и Ямбол.", "date": "2019.10.07", "title": "Корумбашев за партията на Слави: Едно е да задаваш въпроси, а друго да даваш отговори "}
{"url": "http://epicenter.bg/article/D-r-Emil-Karaivanov--Tryabva-da-umnozhim-mestata-za-sportuvane-na-mladite-asenovgradchani/194858/2/0", "text": "  “Длъжници сме на младите хора и техните интереси, особено в спорта. Асеновград винаги е имал отношение към спорта, затова е имал и има десетки талантливи спортисти. Но възможностите за по-масов спорт на повече места из града е нещо, в което трябва да инвестираме.”   Това каза д-р Емил Караиванов, кандидат за кмет на Асеновград, издигнат от \"БСП за България\" по време на Стрийт фитнес състезание в централния парк на града.    На спортната площадка д-р Караиванов заедно с кандидатите за общински съветници от листата на коалиция „БСП за България\" – Енко Найденов, Екатерина Гешева, Анна Иванова, Петко Чирпанлиев, Ваня Гераксиева, Ваня Костадинова и Сийка Киркова, станаха съпричастни на спортното състезание, чийто организатор бе най-младият кандидат за общински съветник в листата – студента Димитър Илиев. Атрактивни забавления с анимационни герои създаваха настроение на присъстващите, докато десетки участници показаха своите умения в пет категории на стрийт фитнеса.    Изявата е част от поредицата мероприятия от спортни срещи на д-р Емил Караиванов и пореден повод той да запознае асеновградчани с акценти от платформата си за управление за мандат 2019-2023 година.  ", "date": "2019.10.07", "title": "Д-р Емил Караиванов: Трябва да умножим местата за спортуване на младите асеновградчани"}
{"url": "http://epicenter.bg/article/Meditsinski-spetsialisti-na-protest-pred-MS--Stiga-mizeriya--Iskame-parite-si-/194860/2/0", "text": "Около 200 медицински специалисти от цялата страна се събраха на протест пред сградата на Министерския съвет в столицата, предаде репортер на Novini.bg. Протестиращите носят плакати: \"Искаме бъдеще за медиците днес\", \"Стига унижение\", \"Качествени здравни грижи чрез утвърдени медицински стандарти\".    200 милиона лева повече в бюджета за догодина за болнично лечение поиска КНСБ в Международния ден за достоен труд, съобщи БНР. Мотото на протеста пред \"Дондуков\" 1 е „Искаме решение на проблемите днес“.        Организаторите на протеста смятат, че трябва да се намери решение на проблемите днес и то за всички медици, които работят в системата на здравеопазването.    Председателят на Българската асоциация на специалистите по здравни грижи Милка Василева и вицепрезидентът на КНСБ д-р Иван Кокалов обясниха преди началото на демонстрацията:    „Абсолютно реалистично е и ние отдавна смятаме, че е реалистично, защото това е заложено в Колективния трудов договор, а преди да се подпише Колективен трудов договор, са направени необходимите финансови разчети“, каза Василева. Тя призова министър Кирил Ананиев да каже къде са отишли обещаните средства за заплати на медицинските сестри. Според Асоциацията парите в здравеопазването се разпределят непрозрачно и на субективен принцип, затова настояват за правила и контрол.    „Протестът е съвсем навреме. Аз очаквам, че действително ще се посъбудят политиците и действително ще се изпълни Колективният трудов договор. Най-различни сметки има, но ако влязат допълнително, може би над 200 милиона в Касата, специално за болничното здравеопазване, мисля, че 99% ще бъдат достигнати нивата“, смята Кокалов.    Президентът на КНСБ Пламен Димитров обяви, че КТД изпълняват предназначенията си там, където са сключени. Вече са подписани 229 такива договори в цялата страна. На много места са достигнати нивата от 900 лева стартови заплати.    Протестната акция има за цел да предложи на законодателната, на изпълнителната и на местната власти да стане възможно и да бъде изпълнено заплащането, което е договорено в Колективния трудов договор през 2018-а за сектор „Здравеопазване“.    Декларация с исканията на протестиращите ще бъде внесена в Народното събрание, в Министерския съвет, в Министерството на здравеопазването и в Министерството на финансите.    Българският лекарски съюз обяви в края на миналата седмица, че няма да се включи в протеста поради постигнати договорености с Министерството на здравеопазването, които гарантират по-добри условия на труд и заплащане на лекарите и на специалистите по здравни грижи.    От Националното сдружение на общопрактикуващите лекари също няма да участват, защото не могат да увеличат заплатите, както е записано в КТД, тъй като в тези болници няма такива приходи.    Протестът на медицинските специалисти в столицата приключи, предаде Агенция „Фокус“.", "date": "2019.10.07", "title": "Медицински специалисти на протест пред МС: Стига мизерия! Искаме парите си!"}
{"url": "http://epicenter.bg/article/Borisov-za-AETs--quot-Belene-quot--Mozhem-da-napravim-mnogo-dobra-atomna-tsentrala/194861/2/0", "text": "Можем да направим много добра атомна централа. Имаме два български реактора. Не бива да се говори за руска централа. Това заяви премиерът Бойко Борисов пред българо-американската търговска камара.    По думите му това би било един красив проект. Мощни компании били заинтересовани от АЕЦ \"Белене\". Ние като собственици можем да си търсим партньорите, каза той и допълни, че трудно се вземат геостратегически решения, каза премиерът. И \"Балкански поток\" се строи, доволен е премиерът. Никой не може да ни се сърди, че строим газови магистрали, каза Борисов. Докато другите говореха, ние си направихме и тръбата с Турция, отчете още той.    Вече можем да правим реална търговия с газ по всички правила и условия на ЕС.  Иначе за срещата с бизнеса Борисов каза: \"Малко изглеждаше като партийно събрание на ГЕРБ и ВМРО\". А за любимите инвестиции поясни, че те са тези, които създават работни места.", "date": "2019.10.07", "title": "Премиерът за АЕЦ \"Белене\": Можем да направим много добра атомна централа"}
{"url": "http://epicenter.bg/article/Sindikatite-startirat-natsionalna-podpiska/194865/2/0", "text": "  КТ \"Подкрепа\" и КНСБ стартират подписка от името на българските синдикати сред работещите в България, както и сред гражданите, за увеличение допълнителното заплащане на нощния труд, ограничаване на неговото полагане само в производства с непрекъсваем производствен процес, промяна в механизма за сумираното изчисляване на работното време и гарантиране реалното отчитане и заплащане на извънредния труд. Това съобщават от пресцентъра на КТ\"Подкрепа\".    Инициативата е продължение на дългогодишната кампания на КТ „Подкрепа“, съвместно със СФСМВР и БЛС, „За достойни условия и заплащане на нощния труд“, доразвита в партньорство с КНСБ.    По данни от синдикатите, с нощен труд са заети над 400 000 души у нас.    Подробности за инициативата ще бъдат дадени от президентите на КТ \"Подкрепа\" Димитър Манолов и на КНСБ Пламен Димитров на съвместна пресконференция утре, 08 октомври 2019 г., от 11:30 ч., в централата на КНСБ.", "date": "2019.10.07", "title": "Синдикатите стартират национална подписка"}
{"url": "http://epicenter.bg/article/Komisiyata-po-pomilvane-kam-prezidenta-na-Republika-Balgariya-obyavyava-priem-na-novi-stazhanti/194867/2/0", "text": "Комисията по помилване към президента на Република България обявява прием на нови стажанти за периода 7 октомври - 1 ноември 2019 година. Поканата е към студенти със завършен 3 курс в специалност „Право“ с минимален общ успех Добър 4. Документи се приемат до 17.30 часа на 1 ноември 2019 г. Стажът е с продължителност 140 часа за срок не по-кратък от 4 и не по-дълъг от 6 месеца.  Стажантите преминават през специализирано обучение по наказателно, наказателно-изпълнително и конституционно право, права на човека и съдебна психология в допълнение към знанията, които получават в университета. В програмата те имат възможност да работят във всички сфери на дейност на Комисията, включително да провеждат проучвания по отделни случаи, да анализират съдебна практика и практика на Европейския съд по правата на човека, да изготвят проектодоклади по молби за помилване и да участват в заседанията на Комисията, работните срещи в местата за лишаване от свобода и пр.  Стажантите развиват реални умения за работа в екип при динамично натоварване, запознават се отблизо с дейността не само на президентската институция, но и на съда, прокуратурата и органите за изпълнение на наказанията, получават базисни умения за разрешаване на разнообразни казуси в практиката. Те участват и в организиране на публични събития на Комисията. На събитията имат възможност да изнесат доклади по проведени от тях проучвания, като получават подкрепа при разработването и публикуването на научни трудове.  Стажантският труд е доброволен. На успешно завършилите стажанти се издават сертификати.   ", "date": "2019.10.07", "title": "Комисията по помилване към президента на Република България обявява прием на нови стажанти"}
{"url": "http://epicenter.bg/article/Oblachnostta-shte-e-znachitelna-i-na-mesta-v-Yuzhna-Balgariya-shte-ima-prevalyavaniya-ot-dazhd/194823/2/0", "text": "Днес облачността ще е предимно значителна и по-късно през деня и през нощта срещу вторник на места, главно в Южна България, ще има превалявания от дъжд. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ). Сутринта на места по високите полета и в котловините ще се образуват слани. Ще духа до умерен североизточен вятър. Максимални температури между 13° и 18°. Атмосферното налягане е малко по-ниско от средното за месеца. По-късно през деня слабо ще се повиши. Над Черноморието ще има значителна облачност, но превалявания ще има чак през нощта срещу вторник по южното крайбрежие. Ще духа до умерен североизточен вятър. Максимални температури на въздуха между 16° и 18°. Температурата на морската вода е 20-21°. Вълнението на морето ще бъде 2-3 бала. Над планините ще бъде предимно облачно. Ще има превалявания от дъжд, над 2000 метра от сняг. Ще духа до умерен западен вятър, който по-късно през деня в по-ниските части на планините ще се ориентира от изток-североизток. Максимална температура на височина 1200 метра – около 9°, на 2000 метра – около 4°.  ", "date": "2019.10.07", "title": "Облачността ще е значителна и на места в Южна България ще има превалявания от дъжд"}
{"url": "http://epicenter.bg/article/Meditsinska-sestra--KNSB-ne-e-zashtitila-edno-nashe-pravo-za-10-godini/194824/2/0", "text": "В днешния протест на медицинските специалисти участва КНСБ - те са организация, която над 10 години не е защитила едно наше право. Затова не участваме в този протест. Това каза в ефира на БНТ Веселина Ганчева от Асоциацията на българските медицински сестри.    \"Промяна от 20-50 до 70 лв. не е промяна. Заплатите на медицинските специалисти са обидно ниски. Но трябва да се промени и моделът на здравеопазването\", каза Ганчева.    По думите ѝ при протеста им са били прехвърляни от група на група, а липсва политическа воля проблемът да се реши.    \"Ние искаме гарантирана основна заплата и над нея да се надгражда, в зависимост от стаж и придобивки\", категорична е тя. Според Ганчева здравната система с клинични пътеки не е работеща и е опасна за пациентите. ", "date": "2019.10.07", "title": "Медицинска сестра: КНСБ не е защитила едно наше право за 10 години"}
{"url": "http://epicenter.bg/article/Parvan-Simeonov--Kampaniyata-e-po-pozitivna--no-vsichko-okolo-neya-e-grozno/194827/2/0", "text": "Няма място за оферта за радикална промяна. Това обяснява по-обраните кампании на по-нормалните кандидати за кметове. Драмата е в София, защото всичко, което става в София е много важно.   Това заяви в ефира на БНТ антропологът Харалан Александров по повод местните избори.    Първан Симеонов заяви, че кампанията е по-позитивна, но всичко около нея е грозно. \"Това се дължи на факта, че за добро или лошо - големите градове в страната се променят. Вярно на външен вид, вярно може и по-добре. Ако хората са станали по-взискателни, то ще има някаква промяна\", каза още той.    Александров е категоричен, че това, което определя вота в края на деня е много лично. \"Хората гласуват с разума си. Не са склонни към отмъстителен и реваншиски вот\", смята още той.    Симеонов заяви, че разделението е по линия още от същото или за промяна. Обществото не е разделено на ляво и дясно, а по-скоро по обществени теми - за детето, за Полфрийман, смята той.", "date": "2019.10.07", "title": "Първан Симеонов: Кампанията е по-позитивна, но всичко около нея е грозно"}
{"url": "http://epicenter.bg/article/Rumen-Radev-vrachva-nagradata--Dzhon-Atanasov--za-2019-g-/194828/2/0", "text": "На 7 октомври от 16.00 часа в Гербовата зала на „Дондуков“2 държавният глава Румен Радев ще връчи отличията на лауреатите на президентската инициатива Награда „Джон Атанасов“ за 2019 година на млади български учени в областта на компютърните науки в четири категории, която ще се проведе за 17-та поредна година.    Наградата „Джон Атанасов“ се присъжда за изключителни постижения на български граждани на възраст до 35 години, независимо дали развиват своята научна и изследователска дейност в България или в чужбина.  Грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели.    Грамота „Джон Атанасов – дебютен пробив в компютърните технологии“ – отличия за ученици и студенти, постигнали през последната година високи резултати с авторските си проекти.    Грамота „Джон Атанасов – проект с висок обществен принос“ – отличия за ученици, студенти и млади учени, чиито индивидуални и екипни проекти, дават принос за решаване на значими проблеми и предизвикателства в национален и световен мащаб, посредством прилагане на компютърни технологии.    Наградата „Джон Атанасов“ на Президента на Република България се връчва от 2003 г. насам на изявени в световен мащаб млади български учени в областта на компютърните науки. Сред лауреатите на престижното отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.  ", "date": "2019.10.07", "title": "Румен Радев връчва наградата „Джон Атанасов“ за 2019 г."}
{"url": "http://epicenter.bg/article/Gyunter-Ferhoygen--Balgariya-beshe-tezhak-sluchay--no-opravda-doverieto-za-chlen-na-ES-/194868/2/0", "text": "  Днес ще бъде връчена втората награда на \"ПанЕвропа\", която носи името на проф. Иван Шишманов, учредител на \"ПанЕвропа\" през 1926 г.  Гости на церемонията са комисарят Гюнтер Ферхойген и докладчикът за България Джефри ван Орден, заяви Гергана Паси.  Главна роля за избора на Петър Стоянов е изиграл приносът му за присъединяването на България към ЕС.    Гюнтер Ферхойген заяви, че тогава България и Румъния са били “твърде тежък случай“. България изобщо не е била предвидена в началния етап на разширяването на ЕС на Изток и това не е било „справедливо спрямо България“. Смятах, че всички млади демокрации от Централна и Източна Европа трябва да получат един и същи шанс, а защо България да бъде изключена от този процес, риторично запита Ферхойген.    През 1999 г., когато е министър по европейските въпроси на Германия, се опитва да преодолее старите нагласи. С течение на времето мнението се промени. Тогава се водеше войната в Косово и разбрахме колко е важна стабилността в Югоизточна Европа. Разбрахме че без ясна връзка на България и Румъния с европейските структури не може да бъде постигната желаната стабилност, припомни Ферхойген. С този аргумент той успява да убеди комисията, правителствените и държавните глави през 1999 г. в Хелзинки.    Днес, две десетилетия по-късно, съм изключително щастлив да кажа, че България напълно оправда доверието, което вложихме в нея преди 20 години. Това решение от 1999 г. бе правилно, завърши Ферхойген.", "date": "2019.10.07", "title": "Гюнтер Ферхойген: България беше тежък случай, но оправда доверието за член на ЕС "}
{"url": "http://epicenter.bg/article/Radina-Bankova--Obshtinskata-administratsiya-tryabva-da-promeni-bezrazlichnoto-si-otnoshenie-kam-grazhdanite/194869/2/0", "text": "  \"Общинската администрация трябва да промени безразличното си отношение към гражданите, особено в малките населени места\".   Това заяви кандидатът за кмет на Ловеч, подкрепен от \"БСП за България\", Радина Банкова по време на среща с хората в село Горно Павликени. Тя подчерта, че е натрупала достатъчно опит в работата си като предприемач през последните 25 години, ръководейки собствената си фирма, за да се опита да приложи наученото в една друга сфера, каквато е управлението на общината и да работи в полза на обществото.   \"Ситуацията в Ловеч и в селата от общината е - пълен застой в икономическото развитие, а условията за живот не са като в една европейска държава\", каза тя. Банкова допълни, че хората напускат родния си град, младите хора не намират там реализация. По думите й е дошло време да се предприеме най - важната инвестиция - тази в хората. Според нея това може да стане като бъдат привлечени образовани и перспективни специалисти, които да се включат в най-изостаналите три отрасъла - здравеопазване, образование, икономика. \"Трябва да се даде нова надежда на хората, общинската администрация да промени безразличното си отношение към гражданите, да прояви интерес към техните проблеми, да се вслуша в предложенията им, свързани с промяната на сегашната ситуация\", категорична бе тя.    Присъстващите на срещата си припомниха, че в селото досегашният кмет е идвал само докато го изберат, след това е забравил пътя към него, от общината не проявяват интерес през последните четири години какво се случва в Горно Павликени. \"Имаме много сериозен проблем с водоснабдяването - водопроводът е на повече от 70 години, багерът всеки ден копае, за да отстранява повредите, но с това се рушат улиците. Нямаме автобусен транспорт, с който хората да отиват директно до Ловеч, а ни се налага да използваме такъв с преминаване през други населени места. За възрастните хора не е възможно да се грижат за гробищния парк, електрическите стълбове се нуждаят от почистване, тъй като са обрасли с увивни растения\", споделиха присъстващите на срещата. Най - важния въпрос, който те поставиха беше кметският наместник в селото да се назначава от общинската администрация, само след като хората в селото са обсъдили кандидатурите и са направили своето предложение.    Радина Банкова и Доротея Цанкова - водач на листата на кандидатите за общински съветници от Коалиция \"БСП за България\" бяха посрещнати в селото с червени рози. Цанкова обясни, защо БСП е застанала зад кандидатурата на Банкова - много от нейните идеи, особено тези, свързани със социалната проблематика, напълно съвпадат с предложенията на БСП.  ", "date": "2019.10.07", "title": "Радина Банкова: Общинската администрация трябва да промени безразличното си отношение към гражданите"}
{"url": "http://epicenter.bg/article/Zapochva-sedmitsata-na-Nobelovite-nagradi/194846/7/0", "text": "Започва седмицата на Нобеловите награди.  Първата награда, която ще бъде обявена в Стокхолм, е за медицина. Името на носителя ѝ ще стане ясно в 12.30 часа българско време.    Във вторник, 8 октомври, ще бъде обявена наградата за физика, в сряда, на 9 октомври - за химия, в четвъртък, 10 октомври - за литература.    В петък - 11 октомври в Осло ще бъде обявена Нобеловата награда за мир, а на 14 октомври в Стокхолм ще бъде обявена наградата за икономика. Всяка награда е в размер на 1 милион шведски крони (833 000 евро).    Тази година ще има двама носители на отличието за забележителни литературни постижения, тъй като заради разразилия се сексскандал през 2018 г. награда не беше връчена.  Младата екоактивистка срещу промените в климата Грета Тунберг се смята за един от фаворитите за наградата за мир. Според ръководителя на Института за изследване на мира в Осло Хенрик Урдал обаче е \"крайно невероятно\" тя да спечели, тъй като можело възрастта й да работи срещу нея.    Най-младият носител на Нобелова награда за мир е Малала Йосафзай, която получи отличието на 17-годишна възраст през 2014 г.    Друг от спряганите за най-вероятни претенденти за Нобеловата награда за мир е премиерът на Етиопия Аби Ахмед, който сключи мирно споразумение с Еритрея. Не се изключва отличието да бъде дадено и на неправителствена организация като \"Репортери без граница\".", "date": "2019.10.07", "title": "Започва седмицата на Нобеловите награди"}
{"url": "http://epicenter.bg/article/Ekip-astrohimitsi-vazproizvede-dalbokiya-kosmos/194853/7/0", "text": "Екип астрохимици в университета \"Хериот-Уат\" възпроизведе дълбокия космос в лаборатория и откри, че космическият прах е по-сложен, отколкото мислеха специалистите досега, съобщава Би Би Си, цитирано от БНР.    Космическият прах създава структури като мъглявината Орел, но те контролират процеса, при който се формират звездите и се образуват органични молекули, от които може да еволюира живот. В студения космос водородните и кислородни молекули се свързват и образуват молекули на водата на повърхността на прашинките.    При температура от минус 250 градуса може да се очаква да се образува неподвижен лед, но екипът на проф. Мартин Маккоустра обаче с изненада откри движеща се дифузно вода на повърхността на симулирани зрънца прах при температура от едва 18 градуса Келвин, т.е. 18 градуса над абсолютната нула.    Откритието може да даде обяснение за живота във Вселената. В екстремния студ върху зрънцата прах се отлагат и други молекули като въглероден окис. Те могат да се комбинират с водород и да се образуват органични молекули. Ако те станат по-сложни и ги отнесат комети, могат да посеят някъде живот, защото сравнително простите молекули могат да се трансформират в аминокиселини.  ", "date": "2019.10.07", "title": "Екип астрохимици възпроизведе дълбокия космос"}
{"url": "http://epicenter.bg/article/Maya-Manolova-otnovo-stana-obekt-na-provokatsiya-ot-neizvestni-litsa/194894/2/0", "text": "  Ден след като шатрата пред НДК, в която се помещава щаба на предизборната й кампания, беше нарязана, а преди това неколкократно надраскана с маркери и химикал, днес столичани се оплакаха в социалните мрежи, че автомобилите им са облепени с предизборни флаери на Манолова.  Парадоксът е, че с такива е бил облепен и автомобилът на близък на семейството на кандидата. Във връзка с очевидната провокация Мая Манолова заявява: „        ", "date": "2019.10.07", "title": "Мая Манолова отново стана обект на провокация от неизвестни лица"}
{"url": "http://epicenter.bg/article/Angel-Dzhambazki-kani-kandidatite-za-kmetove-na-Sofiya-da-si-napravyat-test-za-narkotitsi-/194899/2/0", "text": "Един от основните претенденти за кмет на София Ангел Джамбазки изпрати писма до своите конкуренти в битката за София с покана утре, 8 октомври, от 9.00 ч. в поликлиниката на Военномедицинска академия (ВМА) да си направят кръвни тестове за наркотици. Очаквам всички парламентарно представени партии със свои кандидати, както и всички, които според социологията имат своето влияние и шансове да станат градоначалници на столицата да тестват себе си за зависимости от наркотични вещества, призовава Джамбазки. Все пак е важно нашите избиратели да знаят кого избират и дали кандидатите, за които гласуват, не използват забранени вещества. Това ще е тест и за други зависимости, категоричен е още кандидатът на ВМРО за кмет на София.  ", "date": "2019.10.07", "title": "Ангел Джамбазки кани кандидатите за кметове на София да си направят тест за наркотици "}
{"url": "http://epicenter.bg/article/Malina-Edreva--Milka-Hristova-/194900/2/0", "text": "Кандидатите за общински съветници в София Малина Едрева (ГЕРБ) и Милка Христова (БСП) кръстосаха саби в дебат в предаването \"Плюс - минес\" по Нова телевизия. Едрева е председател на групата съветници от ГЕРБ в настоящия Столичен общински съвет и четвърта в листата на управляващата партия. Христова е два мандата общински съветник и втора в червената листа за столицата. Двете дискутираха по теми като чистотата на въздуха, транспорта, детските градини.   Едрева защити политиката на ГЕРБ в общината. Христова изтъкна, че СОС е органът, който формира местната политика, но сега той се е превърнал в продължение на администрацията и просто валидира нейните решения.   Дейности като водоснабдяване, чистота, озеленяване са дадени в ръцете на частни оператори, критикува Христова. А Едрева посочи, че конкуренцията дава най-добро качество и конкурентни цени.   Марина Едрева подчерта, че разбирането на ГЕРБ е, че чистотата на въздуха дава качество на живот. И затова властта в общината е съсредоточена върху строителството на метрото и загупуването на екологични автобуси.   Успехите са безспорни, но градският транспорт на София все още не е станал достъпен, евтин, масов и ползван, контрира Милка Христова. И обърна внимание, че гражданите все още предпочитат да се придвижват с личните си автомобили, а това води до замърсяване на въздуха.    ", "date": "2019.10.07", "title": "Малина Едрева и Милка Христова в остър спор как трябва да се развива София"}
{"url": "http://epicenter.bg/article/Fandakova--Izgrazhdame-11-novi-sportni-zali-v-kvartalite-/194902/2/0", "text": "Изграждаме 11 нови спортни зали в кварталите, за да осигурим добри условия за спорт близо до дома. До две години ще имаме 6 многофункционални спортни зали в училища, които ще са с отворен достъп в извън учебно време. Други 5 зали планираме в партньорство със спортни федерации и изявени български спортисти. Това каза кандидатът за кмет на София Йорданка Фандъкова на среща с асоциацията „Здраве и фитнес“.    Фандъкова припомни, че над 10 от училищата в София не са имали физкултурни салони. „Всички училища в София до края на 2021 г. ще имат физкултурни салони. Остава ни да започнем строителството на салон на 100 ОУ в „Сердика и на 9-а Френска езикова гимназия. Изградихме 8 физкултурни салона и 7 са в строителство към момента“, обясни Фандъкова. 6-те многофункционални спортни зали ще бъдат изградени към 2 СУ в район „Витоша“, 51 СУ в район „Красно село“, 55 СУ в район „Студентски“, 144 СУ в район „Младост“ и 56 и 79 СУ в район „Люлин“.    Спортните зали, които ще бъдат изградени в партньорство със спортни клубове и изявени спортисти са в „Лозенец“ до 21 СУ, в район „Подуяне“ до метростанцията в „Левски“, в район „Люлин“ на ул. „Дж. Неру“ и ул. „Индира Ганди“, в район „Илинден“ срещу входа на „Западен парк“ и в район „Слатина“.    „Създаването на повече и добри условия за спорт е моя лична кауза. Новите спортни зали са важни, но е важна и финансовата подкрепа за спортни събития на спортните клубове, училищата, детските градини и неправителствени организации. Спортът е освен здраве е и превенция срещу агресията и зависимостите. Ключова е и работата с треньорите и инструкторите, които работят ежедневно с децата и младите таланти на София“, каза Фандъкова. Район „Студентски“ ще бъде първият, в който ще се проведат срещи с ученици с цел превенция срещу използването на вредни вещества и хранителни добавки.    „Планираме изграждане на 3 скейт-парка и нови ремонт и изграждане на спортни игрища в кварталите“, допълни Фандъкова.  На срещата присъстваха кандидатът за кмет на район „Студентски“ от коалиция ГЕРБ/СДС Димитър Дилчев и кандидатите за съветници Анатоли Илиев, Татяна Георгиева, Димитър Вучев и председателя на асоциация „Здраве и фитнес“ Петър Ангелов. В разговора участва и координаторът на ГЕРБ за 23 МИР и зам.-председател на ПГ на ГЕРБ Александър Ненков.", "date": "2019.10.07", "title": "Фандъкова: Изграждаме 11 нови спортни зали в кварталите "}
{"url": "http://epicenter.bg/article/Stotitsi-grazhdani-podkrepiha-Stefan-Sabrutev-za-kmet-na-Smolyan/194904/2/0", "text": "  Над 600 граждани се събраха в зала 1 на театъра в Смолян, за да подкрепят издигнатия от БСП кандидат за кмет Стефан Сабрутев. Официалната част на събитието започна с емоционално изпълнение на солисти от гайдарски състав \"100 каба гайди\".     \"Скъпи приятели, за всички ни е ясно, че демографската криза е най-сериозният проблем, не само за нашата община, а и за цялата област. Област Смолян е най-бързо обезлюдяващата за първото тримесечие на 2019 г. Ето затова нашият призив е „Промени бъдещето“. Всички мерки в нашата програма са създадени, за да обърнем този негативен процес и да създадем нормална среда за живот и отглеждане на деца\", заяви Сабрутев. Той отбеляза, че за последните години са пропуснати много възможности, а общинските средства са разходвани без цел и посока, усвоените пари не са подобрили стандарта на живот на хората. Кандидатът на левицата представи своята управленска програма, обобщена в секторите икономика, инфраструктура и благоустройство, здравеопазване и социална политика, образование, култура, спорт, публични услуги и сигурност. Сабрутев гарантира да продължи да поддържа добър и сигурен диалог между общината и местния бизнес. Стратегия за създаване на биоземеделие на чисти и екологични местни продукти, на марка „Произведено в Смолян“, както и активна реклама и популяризирането на родния край като целогодишна туристическа дестинация са част от сигурните стъпки, заложени в програмата. В сферата на инфраструктурата и благоустройството Сабрутев представи решение за създаване на общинска фирма за комунални услуги, почистване и озеленяване – извършвани под строг контрол. За облика на Смолян, съвместно с местната камара на архитектите и тази на инженерите, да бъде изграден нов архитектурен код, създаден спрямо спецификата на града, кварталите и селата. Кандидатът изрази намерение активно да търси стратегически инвеститори, както и община Смолян да бъде  готова с проекти, по които да кандидатства и печели подходящи европейски програми, с които чувствително да се подобри средата в цялата област.  Подкрепа за Сабрутев изрази и зам.-председателят на БСП и ръководител на предизборния щаб на левицата Кирил Добрев.  \"Стефан Сабрутев може не само да промени Смолян, но да го направи развиващ се и проспериращ град.\" - това каза зам.-председателят на НС на БСП Кирил Добрев, който присъства на откриването на кампанията на левицата в Смолян. \"Тук съм не в качеството си на зам.-председател или председател на националния щаб, тук съм в качеството си на приятел на Стефан, който ме спечели с идеите и желанието си да промени Смолян\" - подчерта Кирил Добрев. Той призова присъстващите да подкрепят кандидата за кмет на Смолян и листата за общински съветници на БСП.   \"Аз не искам да се разделям с моите деца. Не искам те да ходят да живеят и да работят в чужбина, а да останат тук в България. За доброто на нашите родители и нашите деца, трябва всички ние заедно да подкрепим Стефан Сабрутев и да гласуваме с N56\" - завърши изказването си Добрев. Във финалната част на представянето си Сабрутев покани своя екип и развълнуван сподели със своите съграждани: „Горд съм да ви съобщя, че днес всички кандидати за общински съветници от групата на БСП  единодушно решихме че тези от нас, които бъдат избрани, ще  даряваме възнагражденията си във фонд, посветен на борбата с демографската криза. Предвиждаме тези средства да бъдат предоставени за инвитро процедури, стипендии за учащи и помощи за хора с нисък социален статус.“   Във финалните си думи кандидатът покани всички кандидат-кметове на предизборен дебат, в който да обсъдят публично какви решения биха разрешили належащите проблеми. „Надявам се да имаме един истински сблъсък на идеи“, заяви Сабрутев.  На финала хората чуха  местните изпълнители -  Фолклорна формация \"Звъника\", танцова формация \"Балканика\" и  солисти от гайдарски състав \"100 каба гайди\"", "date": "2019.10.07", "title": "Стотици граждани подкрепиха Стефан Сабрутев за кмет на Смолян"}
{"url": "http://epicenter.bg/article/Karadaya-ot-Hitrino--Nyama-da-dopusnem-edin-hitrets-da-se-pravi-na-diktator--shte-badem-silni-i-edinni-/194907/2/0", "text": "  Екипът на Централния лъч на ДПС бе в община Хитрино. На предизборната среща в общинския център бяха представени кандидатите на ДПС за кметове на кметства, общински съветници и кандидатът за кмет на общината Билгин Бакиев.  Дълбок поклон и извинение пред цялото Хитрино, каза в началото на изказването си лидерът на ДПС Мустафа Карадайъ. Трябваше да се случи трагедия, за да видим едни самозабравили се хора, които ги направихме силни, благодарение на партията. Но оттук трябва да заявим онова, което в последните две години се случва в партията и ще продължава по този модел, каза още той. Ние сме длъжни да бъдем силни и пак ще изграждаме силни хора в ДПС. Но този, който обърне силата получена на гърба на тези хора и партията срещу хората, ще бъде изхвърлен от партията, обяви лидерът. Няма да чакаме избори, в които народа да ни наказва. Ще ги изхвърляме в неизборно време, както тези бездушни хора бяха изхвърлени, бе категоричен той.    ДПС е на всички нас и на нашето единство. Това единство докара демокрацията в България, каза Карадайъ. Председателят на ДПС заяви, че ДПС от 30 години защитава демокрацията, целостта, мира и сигурността на нашата Родина. Тук някакъв хитрец ще плаши хората в Хитрино и ще се прави на диктатор. Няма да го позволим, заяви Карадайъ.  Председателят на ДПС каза, че цялата партия беше мобилизирана, когато се случи трагедията и всички искаха с чиста душа и сърце да помогнат. Но някой дойде, взе тоягата и се опита да бъде деребея в района. Взе на хората нивите и магазините. Тази арогантност и тази наглост трябва да приключат на тези избори, призова той.  Карадайъ каза, че властта и парите покваряват човека. Покваряват този, който вътре е гнил. Но който е наясно със себе си и има здрава основа, няма как да се разболее. Страхливецът почувства ли малко сила вади тоягата да плаши, за да се героизира, да застава пред огледалото и да се вижда колко е велик, обясни той. Ето срещу тези трябва да се бори нашата партия. Ние сме длъжни да го правим и ще продължаваме да го правим, заяви лидерът на ДПС.  Мустафа Карадайъ даде пълната си подкрепа за кандидата на ДПС за кмет на община Хитрино Билгин Бакиев и каза, че той е човек, който е завършил най-модерното образование в света и най-бързо развиващия се като бизнес в света. На 27 октомври, ако заявите че искате Билгин за кмет, другото веднага ще дойде на 28ми, заяви той.  Властта идва от хората, тя е на хората и за хората. Всичките политици са само инструмент за реализиране на властта и всичко това е временен инструмент, изтъкна още лидерът. Властта служи за решаването на проблемите на хората и този, който получи власт и не разбира, че тя трябва да служи за проблемите на хората си заминава от ДПС, заключи лидерът на ДПС.  В Хитрино трябва да се смени модела на арогантността, алчността и самозабравата. Трагедията трябваше да се случи в Хитрино, за да се освети цялата тази арогантност, наглост и алчност, както и предателството, каза зам.-председателят на ДПС Йордан Цонев. Днес сме застанали пред цяло Хитрино, за да поискаме вашата подкрепа за вашата партия ДПС. А чуваме от всички места вече няколко години, че тук има страх, натиск и безобразно нахалство. Вместо да се борим за нашето общо бъдеще, вместо да превърнем трагедията в начин Хитрино да промени всичко – инфраструктура, живот и бизнес. Ние тук заставаме пред вас със свити сърца и искаме да изгоните наглостта от общината, призова Цонев.  Зад нашия кандидат стои цялата партия ДПС, почетният председател д-р Ахмед Доган, председателят Мустафа Карадайъ, цялата парламентарна група, нашите евродепутати и всички представители на всичките нива на изпълнителната власт. Зад него стоят 500 000 симпатизанти и привърженици на ДПС, обяви Цонев.  На предизборната среща присъстваха и зам.-председателят на НС д-р Нигяр Джафер, зам.-председателят на ДПС Ахмед Ахмедов, евродепутатът и председател на Младежко ДПС Илхан Кючюк и зам.-председателят на ПГ на ДПС Хамид Хамид.", "date": "2019.10.07", "title": "Карадайъ от Хитрино: Няма да допуснем един хитрец да се прави на диктатор, ще бъдем силни и единни!"}
{"url": "http://epicenter.bg/article/Aleks-Sarchadzhieva-kam-Laskin--9-Mesetsa--Ivane--Uzhasyavashto-e-/194923/10/100", "text": "Александра Сърчаджиева трогна почитателите си с емоционален пост във Фейсбук. Алекс отбеляза девет месеца от смъртта на любимия си Иван Ласкин. Тя публикува кадър в личния си профил, а под снимката написа: „Девет месеца, Иване! Ужасяващо е! Безкрайно много те обичам...“    Постът събра много окуражаващи коментари, в които близки, приятели и почитатели подкрепят Алекс в болката ѝ и изразяват почитта си към актьора: „Бъдете силна, той бди над вас и вашето дете, Мъка! Ужасно много мъкa!“. „Поклон, бъди силна Алекс, много те обичам и прегръщам. Ти си страхотен човек.“   Източник: Новини.бг", "date": "2019.10.07", "title": "Алекс Сърчаджиева към Ласкин: 9 Месеца, Иване! Ужасяващо е!"}
{"url": "http://epicenter.bg/article/Erdogan-pristiga-na-poseshtenie-v-Sarbiya-s-200-predstaviteli-predstaviteli-na-turskiya-biznes/194841/7/0", "text": "Президентът на Турция Реджеп Таийп Ердоган пристига на двудневно официално посещение в Сърбия. Той води със себе си 200 представители на турския бизнес и се очаква да обяви нови инвестиции в западната ни съседка. Визитата ще бъде отбелязана с полагането на крайъгълния камък на магистралата между столиците на Сърбия и Босна и Херцеговина, Белград и Сараево, която е от голямо значение за свързването на целия регион, пише белградският ежедневник „Вечерне новости“, цитирана от Агенция \"Фокус\".    Домакинът Александър Вучич ще посрещне своя турски колега пред Двореца „Сърбия“, след което те заедно ще посетят изложбата „Сърбия и Турция в документите на Османския архив и Архива на Сърбия“, а след това ще имат среща на четири очи.    Макар че икономическото сътрудничество е на първи план, политическият аспект на посещението на Ердоган също е много важен заради огромното влияние на турския президент в региона, преди всичко в Босна и Херцеговима, но и в област Санджак (Рашка) в Сърбия. Ще бъдат обсъдени отношенията между съседните държави на Балканите, както и диалога Белград – Прищина. По време на последната си среща с Вучич Ердоган потвърди, че Турция ще подкрепи всяко споразумение между сърби и албанци за Косово.    По време на предстоящата среща ще бъдат подписани серия от двустранни документи и ще бъде представена съвместна пощенска марка по повод 140 години от установяването на дипломатически отношения между Република Сърбия и Република Турция.    На втория ден от посещението президентите Вучич и Ердоган ще бъдат домакини на Тристранната среща на върха на Сърбия, Босна и Херцеговина и Турция. Делегацията на БиХ ще бъде ръководена от трима членове на председателството - Милорад Додик, Желко Комшич и Шефик Джаферович. Беше обявено също, че по време на посещението в ще бъдат открити пет турски фирми и ще бъдат положени основите за изграждането на една фабрика.    През последните години икономическото сътрудничество между Сърбия и Турция, които имат споразумение за свободна търговия, се засили, което се доказва от факта, че миналата година стокооборота надхвърли един милиард евро (1,084 милиарда).    Потенциалът за разширяване на сътрудничеството е очевиден в сектора на дървесината, механиката и информационните технологии. Данните казват, че 151 компании с над 50% турски капитал работят в Сърбия.    Ердоган посети за последно Белград и Нови Пазар през октомври 2017 година. Междувременно двамата президенти се срещнаха два пъти в Турция през май и октомври миналата година.", "date": "2019.10.07", "title": "Ердоган пристига на посещение в Сърбия с 200 представители на турския бизнес"}
{"url": "http://epicenter.bg/article/Boris-Dzhonsan-e-predupredil-Emanyuel-Makron--che-nyama-da-ima-otlagane-na-Brekzit-/194843/7/0", "text": "Британският премиер Борис Джонсън е предупредил френския президент Еманюел Макрон, че няма да има отлагане на Брекзит, насрочен за 31 октомври и му е казал, че има последен шанс за постигане на споразумение, заяви говорител на Даунинг стрийт, цитиран от Франс прес.    Както заявил Джонсън в телефонен разговор вчера с френския президент, \"Европейският съюз не бива да е погрешно убеден, че Великобритания може да остане в ЕС след 31 октомври\".   Премиерът повторил, че няма да иска ново отлагане на Брекзит, въпреки че закон, приет неотдавна от британския парламент, го задължава да поиска отлагане ако не постигне споразумение с ЕС.   Джонсън нарекъл този закон \"акт на капитулация\", който според него отслабва позицията на Великобритания в преговорите с ЕС.   Джонсън настоял Макрон да положи усилия за постигане на споразумение за Брекзит. Той информирал вчера френския президент и португалския премиер Антониу Коща за новото си предложение за Брекзит, което бе хладно прието в Брюксел, посочва Ройтерс. \"Това е шанс да се постигне споразумение - споразумение, подкрепено от депутатите и съдържащо компромиси от всички страни\", заявил пред Ройтерс високопоставен източник от Даунинг стрийт 10. \"Обединеното кралство направи голямо и значимо предложение, но е време и Комисията да покаже воля за компромис. В противен случай Великобритания ще напусне без сделка\", добавил източникът пред Ройтерс.    По-малко от месец преди 31 октомври и преди предстоящата на 17 и 18 октомври среща на лидерите на ЕС Джонсън заявил на Макрон, че \"това е последна възможност да се постигне споразумение - каквото иска всяка от страните - за да можем да вървим напред и да изградим ново партньорство между Обединеното кралство и ЕС\", заявил пред Франс прес източник от кабинета на британския премиер.   \"Но за да стане това възможно, ЕС трябва да направи същите компромиси, каквито направи Обединеното кралство през последните седмици и месеци\", заявил Джонсън на френския президент според източника от неговия кабинет. Макрон казал на Джонсън във вчерашния телефонен разговор, че в края на седмицата ще бъде направена равносметка, за да се прецени дали е възможно споразумение\" за Брекзит, заяви Елисейският дворец, цитиран от Франс прес. \"Преговорите трябва да продължат ускорено в следващите дни с екипа на Мишел Барние, за да се направи равносметка в края на седмицата\", заявил Макрон. Британският премиер ще продължи днес разговорите с европейските лидери, а неговият министър за Брекзит Стив Баркли, който вчера отиде в Холандия, ще продължи и утре обиколката из европейските столици, добавя АФП.", "date": "2019.10.07", "title": "Борис Джонсън е предупредил Еманюел Макрон, че няма да има отлагане на Брекзит"}
{"url": "http://epicenter.bg/article/Gratskite-vlasti-prehvarliha-pochti-500-migranti-v-kontinentalnata-chast-na-stranata/194862/7/0", "text": "  458 кандидати за убежище от уязвими групи пристигнаха тази сутрин в пристанището Пирея, откъдето ще бъдат откарани в център за настаняване във Вайохори в област Централна Македония, съобщи гръцката телевизия Скай, цитирана от БТА.   Вчера \"Катимерини\" съобщи, че във Вайохори ще бъдат прехвърлени кандидати за убежище от пренаселения лагер Мория на остров Лесбос.   През вчерашния ден в Гърция са пристигнали поне 284 бежанци и мигранти.", "date": "2019.10.07", "title": "Гръцките власти прехвърлиха почти 500 мигранти в континенталната част на страната"}
{"url": "http://epicenter.bg/article/Erdogan--Amerikanskite-vosyki-se-izteglyat-sled-razgovora-mi-s-Donald-Tramp-/194866/7/0", "text": "Турският президент Реджеп Таийп Ердоган заяви, че американските сили са започнали да се изтеглят от граничните с Турция райони на Северна Сирия след разговора му с държавния глава на САЩ Доналд Тръмп, като добави, че преговорите между двете страни по този въпрос ще продължат, предава Reuters, цитира „Фокус“. Преди това от Белия Дом заявиха, че Анкара скоро ще осъществи планираната си военна операция за създаване на „зона за сигурност“ в Северна Сирия и САЩ няма да участват в нея, нито да я подкрепят. В разговор с журналистите преди заминаването си за Белград, Ердоган заяви още, че възнамерява да посети Вашингтон и да се срещне с Тръмп през първата половина на ноември. По неговите думи, двамата лидери планират да обсъдят плановете за „зоната за сигурност“, като добави, че се надява освен това те да разрешат споровете си около програмата за F-35 по време на визитата.", "date": "2019.10.07", "title": "Ердоган: Американските войски се изтеглят след разговора ми с Доналд Тръмп "}
{"url": "http://epicenter.bg/article/Nobelovata-nagrada-za-meditsina-beshe-obyavena/194874/7/0", "text": "  Нобеловата награда за медицина за 2019 г. бе присъдена на американците Уилям Каелин и Питър Ратклиф и британеца Грег Семенца за откритието на механизма, по който живите клетки реагират и се адаптират към наличието на кислород. Това съобщи от Стокхолм Нобеловият комитет към Каролинския медицински институт, цитирана от БГНЕС.    „Те поставиха основата на нашето разбиране за това, как нивата на кислород влияят на клетъчния метаболизъм и физиологичната функция“, каза журито и добави, че техните открития „проправят пътя за обещаващи нови стратегии за борба с анемията, рака и много други заболявания“.", "date": "2019.10.07", "title": "Дадоха Нобелова награда за механизма, по който живите клетки реагират на кислород"}
{"url": "http://epicenter.bg/article/Dyasnata-opozitsionna-partiya-Samoopredelenie-pecheli-nay--mnogo-glasove-na-izborite-v-Kosovo/194878/7/0", "text": "Дясната опозиционна партия Самоопределение получава 25,71 процента от гласовете на произведените в неделя Дясната опозиционна партия Самоопределение, съобщи косовската централна избирателна комисия след преброяването на 96,98 процента от подадените бюлетини, предава ТАСС, цитирана от БТА.   На малко разстояние зад нея идва дясноцентристкият Демократичен съюз на Косово с 25 на сто. Следват Демократическата партия на Косово на настоящия президент Хашим Тачи с 21,13 процента и Алианс за бъдещето на Косово на бившия премиер Рамуш Харадинай, който в коалиция със Социалдемократическата партия получава 11, 59 процента.    На основата на тези резултати Самоопределение ще получи 30 места в 120-членния парламент, Демократичният съюз на Косово - 29, Демократическата партия на Косово - 25, а Алианс за бъдещето на Косово и Социалдемократическата партия - 14.    Според конституцията на Косово 20 места в парламента са запазени за представители на етническите малцинства, 10 от които - за сърбите. Всичките 10 сръбски места ще бъдат заети от представители на Сръбска листа.    Самоопределение и Демократичният съюз на Косово декларираха готовност да обсъдят сключването на коалиционно споразумение.  Днес директорът на канцеларията на правителството на Сърбия за Косово Марко Джурич заяви, че за да постигнат стабилно мнозинство в парламента, двете основни партии ще трябва да потърсят подкрепата и на Сръбска листа.   \"Приемаме присъдата на народа. Демократическата партия на Косово минава в опозиция\", заяви нейният лидер Кадри Весели.  ", "date": "2019.10.07", "title": "Дясната партия Самоопределение печели най- много гласове на изборите в Косово"}
{"url": "http://epicenter.bg/article/Turskata-lira-poevtinyava-sled-opaseniyata-za-voenna-operatsiya-v-Severna-Siriya/194881/7/0", "text": "Турската лира поевтинява спрямо долара и еврото по време на търговията в понеделник, след като Белият дом заяви, че Анкара скоро ще започне да провежда военни операции в Северна Сирия, като въоръжените сили на САЩ няма да я подкрепят или да участват в тях.   През последните месеци инвеститорите внимателно следят напрегнатите взаимоотношения между Анкара и Вашингтон.  Съюзниците в НАТО имат спорове по редица въпроси, включително по отношение на техните различия за политиката в Сирия и закупуването от Турция от руските противоракетни отбранителни системи С-400. Турция многократно заплаши да извърши нахлуване в североизточната част на Сирия срещу подкрепената от САЩ кюрдска милиция (YPG), обвинявайки Вашингтон в отлагане на усилията за създаване на „безопасна зона“ по протежение на турската граница. След телефонен разговор между президентите Реджеп Ердоган и Доналд Тръмп, Белият дом заяви в неделя, че няма да подкрепи нахлуването на Турция и че американските войски ще напуснат района.  Междувременно ООН предупреди, че се подготвя за възможно най-лошия сценарий по отношение на сирийската криза.   Всички това се отразява негативни на турската валута, като в началото на търговията в понеделник тя поевтиня с близо 1% спрямо щатския долара преди да парира част от първоначалните си загуби.  През европейската ранна следобедна търговия щатският  долар поскъпва с 0,7% към 5,7400 турски лири, като в същото време еврото нараства с 0,65% към 6,3000 лири. Агенция Ройтерс цитира неназован валутен дилър да посочва: „Докато изявлението на  Съединените щати дава зелена светлина за военната операция в Сирия, за която  Турция споменава отдавна, тази операция оставя много въпросителни относно това как ще се развие самият процес“. През миналата година турската лира се обезцени с близо 30% спрямо долара по време на валутната криза, която беше породена от опасения относно политическата намеса в паричната политика на Турската централна банка, както и от влошаването на двустранните отношения между Вашингтон и Анкара. В рамките на настоящата година турската лира загуби около 8% от стойността си спрямо долара. Геополитическото напрежение около предстоящите военни действия на Турция в Северна Сирия провокира и първоначален спад на основния фондов индекс на борсата в Истанбул BIST100 с около 0,8%, преди обаче да последва негово повишение с над 1%. Източник БНР", "date": "2019.10.07", "title": "Турската лира поевтинява след опасенията за военна операция в Северна Сирия"}
{"url": "http://epicenter.bg/article/Prezidentat-na-Avstriya-dade-na-Sebastian-Kurts-mandat-za-sastavyane-na-pravitelstvo-/194882/7/0", "text": "Президентът на Австрия Александър ван дер Белен даде на лидера на консервативната Австрийска народна партия (АНП) Себастиан Курц мандат за съставяне на правителство след победата на АНП на предсрочните парламентарни избори на 29 септември, предадоха Асошиейтед прес и ТАСС, съобщи БТА. АНП спечели изборите с 37,5 процента от гласовете или 71 депутатски места. Втори са социалдемократите с 21,2 процента и 40 места. Трети са досегашните коалиционни партньори на Курц от крайнодясната Австрийска партия на свободата (АПС) с 16,2 процента и 31 места. Следват Зелените с 13,9 процента и 26 места и либералната партия \"Нова Австрия\" с 8,1 процента и 15 места.   Според експерти най-вероятните варианти за следващ кабинет са съюз на АНП на Курц със Зелените или със социалдемократите или повтаряне на коалицията с АПС. Съюз със Зелените обаче може да се натъкне на трудности заради техни разногласия с АНП за миграционната политика. При връчването на мандата за съставяне на правителство президентът Ван дер Белен поиска от Курц приоритет на следващия кабинет да бъдат проблемите на околната среда и климатичните промени, предаде ДПА. Курц обаче посочи за свой основен приоритет не климатичните промени, а икономическата и миграционната политика. Той каза, че глобалното затопляне е ключов проблем, но добави, че всякакви решения трябва да създават печеливша ситуация както за околната среда, така и за икономиката.", "date": "2019.10.07", "title": "Президентът на Австрия даде на Себастиан Курц мандат за съставяне на правителство "}
{"url": "http://epicenter.bg/article/-ES--Voennata-operatsiya-na-Turtsiya-i-SASht-podkopava-mirniya-protses-v-stranata/194895/7/0", "text": "Новата военна операция на Турция, планирана в сътрудничество със САЩ срещу кюрдите в Североизточна Сирия, подкопава мирния процес в страната. Това обяви в официалният представител на външната служба на Европейския съюз Мая Кочиянчич на брифинг в Брюксел, предава TACC, цитирана от Агенция \"Фокус\".   „Възобновяването на военните действия в Североизточна Сирия не само влошава положението на цивилното население, но и подкопава перспективите за мирно уреждане на конфликта. ЕС напълно подкрепя суверенитета и териториалната цялост на Сирия\", цитира агенцията думите ѝ.     Кочиянчич отказа да отговори на въпроса дали Анкара и Вашингтон са информирали Брюксел за своите военни планове в Сирия. „Ние поддържаме контакти. На този етап не мога да кажа нищо повече\", заяви представителят на Брюксел. В коментар за плановете на Анкара за Сирия, Кочиянчич заяви: „ЕС вярва, че завръщането на бежанците е възможно, само когато са създадени човешки условия за това. Такива все още няма в Сирия\".  ", "date": "2019.10.07", "title": " ЕС: Военната операция на Турция и САЩ подкопава мирния процес в страната"}
{"url": "http://epicenter.bg/article/Putin-bere-gabi-na-rozhdeniya-si-den-visoko-v-sibirskite-planini-/194896/7/0", "text": "Руският президент Владимир Путин е известен с позирането си пред фотообектива в нетрадиционни дейности като преследване на тигри или дълбоководно гмуркане. Но на снимки, публикувани в чест на рождения му ден днес, дългогодишно управляващият лидер беше заснет да се наслаждава на по-спокойна част от дивия живот в Русия, информира АФП и БГНЕС.    Путин, който навършва 67 години, прекара минипочивка в планините над река Енисей в Сибир през уикенда, берящ диви гъби със своя министър на отбраната Сергей Шойгу.    Във видео кадри, публикувани от Кремъл, Путин и Шойгу бяха показани да берат и подушват гъби.    Разходката на президента е в район с естествена красота в Южен Сибир.    Останал без дъх, той казва: „Изкачихме се отвъд облаците на височина почти 2 000 метра над морското равнище“.    Путин кара също колело из целия горски терен, а двойката се качи също и на хеликоптер.    Президентът се слави с любовта си към дивата природа и противопоставянето си на лова, за разлика от много руски официални служители. Но Путин подкрепя и сондажите на петрол в девствена Арктика и поставя под съмнение глобалното затопляне.    Като нация, руснаците са предани на „тихия лов“ на гъби, които сега са в сезон. Тази дейност присъства и в руската литература, например в „Анна Каренина“ на Лев Толстой. ", "date": "2019.10.07", "title": "Путин бра гъби на рождения си ден високо в сибирските планини (Снимки+Видео)"}
{"url": "http://epicenter.bg/article/Tramp-za-izteglyaneto-v-Siriya--SASht-tryabva-da-izlyazat-ot-bezsmislenite-bezkrayni-voyni/194897/7/0", "text": "Президентът на САЩ Доналд Тръмп оправда решението си да изтегли американските войски от граничния с Турция район на Северна Сирия, като заяви, че регионът трябва „да си изясни ситуацията“, а Америка трябва да излезе от „безсмислените безкрайни войни“, предава AFP, цитирана от \"Фокус\". Оттеглянето на САЩ от ключови позиции по северната граница на Сирия, обявено рано в понеделник, отбелязва голяма промяна в политиката и практическо изоставяне на кюрдите, които бяха основен съюзник на Вашингтон в многогодишната битка срещу т.нар. групировка „Ислямска държава“. „Турция, Европа, Сирия, Иран, Ирак, Русия и кюрдите сега ще трябва да изяснят ситуацията и какво искат да направят с пленените бойци на „Ислямска държава“ в техния „квартал“, написа Тръмп в „Туитър“. „Време е да се измъкнем от тези безсмислени безкрайни войни, много от тях племенни, и да върнем войниците си у дома. Ще се бием, където ни изнася и ще се бием само за победа“, категоричен е американският лидер.  ", "date": "2019.10.07", "title": "Тръмп за изтеглянето в Сирия: САЩ трябва да излязат от безсмислените безкрайни войни"}
{"url": "http://epicenter.bg/article/lider-na--quot-Komunistite-na-Rusiya-quot--Amerikanskiyat-grazhdanin-Arnold-Shvartsneger-tryabva-da-bade-arestuvan/194903/7/0", "text": "Американският гражданин Арнолд Шварцнегер трябва да бъде арестуван. Това е заявил лидер на \"Комунистите на Русия\", предаде ТАСС.    Според изпълнителния секретар на Централния комитет на лявата партия Сергей Малинкович артистът е нарушил законодателството на Русия.   \"С акта за легализацията на марихуаната от 2010 г. тогавашният губернатор на щата Калифорния е нарушил нашите закони. Той е дал зелена светлина за пропагандирането на наркотични вещества. Според руското наказателно право това е криминално престъпление.   Ето защо ние настояваме федералният Следствен комитет да арестува американския гражданин с крайнодесни убеждения Арнолд Шварцнегер\", е заявил той в писмо до институцията.   Актьорът е бил сред участниците в икономически форум, състоял се Санкт Петербург на 4-5 октомври.    Според политика мярката би трябвало да бъде реципрочен отговор на ареста на руската депутатка Инга Юмашева в Ню Йорк, предаде ТАСС. ", "date": "2019.10.07", "title": "Лидер на \"Комунистите на Русия\": Американският гражданин Арнолд Шварцнегер трябва да бъде арестуван"}
{"url": "http://epicenter.bg/article/Chuchelo-na-Greta-Tunberg-beshe-otkrito-obeseno-pod-rimski-most/194906/7/0", "text": "Прокуратурата в Рим започна разследване за отправяне на тежка заплаха, след като чучело на климатичната активистка Грета Тунберг беше открито обесено под римски мост, предаде Франс прес, като се позова на италиански медии.    На снимка, разпространена в социалните мрежи, се вижда чучело с две плитки като тези на 16-годишната шведка и закачена на парапета на моста табелка с надпис на английски език: \"Грета е твоят бог\".  Снимката предизвика незабавна реакция от страна на политиците. Кметицата на Рим Вирджиния Раджи от антисистемното Движение \"Пет звезди\" изрази в Туитър от името на града солидарност със семейството на момичето, а водачът на управляващата Демократическа партия Никола Дзингарети осъди \"зловещото насилие\" - израз на неспособността на извършителите \"да уважават идеи, които не споделят\".    Преди година Грета Тунберг стана инициатор на ученическото движение \"Петъци за бъдещето\" в защита на климата. На 27 септември тя приветства мащабната мобилизация на последователите на каузата в Италия. Според организаторите на \"Петъци за бъдещето Италия\", на призива им в цялата страна тогава са откликнали общо един милион младежи. ", "date": "2019.10.07", "title": "Чучело на  Грета Тунберг беше обесено под римски мост"}
{"url": "http://epicenter.bg/article/Atentat-sreshtu-Ramzan-Kadirov--/194914/7/0", "text": "Информация за атентат срещу чеченския президент Рамзан Кадиров се е появила в социални мрежи, написа лента.ру.    Според публикациите лидерът на автономната руска южна република е бил отровен и се е наложило той да бъде транспортиран със самолет в Москва за лечение.   В предполагаемото покушение срещу Кадиров са били замесени високопоставени служители на местното министерство на вътрешните работи и кметове.   Спекулациите за атентата са се появили заради отсъствието на чеченския президент на обществени места. Той за последно е бил видян на церемония по откриване на болница в чеченския град Гудермес на 25 септември.    \"Така наречената информация за атентат е слух. Ние не коментираме слухове, а само с достоверни данни\", това са казали от администрацията на Кадиров. Чеченското здравно министерство е посочило, че лидерът на севернокавказката република е заявило, че президентът няколко дни е пазил леглото.   \"Нашият лидер е имал остро респираторно заболяване. Нещо напълно обичайно при застудяване на времето\", се е посочвало в комюникето на институцията.", "date": "2019.10.07", "title": "Атентат срещу Рамзан Кадиров? "}
{"url": "http://epicenter.bg/article/13-sa-zaginalite-kray-bregovete-na-Lampeduza/194916/7/0", "text": "Италианската брегова охрана съобщи, че е открила телата на 13 жени, някои от които бременни, след като лодка, превозваща около 50 мигранти, е потънала край Лампедуза, предава AFP, цитирана от Агенция \"Фокус\".    Около дузина мигранти, в това число осем деца и още бременни жени, все още са в неизвестност. Препълнената с мигранти лодка се е преобърнала на около 10 километра от италианският остров Лампедуза малко след полунощ. Вероятната причина е струпването на мигрантите на единия борд, докато към плавателния съд се приближавали два италиански спасителни екипа.    22 души са спасени, съобщават от бреговата охрана. Акцията по издирване на изчезнали във водите мигранти продължава.   Говорителят на Международната организация по миграция Флавио ди Джакомо написа в Twitter, че корабът е потеглил от Тунис и в него имало мигранти от Тунис и Западна Африка.", "date": "2019.10.07", "title": "13 са загиналите мигранти край бреговете на Лампедуза"}
{"url": "http://epicenter.bg/article/Erdogan--Turtsiya-i-Sarbiya-podpisaha-9-sporazumeniya/194921/7/0", "text": "Турция и Сърбия днес подписаха девет споразумения, съобщи турският президент Реджеп Тайип Ердоган, цитиран от телевизия СиЕнЕн-Тюрк.    Ердоган говори по време на съвместна пресконференция със сръбския президент Александър Вучич в Белград. Турският държавен глава днес пристигна на официално двудневно посещение в Сърбия.    Турция и Сърбия подписаха девет споразумения. Определихме нови цели за развитието на двустранното сътрудничество, каза Ердоган, като добави, че стокообменът между двете държави е достигнал 1,2 милиарда долара.    Днес правим още една историческа стъпка за развитието на двустранните ни отношения. Сърбия днес отговори положително на молбата ни за откриване на турско консулство в Нови Пазар, посочи турският президент.   Източник: Новини.бг", "date": "2019.10.07", "title": "Ердоган в Белград: Турция и Сърбия подписаха 9 споразумения"}
{"url": "http://epicenter.bg/article/Papa-Frantsisk-prizova-za--quot-smeli-debati-quot--za-nedostiga-na-sveshtenitsi-v-Amazoniya/194925/7/0", "text": "Папа Франциск прикани южноамериканските епископи да се изказват \"смело\" на срещата за Амазония, където недостигът на свещеници е толкова остър, че Ватикана обмисля ръкополагане на женени мъже и предлагане на официални богослужебни длъжности на жени, предаде Асошиейтед прес.    Едно от най-спорните предложения в дневния ред на триседмичния епископски синод, открит вчера, е дали може женени мъже да бъдат ръкополагани за свещеници - потенциално революционна промяна в католическата църковна традиция. Идеята се предлага на обсъждане, защото католиците сред туземното население в изолирани части от Амазония с месеци не виждат свещеник, нито получават причастие. Друго спорно предложение е епископите да предложат помощни църковни длъжности за жени, макар че ръкополагане на жени за свещеници засега се изключва.    На испански първият папа от Латинска Америка прикани епископите да използват трите седмици, за да се молят, да слушат, да вникват и да говорят без страх. \"Говорете смело. Даже и да се срамувате, кажете какво чувствате\", добави Франциск.    Критици традиционалисти, дори някои кардинали, твърдят, че предложенията в работния документ на синода са \"еретични\" и обръщане към \"езическа\" религия, която се кланя на природата, а не на Бог.    На тези криткики отговори бразилският кардинал Клаудио Хуммес, пенсионираният архиепископ на Сао Пауло и водещ организатор на синода, който порица \"традиционализма, заседнал в миналото\", за разлика от \"истинската традиция на Църквата, която винаги гледа напред\".    Църквата не може да остава бездейна в собствения си затворен кръг, фокусирана върху себе си, заобиколена от защитни стени, а още по-малко може да си позволи да гледа носталгично към миналото - тя трябва да разтвори вратите си, да събори заобикалящите я стени и да гради мостове, каза той.    В унисон с екологичното послание на форума организаторите са взели мерки да ограничат въглеродните му \"следи\" - няма да се ползват пластмасови съдове и прибори, а сувенирните чанти и химикалки ще са биоразградими. Освен това емисиите от самолетното гориво, изразходвано за транспортирането до Рим на близо 200 свещеници и туземци от Южна Америка, оценявани на 572 809 кг въглероден диоксид, ще бъдат компенсирани с купуването на 50 хектара новозасадена гора в Амазония.   Източник: Новини.бг", "date": "2019.10.07", "title": "Папа Франциск призова за \"смели дебати\" за недостига на свещеници в Амазония"}
{"url": "http://epicenter.bg/article/Evropeyskiyat-sayuz-zasilva-pravilata-za-zashtita-na-razoblichitelite/194926/7/0", "text": "Министрите на Европейския съюз приеха днес директива за защита на разобличителите, предаде Франс прес, цитира Новини.бг   Директивата ще позволи подаването на сигнали за нередности в сферата на финансите, здравеопазването или екологията без страх от отмъщение.    Ролята на разобличителите отново е централна тема в Съединените щати, където втори разобличител проговори във връзка с украинската афера, станала повод за разследване за импийчмънт на президента Доналд Тръмп, отбелязва Франс прес.  На срещата в Люксембург министрите на правосъдието одобриха новите правила, които ще трябва в период от две години да станат част от националните законодателства на държавите членки.    \"Никой не би трябвало да рискува репутацията си и работата си заради това, че е разобличил незаконни действия\", заяви финландската министърка на правосъдието Ана-Мая Хенриксон, чиято страна председателства Съвета на Европейския съюз.    В държавите членки на Европейския съюз защитата на разобличителите досега не беше една и съща. Само десет страни, сред които Франция, Италия, Великобритания и Холандия, предлагат на разобличителите пълна юридическа защита. На ниво Европейски съюз те се ползваха със защита само в няколко сфери, най-вече тази на финансовите услуги.    Отсега нататък защитата на разобличителите ще обхваща широк спектър от сфери, сред които: пазарите на обществени поръчки, финансовите услуги, прането на пари, сигурността на стоките и на транспортните услуги, ядрената сигурност, общественото здраве, защитата на потребителите и защитата на личните данни.    Директивата предвижда задължително създаване на ефикасни канали за подаване на сигнали в компаниите с повече от 50 служители и в градовете с повече от десет хиляди жители.    Разобличителите са насърчавани първо да използват вътрешните канали в организациите, в които работят, но няма да загубят защитата си, ако решат да прибегнат първо до външни канали.    Новите правила задължават властите и компаниите да реагират на информацията, предоставена от разобличителите, и да предприемат действия в срок от три месеца. Директивата предвижда да бъдат защитавани и хората, съдействащи на разобличителите.", "date": "2019.10.07", "title": "Европейският съюз засилва правилата за защита на разобличителите"}
{"url": "http://epicenter.bg/article/Kosmichesko-shou-dade-start-na-CineLibri-2019-/194901/6/0", "text": "На 5 октомври в зала 1 на НДК се състоя грандиозната церемония по откриване на петото издание на CineLibri, единствения международен кино-литературен фестивал! Бляскав космически пърформанс със специалното участие на Мила Роберт, Денис Попстоев и Георги Пеев пренесе зрителите в „Петото измерение”, или в онова духовно пространство, където срещата с творчеството на великите умове на човечеството неминуемо преобразява и води до нови открития.    „Ако цитираме испанския мислител и есеист Хосе Ортега и Гасет, можем да се опрем на един смущаващо прост закон. Първо се пишат неща; после – усещания; накрая – идеи. Но ако има магия, която превръща и нещата, и усещанията, и идеите в образи, то тази магия е киното. Киното е другото превъплъщение на книгата. Онзи неин превод, който ни позволява да я открием повторно. И с други сетива. А измеренията, в които пребиваваме тази година, са тези на духовността, която книгите и киното създават, толкова необятна, че дори Александър фон Хумболт би се затруднил да я измери”, каза Жаклин Вагенщайн, основател и директор на CineLibri, по случай откриването.    След церемонията зрителите се насладиха на стилната историческа драма „Офицер и шпионин” на режисьора Роман Полански.   Екранизацията на майсторския бестселър на Робърт Харис от 2013 г. беше призната от критиката като урок по създаване на исторически филм и спечели овациите на публиката в зала 1. Предстоят още десет дни великолепно кино по книги, филми за забележителни артисти, срещи с писатели, сценаристи и актьори от световна величина.   На 11 октомври от 18:00 ч. Рита Азеведо Гомес, сценарист и режисьор на кинематографичния шедьовър „Португалката”, ще го представи лично в кино Люмиер Лидл.   На 12 октомври е отворената среща с публиката на Давид Лагеркранс, нашумелия шведски писател, който продължи трилогията „Милениум” на Стиг Ларшон, а на 17 октомври у нас пристига изтъкнатият израелски писател А. Б. Йехошуа за българската премиера на романа и екранизацията „Жената от Йерусалим”.    съобщиха организаторите.   Престижното жури с председател Кристоф Ламбер ще обяви тазгодишния лауреат на голямата награда за най-изкусна литературна адаптация и ще връчи почетната статуетка „Синелибри”, символизираща връзката между книгите и седмото изкуство. След тържествената церемония, на която ще присъстват и останалите членове на журито, както и представители на посолствата и на всички значими културни институти у нас, зрителите ще могат да видят най-новия филм с участието на френската звезда Жулиет Бинош - „Тази, която не съм”!    Билетите за всички прожекции и съпътстващи срещи са в продажба в съответните киносалони, на касите на EASYPAY и EPAYGO, в Casa Libri на ул. „Цар Асен” 64 и във фирмените книжарници на „Колибри” на ул. „Иван Вазов” 36 и във Френския културен институт на пл. „Славейков” 3.   Можете да закупите билети и чрез официалната страница на фестивала: www.cinelibri.com.    CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, Фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница   ", "date": "2019.10.07", "title": "Космическо шоу даде старт на CineLibri 2019 "}
{"url": "http://epicenter.bg/article/Adv--Georgi-Bogdanov--Polfriyman-i-svobodata-kato-sadeben-podarak-/194847/11/0", "text": "  Целите на наказанието са определени в чл. 36, ал. 1 от Наказателния кодекс. Те са следните: да се поправи и превъзпита осъденият, да му се отнеме възможността да извърши друго престъпление (индивидуална превенция) и да се въздейства възпитателно и предупредително върху другите членове на обществото (генерална превенция). В определението на съда на няколко страници се обосновава, че изпълнението на целите на наказанието е ... “дефинитивно и необратимо постигнато“. И не се казва и дума за генералната превенция и за това как ще се отрази на останалите членове от обществото актът на пускането на свобода на един убиец. Нито ред няма по въпроса за генералната превенция, за това какъв сигнал изпращаш към обществото с освобождаването на убиец от затвора 6,5 години предсрочно. Подобни съдебни актове изваждат правосъдието от житейската нормалност и обществения морал, според който виновните са в затвора, а невиновните са свободни. Не чухме Полфрийман да се извини на семейството на пострадалия, да изрази съжаление за стореното или да плати гражданския си дълг съм тях. Как да приемем, че се е покаял и поправил?     предизвика редица обаждания на мои познати. Понеже обажданията не бяха еднозначни и поради факта, че в едно кратко телевизионно интервю с двама участници не е възможно да се изложат ясно и последователно всички аргументи, реших да напиша настоящия материал.  На 7 октомври ВКС ще разгледа искането на Главния прокурор на Републиката Джок Полфрийман да не бъде освобождаван от затвора.    Това става след като той вече беше освободен с Определение №429/19.09.2019 г. на Софийски апелативен съд, 2-ри състав постановено по въззивно наказателно частно дело. №921/2019 г.    Още в самото начало бързам да поясня, че според мен определението не подлежи на ревизия от страна на ВКС по предложение или по искане на когото и да е било. По тази причина този съдебен акт е влязъл в законна сила и подлежи на изпълнение. Казано по-просто, Джок Полфрийман не само следва да бъде освободен – ако съдът е последователен, трябваше да го освободи в съдебната зала. Нашите коментари не целят неговото ревизиране - то не е и възможно. Но не пречат да обърнем внимание на мотивите, довели до свобода за австралиеца. Защото те силно накърниха чувството за справедливост на обществото ни. А когато съдебната система генерира чувство за несправедливост, нито един друг демократичен маркер няма значение.    Това усещане се засилва още повече от факта, че защитниците на Джок Полфрийман и на определението на съда ни проглушиха ушите, че това било направено въз основа на закона.    Оставаше да е направено и въз основа на нещо друго.    Едва ли тези законови актове се приемат еднозначно положително от онези, които с пяна на уста ругаеха съдийската колегия на ВСС и в частност Вероника Имова, както ругаеха и всички, които не приемат предсрочното условно освобождаване на Джок Полфрийман.    Не приемам мотивите на Софийски апелативен съд по две причини, които по-долу за яснота ще разгледаме поотделно и последователно.    На първо място, защото съставът на съда, постановил определението в противоречие с етичните норми, приема номинации и бива награждаван от една организация (БХК), която не е професионална и съсловна. Нещо повече - това е организация, която взема отношение в редица наказателни процеси, която има интереси в сферата на наказателното правораздаване и, меко казано, има спорна обществена (а напоследък и политическа) репутация.    По същата тази логика, съдия, който гледа дела по несъстоятелност, би трябвало да приеме да бъде обявен за съдия на годината от Съюза на синдиците (примерно). Никак не намирам това за нормално.    Подобна номинация може да приеме адвокат - специалист в защитата на основните права и свободи на гражданите, но не и съдия. Защото ролята на съдията е на решаващ орган.      година по-късно номинацията да бъде за съдия Калпакчиев, а три години по-късно същият съдия да пусне от затвора този осъден. При участие в състава и на още един близък до БХК съдия - Весислава Иванова, и при кредитиране на положителна характеристика, дадена на осъденото лице от несменяемия председател на БХК Красимир Кънев.    От кумова срама можеше да сложат положителна характеристика от някой друг привърженик на хуманността в наказателното правораздаване. А и откъде ли самият Красимир Кънев познава толкова добре Джок Полфрийман и в какви отношения се е намирал с него, че да е в състояние да даде кредитирана от съда положителна характеристика.    Истината е, че релацията на осъдения за убийство Полфрийман със съда просто е опосредена от БХК. Но твърде видимо, за да приемем, че това е случайно. И тук не става дума за корупция. Но кой е казал, че определени зависимости могат да съществуват само на корупционна основа? Все пак „личност на годината“ е най-високото отличие, давано от страна на БХК, но и най-ангажиращата номинация. И е еднакво притеснително един съдия да приеме каквато и да е било номинация - както от страна на обвинението, така и от страна на защитата. БХК, ръководен дефинитивно неизменно от Кр. Кънев, ще остане в историята ни по-скоро с поредица от провокативни решения и акции на религиозна, етническа и расова основа, отколкото с реална защита на правата на българските граждани.    Ето защо в обществото ни се насажда усещане за един процес по читалищен сценарий, имащ за краен резултат освобождаването на един убиец предсрочно от затвора.    Упоритото мълчание на конкретния съдебен състав - защитата на определението им беше оставена в ръцете на журналисти, грантови сайтове, хейтъри на прокуратурата и пр. ни лиши от възможността да разберем и още един важен въпрос: защо съдът не се е самоотвел при наличието на всички тези обстоятелства - неприкритата подкрепа на БХК и лично на Кънев за Полфрийман, приеманите номинации от страна на председателя на състава и един от членовете му?    За да избегне каквито и да е съмнения в своята безпристрастност, е нормално един съд при публичната известност на всички тези обстоятелства да се отведе от разглеждането на делото. Това не е направено. И едва ли е случайно.    Втората група мотиви, водещи до усещането за липса на справедливост, противно на твърденията на симпатизантите на Полфрийман, не са свързани с въпроса кой и какъв е бащата на убития Монов, а с това налице ли са основанията да бъде освободен затворникът.    Това е главният въпрос по делото: Постигнати ли са целите на наложеното наказание, за да бъде освободен от затвора изтърпяващият го.    Целите на наказанието са определени в чл. 36, ал. 1 от Наказателния кодекс. Това изложение няма за идея да бъде специализирана статия по въпроса и по тази причина ще се придържам към гражданския език. Та целите на наказанието са да се поправи и превъзпита осъденият и да му се отнеме възможността да извърши друго престъпление (индивидуална превенция) и да се въздейства възпитателно и предупредително върху другите членове на обществото (генерална превенция).    По тази причина, когато освобождаваш от затвора един убиец си длъжен да изследваш дали са постигнати   цели на наказанието, а не само дали напоследък затворникът учтиво е поздравявал надзирателите и е поддържал добра лична хигиена.    В цитираното по-горе Определение на съда на няколко страници се обосновава, че изпълнението на целите на наказанието е ... “дефинитивно и необратимо постигнато“. И не се казва и дума за генералната превенция и за това как ще се отрази на останалите членове от обществото актът на пускане на свобода на един убиец. Нито ред няма по този въпрос - въпроса за генералната превенция, за това      Едно от най-разпространените клишета у нас е, че съдебните актове не се коментират (другото е: няма да коментирам, да оставим органите да си свършат работата...).    Тове не е вярно. На първо място няма забрана да се коментират. И на второ място, трябва да се коментират. Да, те не могат да бъдат променени от коментарите ни, но това не създава забрана за нас да вземем отношение по въпросите, които те предпоставят и това е част от свободата ни. Всеки един съдебен акт е послание към обществото. Това послание не е като посланието на апостол Павел към Римляните. Защото коментирано вкратце звучи като „Яж, моли се и обичай“. Защото означава, че каквото и престъпление да си извършил, ако в затвора се държиш добре, ако поради това, че си от единствените, които работят на компютър, станеш отговорник на залата с компютри и адресираш жалбите си до правилните институции, то след като изтърпиш половината от наказанието си, ще бъдеш предсрочно условно освободен.      Това не говори за поправянето му. Независимо, че бил научил български в затвора и освен това дистанционно учел висше образование (няма данни да е завършил същото).    Вероятно за почти 12 години в затвор в Австралия всеки един българин също би научил английски плюс аборигенски, а да следваш дистанционно и да попълваш тестове на компютър след кратка справка в учебника или търсачката на Гугъл не е и не може да бъде критерий за поправянето на дееца. Той все пак нещо трябва да прави в затвора, нали?    Казано с други думи - законът е предоставил една възможност за лицата, които наистина са се променили в затвора, които са се покаяли за деянието си, да бъдат освободени предсрочно условно. И преценката за това не следва да се прави на базата „той има наказания, но те са заличени“. Защото ако освобождаването от затвора е въпрос на преценка на формални критерии, ние няма да имаме нужда от съд, а от компютърна програма, в която да въвеждаме данни и попълваме квадратчета. И накрая да получаваме съответния акт.    Подобни съдебни актове изваждат правосъдието от нормалността, от житейската нормалност и обществения морал, според който виновните са в затвора, а невиновните са свободни.      Правото не може да излезе от ролята си на всеобщ регулатор на обществените отношения – то трябва да отговаря на обществените очаквания, особено в болезнени случаи като настоящия. Законът не е тайнство, досег до което имат само и единствено просветените, без значение дали са съдии, прокурори или адвокати и в коя съсловна професионална организация членуват. Елитаризмът е чужд на закона. По тази причина не можем да приемем тезата, че защитниците на Определението на съда са осенени свише, а противниците му са пещерни примати, както се опитват да ни убедят в последните дни публикации в грантови издания.  Яростните защитници на Джок Полфрийман стигнаха до още по-големи дълбини - те отрекоха изобщо вината му по постановената присъда. В твърдение за опорочен процес по осъждането му. В опит на една ревизия на отдавна влязъл в сила окончателен съдебен акт. Извадиха се някакви записи, на които услужливо ни сочат кой кой е, но тези записи ги нямало в делото. За бога, първата работа на Полфрийман пристигайки у нас е била да запаше нож на кръста и тогава да тръгне по софийските заведения и улици. Аз не постъпих така, когато отидох в Австралия. Нито пък се опитвах с нож в ръка да защитавам правата на местните аборигени.  Интересно би ми било,      Иска ми се да вярвам, че Джок Полфрийман е последният привелигирован от хуманизацията на наказателното ни правораздаване и влиянието на неправителствени организации върху му.    Защото и жертвите имат нужда от хуманност. Поне малко.    И ако приемем, по определението на Целз, че правото е изкуство за доброто и справедливото, то доброто (за Джок Полфрийман) е налице.      Е, има и добра новина - вероятно още на 07.10. Джок Полфрийман ще си замине за Австралия. Освен ако не реши да продължи издевателството си над обществото и да стане коментатор на дейността на българския съд, който самият той определя като най-корумпирания.  На всички, които приемате за нормално хора, като Джок Полфрийман, да бъдат освобождавани предсрочно с такава лекота няма да Ви пожелая съдбата на сем. Монови.    Само за миг, обаче, си представете, че сте на мястото им.  ", "date": "2019.10.07", "title": "Адв. Георги Богданов: Полфрийман и свободата като съдебен подарък "}
{"url": "http://epicenter.bg/article/Borislav-Tsekov--Tramp-vzrivi-tresavishteto/194852/11/0", "text": "  Изминали са няколко седмици от т.нар. „евромайдан“ в Киев, който прерастна в метеж и държавен преврат. В ход е поредната операция по налагане на глобална американска хегемония, съгласно глобалистката доктрина, сътворена от симбиозата на неоконсерваторите и неолибералите, превзела и двете американски партии от времето на Рейгън в края на 80-те години на ХХ век чак до 2016 г. Според тази доктрина, чиято реализация при Обама доведе света до ръба на война, Америка е глобален хегемон в един еднополюсен свят, докато Русия трябва да бъде разделена на няколко части, а гигантските u природни ресурси – усвоени от хегемона.   Откъсването на Украйна от руската сфера е един от ключовите етапи в тази геополитическа игра. На 22 февруари 2014 г. прогнилото управление на Янукович е отстранено. Страната е взета на „ръчно управление“ от Вашингтон. Вицепрезидентът Джо Байдън е натоварен от президента Барак Обама да регулира процесите в Киев. Започва поделянето на „плячката“ – индустрията и енергетиката на Украйна.    Дневниците на Белия дом свидетелстват, че на 16 април 2014 г. Девън Арчър се среща с вицепрезидента Байдън. Арчър е състудент и съдружник на неговия син Хънтър. Пет дни по-късно Байдън приема високопоставена украинска делегация във връзка с обещана от САЩ помощ за Украйна в размер на един милиард долара, която да бъде администрирана от Американската агенция за международно развитие (USAID) и от Международния валутен фонд. На следващия ден – 22 април – Девън Арчър е назначен за член на борда на директорите на най-голямата частна газова корпорация на Украйна – Burisma Holdings. Тя е създадена през 2002 г. от бившия украински министър на екологията Николай Злочевски и има доста противоречива слава в и без това корумпираната и поделена между олигарси икономика на страната.    Докато агенти на влияние и „полезни идиоти“ на глобалистите в Европа и у нас бръщолевят за тържеството на „евроатлантическите ценности“ в Украйна, на терен нещата са доста по-прозаични и нямат нищо общо с въпросните ценности.   На 12 май 2014 г., в борда на Burisma е назначен и синът на американския вицепрезидент – Хънтър Байдън. Както деликатно отбелязва дори открито про-либералният и про-Обама „Уошингтън поуст“ по онова време – Хънтър няма нито ден опит в сферата на енергетиката. В официалното прессъобщение на корпорацията, разпространено предния ден, се сочи, че той ще отговаря за правните въпроси и сътрудничеството с международни организации. Освен него, в борда на Burisma изпъква името на друг галеник на управляващата камарила на Обама и Хилъри – бившият полски президент Александър Квашневски. Ключов партньор на Burisma пък е Атлантическият съвет – аналитичен център, финансиран щедро от „Отворено общество“ на Сорос, от Обединените арабски емирства и още 25 чужди правителства и от ливанския милиардер Баа Харири – син на убития премиер Рафик Харири.    Хънтър Байдън е в борда цели пет години – излезе от него през май т.г., когато баща му обяви, че ще се кандидатира за президент. През цялото време получава по 50 хиляди долара месечна заплата – общо към 3 милиона долара. Според банкови документи, които бяха оповестени наскоро по най-влиятелния американски телевизионен канал Fox news, в периода от пролетта на 2014 г. до есента на 2015 г., Burisma превежда ежемесечно по 166 хиляди долара на частния фонд Rosemont Seneca Partners. В него съдружници са отново Хънтър Байдън, Девън Арчър и Кристофър Хейнц – доведен син на друг опорен стълб на Демократическата партия – бившият държавен секретар (2013-2017) и сенатор от Масачузетс в периода 1985 до 2013 г. Джон Кери.    Това не е първата операция на фимилията Байдън, при която вицепрезидентът използва държавната власт, за да уреди финансиране и ресурси за фирмата на сина си. Хънтър придружава баща си при посещението му в Пекин през 2013 г. Скоро след това могъщата държавна банка на Китай – Bank of China, през различни схеми инвестира 1,5 милиарда долара в Rosemont Seneca Partners и създадени за целта фирми на Хънтър Байдън.    В редица американски медии през 2014 г. се поставя въпроса, че Байдънови са в тежък конфликт на интереси в Украйна, но Държавният департамент отговаря лаконично, че такъв няма, защото работата на Хънтър Байдън не била свързана с официалната позиция на баща му. Случаят е заметен под килима. CNN и подобните й по това време проправителствени медии не обелват нито дума или напълно омаловажават случая.    В същото време в Украйна, раздирана от олигархични борби и политически хаос при управлението на Порошенко, главният прокурор Шокин започва разследване срещу Burisma за пране на пари, корупция и данъчни престъпления. Това става повод за светкавична намеса на Джо Байдън. Той оркестрира натиск за сваляне на главния прокурор – от соросоидните организации в Украйна, през МВФ и „европейските партньори“. Въпреки безсрамните лъжи, които сега тиражира CNN, че нямало никакви доказателства за такъв натиск от вицепрезидента Байдън, такива има в изобилие. Самият Байдън заяви на 23 януари 2018 г. пред форум на Съвета за външни отношения следното: „Казах му (б.м. – на Порошенко по време на посещение в Киев), че няма да получат този един милиард долара. Тръгвам си след шест часа. Ако прокурорът не бъде уволнен, няма да получите парите (смях от аудиторията). Кучи син! Уволниха го.“    Всеки може да изгледа видеозаписа на това самопризнание на Байдън в мрежата. Когато президентът Доналд Тръмп още през март т.г. обяви, че този случай трябва да се разследва, от средите на демократите, възразиха, че този натиск нямал нищо общо с Burisma, а бил натиск от цялата международна общност, тъй като главният прокурор Шокин е бил уличен в нежелание да разследва корупция. Вероятно, повечето фактори около Байдън и демократите тогава са счели този случай за приключен. Но със сигурност по-умните и по-осведомените сред тях са си давали сметка, че Тръмп едва ли казва всичко това случайно или импулсивно. И са били прави. Fox news тиражира отделни документи от цяла папка, събрана главно от личния адвокат на президента Тръмп – легендарният кмет на Ню Йорк Рудолф Джулиани. Сред тях са и свидетелствата на бившия украински главен прокурор Шокин, дадени пред Джулиани през ноември миналата година. От тях става ясно, че Шокин е прекратил разследването срещу Burisma, забележете – под натиска на американския посланик Пайет и заместник-държавния секретар Виктория Нюлънд. И защото тогавашният президент Порошенко му заповядал така, тъй като разследването увреждало интересите на фамилията Байдън, поради което Джо Байдън задържал обещания един милиард долара помощ за Украйна. С други думи „главата“ на главния прокурор, дръзнал да разследва Burisma, в която участва Хънтър Байдън, е била оценена от американския вицепрезидент на един милиард долара. Папката на Джулиани съдържа и още много разобличителни документи, уличаващи Байдън в чудовищна корупция и използване на държавния пост за лично облагодетелстване.    Това хвърли демократите в истинска паника. Не толкова защото Джо Байдън е водещ кандидат за демократическата номинация за президент. А защото и той, и Джон Кери са част от носещата конструкция на партийната аристокрация на Демократическата партия на САЩ. Корупционните разкрития срещу тях са в състояние да превърнат двата мандата на Обама в най-корумпираното управление на САЩ. Още повече, че подобни разкрития ще извадят на преден план отново скандалните данни за корупция и търговия с влияние на фамилията Клинтън, обобщени в превърналото се в бестселър разследване на Питър Швайцер под заглавие „Клинтън кеш“, публикувано през 2015 г. Корупция, въздигната в ранг на държавна политика, груб политически и военен натиск върху суверени държави с цел източване на техни ресурси за лична облага на върхушката във Вашингтон. „Тресавището“, което Тръмп обеща да пресуши, изправяйки се срещу десетилетно установени мрежи на влияние във федералната власт, службите за сигурност и ляво-либералните медии.    Това би било краят на Демократическата партия, такава каквато я познаваме. Тъкмо това принуди стратезите на партийната опозиция в САЩ да предприемат отчаян ход – бутафорията да се стартира процедура по импийчмънт на президента, защото бил поискал от чуждо правителство да разследва негов вътрешнополитически противник в лицето на Джо Байдън. Това е самоубийствен ход преди изборите през 2020 г. Процедурата е изначално обречена, защото гласуването в долната камара, контролирана от опозицията, няма никаква стойност без вот от две трети в Сената, където Тръмп има солидно мнозинство. Но цялата шумотевица е опит да се заглуши корупционният скандал около Байдън и да се спаси върхушката на Демократическата партия. Тръмп изглежда решен да стигне до край. Ако го стори, това ще е добре и за Америка, и за света. И ще върне на САЩ ореола на държава с наистина прозрачно и безкомпромисно към корупцията управление.         ", "date": "2019.10.07", "title": "Борислав Цеков: Тръмп взриви тресавището!"}
{"url": "http://epicenter.bg/article/Georgi-Kiryakov--Ne-e-iznenada--che-Shouto-napravi-partiya--Iznenada-e--che-partiyata-ne-napravi-shou/194884/11/0", "text": "„Може би не беше изненадващо, че Шоуто направи партия, но беше изненадващо, че партията не направи шоу“. Това каза пред БНР политологът Георги Киряков по повод учредената на 5 октомври партия „Няма такава държава“ с лидер Слави Трифонов.   В предаването „12+3“ по програма \"Хоризонт\" политологът обясни, че е очаквал доста по-публичен да бъде процесът на учредяването на новата партия. Обяснението на един от делегатите на учредителното събрание, дадено пред медиите, че секретността е заради т.нар. „кафяво-жълти“ медии, Георги Киряков коментира с поговорката „Който се страхува от мечки, да не ходи  в гората“.    „Партиите са затова - да обясняват на публиката всяко свое действие. Тази конспиративност е отвъд всякакви политически и нормални  демократични граници. Утре, ако влязат в политиката, така ли ще правят коалиция  - отвъд погледа на публиката и отвъд погледа на медиите“, каза още  политологът. Според него проучвания показват, че партията „Няма такава държава“ ще влезе в бъдещ парламент: „Това означава, че Слави Трифонов може да пренареди конфигурациите на бъдещи коалиции, освен ако някоя от големите партии не спечели пълно мнозинство, но такава перспектива няма“.    По думите на политолога не може да има сравнение между Слави Трифонов и Бойко Борисов от гледна точка на създаването на партиите им и като потенциал на управление, защото Трифонов не е загатнал, че е способен да взема важни политически решения. „Виждаме кой влиза в управлението на неговата партия - това са сценаристите му. Защо е затворил възможностите други хора да участват във вземането на партийните решения? Това е много важно за всяка партия“, заяви още Киряков и допълни, че очаква Трифонов да излезе и да отговори на този въпрос.  „Правенето на политика не е само анти, не е само протест и критикуване на управляващите и управлението. То е и обратното - предложения за това как ще изглежда, според тяхната партия и според лидера, бъдещето на  България“, каза в заключение политологът.          ", "date": "2019.10.07", "title": "Георги Киряков: Не е изненада, че Шоуто направи партия. Изненада е, че партията не направи шоу"}
{"url": "http://epicenter.bg/article/Kandidatite-za-strategicheski-investitor-na-AETs--Belene--mogat-da-podadat-obedinena-oferta/194875/4/0", "text": "Компаниите - кандидатки за стратегически инвеститор на АЕЦ „Белене” могат да подадат обединено заявление, съобщи БНР. Националното радио цитира енергийния министър Теменужка Петкова. Тя присъства на годишната среща на правителството с бизнеса, организирана от Американската търговска камара.    Засега няма подадена обединена оферта, но такава е възможна, стана ясно от думите на енергийния министър:    „В хода на воденето на преговори, преди всичко на подаването на обвързващи оферти, са възможни - така предполага процедурата, са възможни различни комбинации, стига участниците в тази процедура да намерят съответно допирни точки“.    Петкова потвърди, че на 10 октомври ще бъде подписан договорът за финансирането на газовата връзка с Гърция:    „На 10-и октомври очакваме гръцкият министър на околната среда и енергетиката да бъде тук, в България, и да подпишем договора за финансиране между Българският енергиен холдинг и Европейската инвестиционна банка и съответно между БЕК и Ай Си Джи Би“.    Заемът от Европейската инвестиционна банка е 110 млн. евро.  ", "date": "2019.10.07", "title": "Кандидатите за стратегически инвеститор на АЕЦ „Белене” могат да подадат обединена оферта"}
{"url": "http://epicenter.bg/article/Falira--quot-Astral-holideyz-quot----balgarskiyat-partnyor-na--quot-Tomas-Kuk-quot-/194890/4/0", "text": "Фалира \"Астрал холидейс\", българският партньор на фалиралия британск туроператор \"Томас Кук\". Фирмата обяви на официалния си сайт, че влиза в процедура по несъстоятелност.                    ", "date": "2019.10.07", "title": "Фалира \"Астрал холидейз\" - българският партньор на \"Томас Кук\""}
{"url": "http://epicenter.bg/article/Angelkova---Astral-Holideyz--ima-validna-zastrahovka--nyama-risk-za-klientite-/194905/4/0", "text": "Нямаме информация за състоянието на други туристически агенции. Обявилата несъстоятелност „Астрал Холидейз” има валидна застраховка, но ситуацията в момента е изключително сериозна и изисква анализ. Това заяви на извънреден брифинг министърът на туризма Николина Ангелкова, предаде БГНЕС.    По-рано днес българският партньор на банкрутиралия британски туристически оператор “Томас Кук” – “Астрал Холидейз” обяви, че влиза в процедура по несъстоятелност.    „Астрал Холидейз Интернешънъл“ АД има валидна застраховка със застрахователната компания „Уника“ АД. Лимитът на полицата е 700 хил. лева и е за срок до 14.11.2019 година. Не са поставени под риск клиентите на „Астрал”, които са си закупили туристически пакети или други услуги от агенцията, заяви Ангелкова.    “Всички законови изисквания на туризма са спазени. Размерът на застраховката е 700 00 лева и ще покрие всички претенции. Застрахователят пое ангажимент спешно, особено за клиенти, на които им предстоят пътувания до края на седмицата, да им заплатят претенциите и да преценят дали да осъществят пътуването си или не. Максимално ще съдействаме на всички, така че да няма ощетени клиенти във връзка с обявяването на тази несъстоятелност”, добави Ангелкова. Тя съобщи още, че след пресконференцията пътуват за Германия, а утре са им срещите с техния министър на туризма.    “За мен фалитът е българският „Томас Кук” като история и мащаби”. Това заяви от своя страна изпълнителният директор на застрахователна компания „Уника” Николай Генчев.    “15-те дни, които са споменати са максималният срок, гледаме максимално бързо да удовлетворим пострадалите клиенти. На хората, възнамеряващи да пътуват, ще се постараем бързо да им възстановим парите. Два пъти беше споменато, че „Астрал” има покритие от 700 000 лева, мога само да похваля туроператора”, добави Генчев.    “Могат да са спокойни и те, и ние, и всички клиенти, че ще получат финансово овъзмездяване на претърпените щети. Всеки клиент може чрез сайта или чрез телефонния номер на „Уника” да предяви претенциите си”, каза още Генчев.", "date": "2019.10.07", "title": "Ангелкова: „Астрал Холидейз” има валидна застраховка, няма риск за клиентите "}
{"url": "http://epicenter.bg/article/Shefat-na--Astral-Holideyz--Shte-sadeystvame-na-vsichki-nashi-klienti-/194909/4/0", "text": "Христо Гаубачев - изпълнителен директор на “Астрал Холидейз”, заяви с огромно съжаление, че след 20 години, днес са подали молба в съда за несъстоятелност. По думите му, ефектът на доминото със случката с Томас Кук е повлияла и върху тях.   Това стана по време на пресконференция, на която присъства министър Николина Ангелкова    Ние сме платили за всички клиенти, всички чартърни полети, всички хотели и трансфери, каза той.    Той подчерта, че няма да има клиенти, които да бъдат необслужени. Клиентите, които от утре трябва да пътуват, се информират, че техните почивки са гарантирани.    Всички офиси в страната ни са отворени и ще съдействаме на всички клиенти. По-малко от 200 души има със записани почивки, които тепърва трябва да осъществят, допълни той. 51 човека към днешна дата са в чужбина и в България с “Астрал Холидейз”. Ще съдействаме на всички клиенти, обяви шефът на компанията. Малко под 100 човека работят във фирмата, които сега остават без работа, заяви Гаубачев.    Не бяхме готови за фалита, каза той.    Министър Ангелкова съобщи, че няма информация за други туроператори в подобна ситуация. Динамиката на пазара изисква анализ, който ние правим, посочи тя.", "date": "2019.10.07", "title": "Шефът на “Астрал Холидейз”: Ще съдействаме на всички наши клиенти "}
{"url": "http://epicenter.bg/article/Zlatnata-desetka-za-titlata--quot-Menidzhar-na-godinata-2019-quot--/194919/4/0", "text": "Десетте финалисти в 12-то издание на конкурса \"Мениджър на годината\", организиран от списание \"Мениджър\" вече са известни.   Имената им бяха обявени на официална пресконференция днес в Софийската опера и балет. Оттам, за всеки от тях започва и пътят към сцената на победителя. Те управляват едни от най-големите и авторитетни компании в страната и са извоювали с постиженията си място в българския и европейски бизнес елит.  Приходите на оглавяваните от тях бизнес организации надхвърлят 625 млн. лева.    Президентът на България Румен Радев ще връчи кристалната статуетка на победителя на гала церемонията за излъчването на \"Мениджър на годината 2019\", която ще се състои на 4 ноември в Софийската опера и балет, съобщи Деница Димитрова, управител на МИТ Прес ООД, издател на сп. \"Мениджър\", организатор на конкурса.   Тя обяви имената на новите претенденти за титлата. \"Мениджър на годината 2019\" ще бъде определен след финалния, трети кръг на надпреварата, в който се оценяват личностните качества на всеки от претендентите през 360 градусова оценка, включваща специализирани интервюта както със самите участници, така и с техни служители и партньори.     Двама от 10-те топ мениджъри на България за тази година затвърждават постиженията си, като попадат за пореден път във финалната десетка. Това са Ивайло Славов - финалист за трета поредна година и Радослав Николов - финалист за втора поредна година и за трети път в Златната десетка на конкурса.  Третият кръг, който е и последният етап от надпреварата дава 10% от общата тежест на окончателните оценки, по които става класирането за титлата. С най-висока тежест са финансовите резултати – 50% и въведените добри корпоративни практики – 40%, измерени в досегашните етапи, поясни Силвия Пенева, управляващ съдружник в консултантската компания Делойт България.   Компанията е автор на методологията, по която провежда селекцията и оценката на кандидатите. Тази година 50 кандидати от 10 сектора на икономиката подадоха документи за конкурса. 40 от тях преминаха във втори кръг от който бяха излъчени и 10-те финалисти. Приходите на компаниите, управлявани от класиралите се във втория кръг участници, са близо 3, 242 млрд. лева (по данни за 2018 г.). Ръстът на приходите на всички участници е 21% на годишна база (2018/2017). Ръстът в EBIDTA на участниците в Етап 2 е 14% на годишна база (2018/2017).    От всички подали документи за участие най-много са лидерите от ИТ индустрията – 31% са участниците от сектор „Информационни технологии, дигитализация и бизнес решения“. 16% са от сектор „Фармация и здравеопазване“. 13% са участниците от „Производство“. По 6% са от „Финансов сектор“, „Търговия на едро“, „Изнесени услуги“. По 3% са от секторите „Строителство“, „Туризъм“, „Медия и реклама“, „Недвижими имоти“. Характерното за тазгодишното издание на конкурса е нарастването на участниците от здравния сектор, отбеляза Силвия Пенева.    Чужденците, кандидатствали за титлата през тази година са само двама. Жените участнички са 19%.    Нов акцент в 12-тото издание на конкурса е надграждането му с морални критерии. За целта бе създаден и разписан Етичен кодекс, обобщаващ ценностите, принципите и отговорните бизнес практики, които градят и поддържат култура на почтеност. Подписвайки кодекса, всеки участник на практика декларира, че води бизнеса си прозрачно, честно и прилага добри управленски практики. Инвестициите в привличане, задържане и управление на кадри са приоритет номер 1 за участниците в конкурса през 2019 година. 84% от тях посочват именно тази област като водеща за политиките, които са развивали и възнамеряват да развиват. Сред останалите водещи приоритетни области за висшите мениджъри на България са развитието на продукти, услуги и иновации - 69% и оптимизация на процесите - 53% \"Този конкурс помага на хора като нас не само да си сверят часовника и да предприемат навреме промяна на курса ако се налага, но и помага на бизнес лидерите да получат видимост и признание на резултатите, които постигат. Да бъдеш един от финалистите в \"Мениджър на годината\" означава успех, означава голямо признание за вашите професионални качества\", заяви \"Мениджър на година 2018 Александър Димитров\", председател на управителния съвет и главен изпълнителен директор на „А1 България“, който  приветства Топ мениджърите на България за 2019 година в качеството си на символичен домакин на днешната пресконференция.    Генерален спонсор на 12-то издание на конкурса \"Мениджър на годината\" е А1.    Състезанието за висши мениджърски постижения се провежда и с подкрепата на: Fibank, Johnnie Walker, MFG,  British American Tobacco Bulgaria, СИ Финанси, Mondelēz International, Rompetrol,  Volkswagen България, Bulgaria Insurance, Актавис ЕАД, Bocconi AUBG, Rene gourmet group ", "date": "2019.10.07", "title": "Златната десетка за титлата \"Мениджър на годината 2019\" "}
{"url": "http://epicenter.bg/article/Kuyovich-obzhalva-promyanata-na-zatvornicheskiya-mu-rezhim-/194838/3/0", "text": "Наркобосът Будимир Куйович ще обжалва заповедта режимът му да бъде сменен от лек на общ, съобщи Нова телевизия. По-тежкият беше поискан от затворническите власти, след като през август Куйович бе заловен с фалшива шофьорска книжка на магистрала „Тракия“ на път за морето. Тогава се оказа, че той е пуснат в отпуск от общежитието от открит тип в Казичене.    Будимир Куйович излежава присъда от 16 години за наркотрафик.", "date": "2019.10.07", "title": "Куйович обжалва промяната на затворническия му режим "}
{"url": "http://epicenter.bg/article/VKS-gleda-deloto-za-predsrochnoto-osvobozhdavane-na-Polfriyman-/194839/3/0", "text": "Върховният касационен съд (ВКС) ще гледа днес делото за предсрочното освобождаване на австралиеца Джок Полфрийман.    Първоначално то беше разпределено за разглеждане на 23 октомври, но заради високия обществен интерес беше изтеглено за по-ранната дата.    Датата беше изтеглена и заради разпространената информация, че австралиецът е лишен от право на свободно придвижване, което налага сроковете да бъдат съкратени.    Откакто бе освободен предсрочно, Полфрийман се намира в центъра за временно настаняване на чужденци в Бусманци.    ВМРО организира протест днес пред Съдебната палата в София, предаде bTV.", "date": "2019.10.07", "title": "ВКС гледа делото за предсрочното освобождаване на Полфрийман "}
{"url": "http://epicenter.bg/article/Do-dva-mesetsa-VKS-reshava-za-svobodata-na-Polfriyman-/194850/3/0", "text": "Върховният касационен съд (ВКС) даде ход на делото и до два месеца трябва да реши дали да пусне окончателно на свобода Джок Полфрийман.    Заседанието по делото за възобновяването на производството за предсрочното освобождаване на осъдения за убийството на българския студент Андрей Монов продължи около 40 минути, след което съдът се оттегли, съобщи  . Срокът за произнасяне е два месеца, но съдебният състав може да направи това много по-рано.    Преди дни ВКС пренасрочи заседанието от 23 октомври за 7 октомври с довода, че се ограничава свободата на движение на осъдения и пуснат предсрочно убиец, който все още се намира в мигрантския център в Бусманци.    Делото бе образувано след искането за възобновяване от страна на главния прокурор Сотир Цацаров.    Аргументът на прокуратурата беше, че съдебният състав, взел решението за предсрочно освобождаване, е незаконен, тъй като председателят му Калин Калпакчиев е имал взаимоотношения с БХК, а организацията е дала положително становище по делото. Освен това съдът се е произнесъл с \"определение\", а не с \"решение\", което според прокуратурата е съществено нарушение на поцесуалните правила.  На днешното заседание присъства и дипломатически представител на Австралия в Гърция.   \"За мен единственото решение е съдът да обяви искането за недопустимо. В мига, в който решат това, всички лишени от свобода, на които им е било отказано с определение, а не с решение, на това основнаие ще искат възобновяване на делото им\", коментира пред медиите адвокат Калин Ангелов, защитник на Полфрийман. Според него ВКС категорично трябва да остави без уважение искането на прокуратурата за възобновяване на делото. Защотникът на австралиеца определи като абсурдно твърдението на държавното обвинение, че тричленият състав на САС, взел решението за предсрочно освобождаване, е бил незаконен.    \"Като попитах Полфрийман защо няма да дойде, той каза: Аз наистина съм убеден левичар, но не обичам народния съд\", каза още защитникът му.    В същото време пред Съдебната палата протестират граждани и привърженици на ВМРО, които се обявиха против освобождаването на Полфрийман.", "date": "2019.10.07", "title": "До два месеца ВКС решава за свободата на Полфрийман "}
{"url": "http://epicenter.bg/article/Deloto-za-promyana-na-rezhima-na-Kuyovich-se-otlaga/194859/3/0", "text": "  Софийският градски съд отложи за 17 октомври делото по жалба от Будимир Куйович срещу заповед на шефа на затвора, с която режима на излежаване на присъдата му беше променен от лек на общ, съобщава БГНЕС.    Процесът е отложен за събиране на доказателства.    “Ще бъдат разпитвани свидетели, ще се приобщават документи, за да се изяснява дали е законосъобразна заповедта за промяна на режима или не“, посочи прокурор Андрей Янкулов.    Другото дело по искане на началника на затвора Куйович да бъде преместен от общежитие от открит тип в такова от закрит бе отложено за 15 октомври.    В края на август наркобосът беше задържан на магистрала „Тракия“ да шофира с фалшива книжка, издадена в Португалия. Към онзи момент черногорецът бил пуснат в отпуск от откритото общежитие в Казичене, където излежава присъда от 16 години за наркотрафик.    Куйович беше заловен с фалшивия документ при рутинна проверка на „Пътна полиция“ на изхода на София.", "date": "2019.10.07", "title": "Делото за промяна на режима на Куйович се отлага"}
{"url": "http://epicenter.bg/article/Vtori-zadarzhan-za-obira-v-Sofiya--izdervat-se-oshte-dvama/194863/3/0", "text": "Полицията в София е задържала втори човек за обира на 185 хиляди лева от банков клон в хипермаркет на бул. \"Европа\", предаде БНР. По информация на “Хоризонт“ това е човекът, изработил ключа, с който е проникнато в офиса на банката.    Продължава издирването на още двама мъже, за които се предполага, че са участвали в обира.    Преди ден беше арестуван единият от участниците, у него бяха открити около 60 хил. лева от откраднатата сума.", "date": "2019.10.07", "title": "Втори задържан за обира в София, издирват се още двама"}
{"url": "http://epicenter.bg/article/Emiliya-Rusinova--Dvama-dushi-sa-s-myarka--zadarzhane-do-72-chasa--za-bankoviya-obir-v-Sofiya/194880/3/0", "text": "Двама души са задържани във връзка с обира на банковия клон в столицата. Това каза по време на брифинг в Съдебната палата, Емилия Русинова – ръководител на Софийска градска прокуратура, предаде Агенция „Фокус“. „Към момента са задържани с мярка „задържане до 72 часа“ две лица. Единият е извършител на деянието, другият е помагач. Обявени са за издирване и другите двама участници в тази кражба.   Кражбата е извършена на 5 октомври в събота между 15.30 и 16.00 часа. Извършителите на кражбата са имали предварителна информация, тъй като задържаният, привлечен в качеството на обвиняем неколкократно е посещавал този банков офис и е наблюдавал действията на единствената работеща в него служителка. Споделил е своите наблюдения с едно от лицата, което също е участвало, но към настоящият момент не е задържано, а е обявено за издирване. Впоследствие са споделили с третия участник. Потърсили са помощта на задържаният помагач, така нареченият ключар, който име е осигурил ключа“, допълни още Русинова. Лицата са посетили банковия офис около една седмица преди това с идеята ключарят, както ние го наричаме, да може да огледа ключалката и да изработи ключа. „Лицата са се опитали да бъдат конспиративни в своите действия, тъй като от събраните по делото към настоящия етап доказателства, се установява, че същите са сменяли автомобили. Автомобилът, с който са извършили кражбата впоследствие е бил опожарен. По делото са назначени множество експертизи“, заяви Емилия Русинова.   Трима от извършителите на грабежа са криминално проявени – за кражби и документни престъпления. Това каза Георги Хаджиев, директор на СДВР.   „Сигналът за обир на телефон 112 е подаден в 16.30 ч на 5 октомври. Оперативната програма от страна на полицията е свършена изключително професионално. Събрани са доказателства за мерките за неотклонение. Един от извършителите е задържан час, след извършване на кражбата и при последвалите процесуално-следствени действия в автомобила е намерена част от откраднатата сума“, заяви той.   По думите му на следващия ден, след разрешение от Градския съд , е претърсено жилището на втория участник в кражбата в ж.к. „Банишора“ и е бил задържан. На журналистически въпрос дали не е съмнително, че касиерката е оставила трезора отключен, той отговори, че след задълбочена работа от страна на СДВР е установено, че се касае по-скоро за небрежност от страна на служителката.", "date": "2019.10.07", "title": "Емилия Русинова: Двама души са с мярка „задържане до 72 часа“ за банковия обир в София"}
{"url": "http://epicenter.bg/article/Hristo-Petrov-poluchi-tri-godini-uslovna-prisada-za-bezstopanstvenost/194891/3/0", "text": "Бившият управител на \"Фонд научни изследвания\" Христо Петров получи три години условна присъда с пет години изпитателен срок, забрана за заемане на държавна длъжност и две хиляди лева парична глоба, реши Софийският градски съд, цитиран от \"Канал 3\".    Решението не е окончателно и подлежи на обжалване в 15-дневен срок. Пред медиите Петров не пожела да говори.    Бившият управител на Фонд \"Научни изследвания\" Христо Петров е обвинен в умишлена безстопанственост. Делото срещу него се точи от 2013 г. Тогава избухна скандал около Фонд \"Научни изследвания\", свързан с конкурса за финансиране на изследователски проекти. Стана ясно, че с 14,8 млн. лв. ще бъдат финансирани 95 от общо 1024 кандидатствали проекта. Оценяването е направено от 409 рецензенти.    Опасенията на научната общност бяха, че голяма част от парите ще отидат във фирми и фондации, някои от които свързани с кръга около министъра на образованието тогава Сергей Игнатов и председателя на Изпълнителния съвет на фонда Рангел Гюров.", "date": "2019.10.07", "title": "Христо Петров получи три години условна присъда "}
{"url": "http://epicenter.bg/article/Mladen-Marinov-shte-uchastva-v-zasedanie-na-Saveta-po-pravosadie-i-vatreshni-raboti-/194898/3/0", "text": "Министърът на вътрешните работи Младен Маринов ще участва в заседание на Съвета по правосъдие и вътрешни работи, което ще се проведе в Люксембург на 7 и 8 октомври. Това съобщиха от пресцентъра на МВР, цитирани от Агенция \"Фокус\".    В рамките на формата „Вътрешни работи“ министрите ще обсъдят въпроси, свързани с крайнодесния екстремизъм и тероризъм. Ще бъдат разгледани и бъдещи стъпки на национално и европейско равнище за подобряването на обмена на информация, хибридни заплахи и вътрешна сигурност.    Съветът ще работи и по набелязване на начините, по които ЕС би могъл по-ефективно да подкрепя държавите членки при откриването, идентифицирането и противодействието от гледна точка на правоприлагането и гражданската защита. Министрите ще направят и общ преглед на актуалното състояние в областта на миграцията.", "date": "2019.10.07", "title": "Младен Маринов ще участва в заседание на Съвета по правосъдие и вътрешни работи "}
{"url": "http://epicenter.bg/article/Predadoha-na-sad-bivshiya-zam-ministar-Manolev-za-tochene-na-evrosredstva-za-kashti-za-gosti/194908/3/0", "text": "Окръжна прокуратура – Благоевград е предала на съд А.Д. (на 25 години) и Александър Манолев(на 43 години) за извършено от тях престъпление - представяне на неверни сведения, с цел получаване на средства от фондове, принадлежащи на Европейския съюз. Това съобщиха от пресцентъра на Апелативна прокуратура София.    Обвинителният акт е внесен днес, 07.10.2019 г., пет месеца след започване на досъдебно производство по разследвания случай.    В периода от 13.05.2013 г. до 14.10.2015 г. обвиняемата Д., като търговец – ЕТ „А. – А.Д.“ гр.Сандански, в съучастие като извършител с обвиняемия А.М. като подбудител и помагач, пред Държавен фонд „Земеделие“ - Областна дирекция „Земеделие“ гр. Благоевград, пред Държавен фонд „Земеделие“ гр.София и пред Дирекция „Оторизация на плащанията по прилагане на мерките за развитие на селските райони“ и отдел „Регионална разплащателна агенция“ гр. Благоевград представила неверни сведения, за да получи средства от фондове на Европейския съюз.    На 13.05.2013 г., в гр. Благоевград, Д. като търговец кандидатствала по мярка „Разнообразяване към неземеделски дейности“ от програма „Развитие на селските райони 2007-2013“. В тази връзка подала заявление за подпомагане за „Изграждане на жилищна сграда за гости“ в местността „Чинар куши“, в района на гр. Сандански. Към заявлението Д. представила документи, сред които регистрационна карта като земеделски производител, ведно с анкетна карта и формуляр към нея, годишна данъчна декларация за финансовата 2012 г. и справка – декларация за приходите от продажби по видове дейности.    В представената от обвиняемата А.Д., в качеството й на кандидат анкетна карта и формуляр към нея, било заявено, че са налице основания за регистрацията й като земеделски производител. Като основание за това бил посочен договор за отдаване под наем на земеделска земя от 01.10.2011 г. и стопанисване на лозе с площ 9,7 дка. в местността „Мездра“, в района на с. Кулата, общ. Петрич. В действителност обаче през стопанската 2011/2012 г. имотът не бил стопанисван от нея.    Въпреки че нямала финансови средства за извършване на инвестиция по проекта към датата на кандидатстването й, тя представила неверни сведения като подписала декларация, че е осигурила такива (в размер на 576 668,55 лв., без ДДС). Наред с това посочила, че през 2012 г. имала приход минимум 50 % от земеделска дейност, реализиран от продажба на земеделска продукция (грозде на стойност 6 790 лв.). Това обстоятелство също не отговаряло на действителността.    На 30.04.2014 г., с писмо пред Държавен фонд „Земеделие“ в гр.София, А.Д. представила сведения, удостоверяващи извършване на разходи от нейна страна и получаване на приходи, свързани с отглеждане на лозе от земеделска дейност през 2012 г. За целта тя приложила договор за отдаване под наем на земеделска земя, в който като наемодател и собственик бил посочен А.М. – другият обвиняем по делото. В същото време обаче въпросният имот бил собственост на „Т.А.“ ЕООД. Освен това, обвиняемата приложила фактури за обработка на лозе и продажба на грозде сорт „Мелник“, въпреки, че посочените в тях дейности не били извършени.    Впоследствие, с цел неправомерно получаване на средства от европейски фонд, в заявка за плащане А.Д., в качеството й на бенефициент, декларирала, че всички представени от нея официални документи към 14.10.2015 г. удостоверяват действителното правно положение, както и че представените от нея частни документи са автентични и носят нейния подпис. Тя приложила констативен акт за установяване годността за приемане на строежа (акт образец 15) за „Изграждане на жилищна сграда за гости“ в местността „Чинар куши“, който обаче не бил подписан от нея.    Освен това, обвиняемата представила фактури на стойност 350 000 лв. с ДДС и 331 357,79 лева с ДДС, с приложени към тях платежни нареждания, за да докаже действително извършване на направените разходи по инвестиционния проект, въпреки, че разходите са били за изграждане на къща за лични нужди на другия обвиняем – А.М.    Обвиняемият А.М. подбудил и умишлено склонил обвиняемата А.Д. за извършване на престъплението. Той я улеснил чрез даване на съвети и разяснения относно процедурата за кандидатстване, условията и реда за предоставяне на безвъзмездна финансова помощ, както и необходимите за това документи.   В частност обвиняемият осигурил счетоводна и строителна фирми, недвижим имот, върху който да се изгради „къщата за гости“, учредил правото на строеж в поземлен имот в гр. Сандански, както и по силата на договор за паричен заем предоставил на управляваното от А.М. дружество сумата в размер на 700 000 лв. Освен това осигурил земеделска земя за регистрацията на обвиняемата Д. като земеделски производител (подписал договор за отдаване под наем на земеделска земя – лозе, като към датата на подписването му М., въпреки, че се легитимирал като собственик не е бил такъв).   Установено е също, че обвиняемият М. е осигурил материалите за изграждането на къщата, като е предоставил същите на строителя.    Предстои съдът да насрочи разпоредително заседание по делото.", "date": "2019.10.07", "title": "Бившият зам.-министър Манолев отива на съд заради точене на евросредства от къщи за гости"}
{"url": "http://epicenter.bg/article/Kiril-Ananiev--Do-kraya-na-mesets-dekemvri-Metadonovata-programa-shte-bade-premestena/194918/2/0", "text": "До края на месец декември Метадоновата програма, която се намира на територията на УМБАЛ „Св. Анна\" – София, ще бъде преместена. Този ангажимент пое министърът на здравеопазването Кирил Ананиев на среща с представители на Инициативния комитет на живеещите в кв. \"Младост\" 1, съобщават от Дарикнюз.    Министърът изслуша притесненията на жителите на района около Окръжна болница и отново посочи мерките, които са взети и напомни, че ситуирането на Метадоновата програма към Държавна психиатрична болница за лечение на наркомании и алкохолизъм (ДПБЛНА) в УМБАЛ „Св. Анна “ – София е временно.    Министерството на здравеопазването призовава всички граждани към толерантност спрямо пациентите на метадоновата програма.", "date": "2019.10.07", "title": "Кирил Ананиев: До края на месец декември метадоновата програма ще бъде преместена"}
{"url": "http://epicenter.bg/article/Iliyana-Yotova-v-Kazakstan--Balgariya-e-edna-ot-nay-drevnite-darzhavi-v-Evropa--/194922/2/0", "text": "Вицепрезидентът Илияна Йотова разговаря с ръководството на Асамблеята на народа на Казахстан и представители на различни етнически общности, съобщиха от прессекретариата на Президентството.    Илияна Йотова е в Казахстан по покана на българската общност. В централноазиатската държава в разбирателство съжителстват около 140 националности и етнически групи и 17 вероизповедания. Държавата има много добре развита и институционализирана политика за тях.    Българската диаспора в Казахстан е с над 100-годишна история. По официални данни около 4500 души се самоопределят като българи. Имат статут на национално малцинство и се ползват с висок авторитет.    В Асамблеята на народа на Казахстан вицепрезидентът представи приоритетите на президентската институция за работа с нашите сънародници зад граница. Илияна Йотова подробно разказа за възможностите за висше образование в България по постановление на Министерски съвет №103, чрез което държавата подпомага студентите от български произход със стипендии. „В България те могат да получат качествено образование, европейска диплома, които ще им отворят вратите към кариера и бъдеще”, подчерта вицепрезидентът.    „Добре е младите хора да учат където искат, да получават качествено образование, а след това да се върнат и да работят за страните си. България е една от най-древните държави в Европа. Ние сътворихме кирилската азбука, благодарение на нашата държава тя оцеля, създавайки една от най-могъщите средновековни култури. Днес на нея пишат над 300 млн. души по целия свят.“ С тези думи вицепрезидентът Йотова подари на ръководството на Асамблеята позлатена плочка с изрисувани кирилските букви.    Родопска носия – дар от Илияна Йотова, вече ще краси Асамблеята на народа на Казахстан. Българската експозиция в Дома на дружбата в столицата Нурсултан е една от 30-те национални мини музея, представени в него.    С прекрасно изпълнение на български народни песни и танци бе посрещната вицепрезидентът в Асамблеята на народите. „Стараем се да учим езика. И малки, и големи, не пропускаме български празник и милеем за нашата прародина”, каза Олга Андриевска, председател на българското дружество в Нурсултан.", "date": "2019.10.07", "title": "Илияна Йотова в Казакстан: България е една от най-древните държави в Европа! "}
{"url": "http://epicenter.bg/article/D-r-Svilen-Kanev-e-nositelyat-na-golyamata-Nagrada--Dzhon-Atanasov--za-2019-godina/194924/2/0", "text": "Държавният глава Румен Радев приветства днес на церемония в Гербовата зала на „Дондуков“ 2 лауреатите в президентската инициатива Награда „Джон Атанасов“ за 2019 гoдина. Пред гостите на церемонията президентът открои обществената значимост на разработките на младите български изследователи в областта на компютърните науки, много от тях подкрепени с патенти.    „Във вашите забележителни научни разработки прозира стремежът работата ви да бъде в служба на хората и на обществото. Прави впечатление, че в болшинството от тези разработки се акцентира върху стимулиране на предприемаческата активност и то с отворен код, даващ възможност за разширяване на бъдещи нови бизнес начинания“, подчерта Румен Радев. Президентът изрази увереност, че все повече научни постижения и приложни разработки на младите български изследователи ще служат на нашето общество и неговото бъдеще.    Д-р Свилен Кънев – доктор по компютърни науки, Харвард, САЩ. Той е старши софтуерен инженер в Google, където работи над новото поколение на най-мащабните компютърни системи в света. Свилен има бакалавърска, магистърска и докторска степен по компютърни науки от Харвард. Основният му научен интерес и принос е в областта на компютърните архитектури - на границата между хардуер и софтуер. Автор е на десетки публикации (цитирани над 500 пъти) в най-престижните конференции в областта. Темите им варират - надеждност на процесори при наличието на различен тип вариации, хардуерна поддръжка за автоматично открити паралелни изчисления, хардуерна поддръжка за заделяне на памет, оптимизация на мащабни компютърни системи, и други. Статиите му са избирани три пъти от IEEE Micro и ACM измежду най-влиятелните в областта на компютърните архитектури за съответните календарни години. От 2014 насам, д-р Кънев се концентрира върху оптимизацията на мащабни компютърни системи. Най-широко цитираното и най-прилагано негово откритие datacenter tax касае нови подходи за оптимизация на съвременните процесори - с около 30%. През 2019, почти всеки голям оператор на центрове за данни има публично обявени планове за хардуер, който подобрява datacenter tax.    Носител на отличие Грамота „Награда Джон Атанасов“ в категорията Награда „Джон Атанасов“ е д-р инж. Светлин Пенков - доктор по роботика и изкуствен интелект от Единбургски университет, Шотландия, Великобритания. Научно-изследователската му дейност е с фокус върху задачи за изкуствен интелект, изискващи по-сложни когнитивни функции като планиране, използване на причинно следствени връзки и взаимодействие с околната среда и други агенти в нея. Той е част от екипа на FiveAI - най-големия стартъп за автономни коли във Великобритания, където 2 години ръководи екипа, разработващ модели за предвиждане на поведението на останалите участници в движението – автомобили управлявани от хора, велосипедисти и пешеходци. От м. август 2019 г. той стартира същата дейност в България, където се връща за да работи.    На церемонията в Гербовата зала на Дондуков 2 президентът Радев връчи и грамоти “Джон Атанасов - ученици и техните преподаватели”. Носителите на отличието са:    Радослав Димитров от Математическата гимназия „Акад. К. Попов“, Пловдив, носител на златен медал на Националната олимпиада по информатика, първо място на Националния пролетен турнир по информатика и първо място на Националния летен турнир по информатика. Носител е на златен медал от Международната олимпиада по информатика, провела се в Баку, Азербайджан и на 5 златни медала от Жаутиковска олимпиада, Откритата Московска олимпиада и състезанията Innopolis Open, Romanian Masters of Informatics, както и от Международния есенен турнир по информатика в Шумен. Преподавател с най-голям принос за успехите му е Бистра Танева – главен учител по информатика, МГ „Акад. К. Попов“.    Виктор Велев от Математическата гимназия „Д-р Петър Берон“ във Варна, лауреат, отличен за своя проект Daedalus в индивидуалното класиране на Националната олимпиада по информационни технологии, провела се през май 2019 г. в гр. Враца. Той има първо място на Национален есенен турнир “Джон Атанасов”, първа награда на Ученически институт на БАН Сесия 2018г. и първо място в категория “Приложни Програми” на НОИТ 2019 г. Преподаватели с най-голям принос за успеха му са Стоян Велев – учител в МГ „Петър Берон“, гр. Варна.    Като старт на нова категория „Вдъхновител и създател на таланти“ за първа година с грамота беше отличен преподавател, вдъхновител и създател на над 1 900 състезателя. Държавният глава награди д-р Бисерка Йовчева, главен асистент в Катедрата по компютърна информатика в Шуменския университет. Тя е доктор по методика на преподаването по информатика. Бисерка Йовчева също така е и един от треньорите на българския отбор по програмиране. В Школа „А & Б“ в Шумен тя обучава и тренира млади програмисти от цялата страна - дистанционно и на място. Учениците от школата са завоювали 49 златни, 40 сребърни и 44 бронзови медала от национални състезания. Младите програмисти, обучени в нея са донесли на страната ни 15 златни, 30 сребърни и 19 бронзови медали от международни състезания. Д-р Йовчева, заедно с проф. Красимир Манев и Елена Маринова от „Мусала Софт“ е инициатор на EJOI – първата европейска младежка олимпиада по информатика.    На церемонията в Гербовата зала на Дондуков 2 президентът Радев връчи сертификати и грамота „Джон Атанасов – дебютен пробив в компютърните науки“ за ученици и студенти, постигнали през последната година високи резултати с авторските си проекти, както и грамота „Джон Атанасов – проект с висок обществен принос“, която отличава индивидуални и екипни проекти.    Носители на сертификати в категорията „Джон Атанасов – дебютен пробив в областта на компютърните технологии“ са Звездин Бесарабов и Андрей Гиздов, възпитаници на НПМГ „Акад. Любомир Чакалов“ в София. Звездин Бесарабов печели правото да представи страната ни на Европейския конкурс за млади учени (EUCYS) през септември в София. На международното състезание Intel International Science and Engineering Fair той печели 3 специални отличия, което е рекорд за страната досега - \"Make your own way\" награда на GoDaddy, \"Intelligent-based solutions in cybersecurity\" награда на Mawhiba и награда на Innopolis. Андрей Гиздов е част от отбора, представил страната на Европейския конкурс за млади учени през септември в София. Печелил е награди от състезанията Intel ISEF, Зимна конференция на УчИМИ БАН 2019, Панаир на Науката и Иновациите 2018 София и др.    Със сертификат за дебютен пробив в областта на компютърните технологии е отличен и Димитър Чакъров, възпитаник на Математическата гимназия “Акад. Кирил Попов” в Пловдив. Той участва в състезанието Intel ISEF 2019 г., където е носител на специалната награда в категория Математика/Криптография на Innopolis University. Участва и на няколко международни научни конференции, има грамота за отлично представяне от Конференция на УчиМИ БАН 2019 и награда за интердисциплинарен проект на Съвместния център по обучение, симулация и анализ към БАН.    С грамота за дебютен пробив в компютърните технологии държавният глава отличи Румен Данговски, бакалавър по математика и физика от Масачузецкия Технологичен Институт (МТИ) (2014-2018), кандидат магистър и докторант по електронно инженерство и компютърни науки в МТИ (от 2019). Работи върху компютърни модели, вдъхновени от фундаменталната наука, намиращи приложение в изкуствения интелект. През януари 2018 Румен става първият служител на компания Lightelligence inc., която цели да предостави следващото поколение от оптични чипове за изкуствен интелект. В Lightelligence, той предоставя алгоритъм за разпознаване на цифри от банката от данни MNIST, който работи върху чип, програмиращ със светлина, а не с електрони. Работата си по време на докторантурата в МТИ Румен посвещава на изработката на ефективно трансферно обучение, т.е. пренасянето на знание от една задача в друга при машинно самообучение.    С грамота „Джон Атанасов – проект с висок обществен принос“ беше отличен Тодор Колев, основател и председател на Кооперация “Комрад Кооператив”, която работи по изследователски проекти в областта изкуствения интелект и блокчейн технологиите. Разработки под ръководството на Тодор Колев, са печелили редица награди на престижни конкурси като неговият възпитаник, Звездин Бесарабов е носител и на награда Джон Атанасов за млади таланти през 2017.    В словото си на церемонията президентът Румен Радев изтъкна големия брой участници в тазгодишното издание на инициативата. „Немалка част от вас работят и учат по света, но където и да сте в институти, научни центрове и звена, вие го правите с мисъл за България и съхранявате връзката си с родината. От нея вие черпите вяра и сили, а нашата научна общност укрепва значително с вашите постижения“, подчерта още президентът.", "date": "2019.10.07", "title": "Д-р Свилен Кънев е носителят на голямата Награда „Джон Атанасов“ за 2019 година"}
{"url": "http://epicenter.bg/article/Maya-Manolova--Vseki-den-udryat-tezhko-kandidatite-sreshtu-vlastta/194927/2/0", "text": "„Всеки ден тежко се удрят кандидатите за кмет, които са срещу властта.“ Това заяви независимият кандидат за кмет на София Мая Манолова в ефира на бТВ по повод четвъртата провокация срещу нея, при която коли на столичани бяха налепени с флаери от предизборната й кампания.   „Въпросът колко коли са били налепени трябва да се зададе на вътрешния министър, трябва да му се зададе и въпросът дали ще му позволят да разкрие вандалите“, допълни Манолова и заяви, че се съмнява да бъдат открити истинските извършители както на налепените флаери, така и на нарязаната шатра пред НДК, която представлява централният й щаб.   „Стотиците хиляди левове, които бяха похарчени за видеонаблюдение около НДК, където е и шатрата ми, дали ще дадат резултат да се открият вандалите, които нарязаха стените на щаба точно през лицето ми? Дали ще позволят на МВР да открият вандалите“, попита гражданският кандидат.   „Може би опонентите ми очакват да разлепя подобни флаери с лицето на Йорданка Фандъкова, но аз няма да го направя“, категорична бе Манолова.   На въпрос дали смята, че вандалските прояви от последните два дни са дело на ГЕРБ и затова споменава столичния кмет Йорданка Фандъкова, независимият кандидат заяви, че „от началото на кампанията, дори още преди официалния й старт, медиите, близки до властта, леят мръсна вода всеки ден както върху мен, така и върху другите кандидати, които са срещу властта“.   „Видяхте какво направиха на Борислав Игнатов, видяхте какво направиха на „Спаси София“, след това беше срязан образът ми върху шатрата, а след това и този опит за гавра със столичани“, допълни Манолова и подчерта, че това няма да я спре.   „Няма да ме изплашат и няма да ме накарат да вляза в този низък и долен тон, който зададе опонентът ми. Ще ходя сред хората и ще водя позитивна кампания“, категорично заяви тя и обясни, че атаките срещу нея не я притесняват, а е притеснена от „лъжите на едро“.   „В София се лъже на едро. Най-скъпите столични квартали като „Симеоново“, „Драгалевци“ и „Бояна“ нямат канализация. Канализация нямат и селата около София – Негован, Панчарево, Мрамор, а в началото на предишния си мандат Фандъкова е обещала, че до 2018 година канализацията ще е завършена в „Симеоново“ и в „Драгалевци“, а в „Бояна“ ще е завършена между 2017 и 2019 година. Сега е 2019 година и нищо не е направено“, подчерта тя.   Във връзка с недовършените ремонти и дейности, и неизпълнените обещания Манолова напомни и за състоянието на Западен парк. „В Западен парк е започнат ремонт за 11 млн. лв. преди година и половина. За това време паркът е затворен за граждани, а за тази сума алеята е разкопана. С тези 11 млн. лв. е можело да се облагородят други паркове“, посочи тя.   „Хората ме съветват да водя усмихната и позитивна кампания, но това означава да не назоваваме лъжите и да изберем отново хора, които ще продължат да ни лъжат в следващите четири години“, заяви още Манолова.   Тя припомни, че „в началото на кампанията си обещах да назовавам всяка несправедливост и всяка лъжа, и сега правя точно това“. Относно рубриката „Пари на вятъра“, Манолова заяви, че в нея показва „всички дупки, които се запълват предизборно и няма да издържат и до изборите, в тази рубриката са нагласените обществени поръчки, в нея е и сградата в „Драгалевци“, в която за 730 хил. лв. не е направено нищо друго, освен оглед“.   На въпрос какъв е проблемът в това, че столичният кмет Йорданка Фандъкова обявява обществени поръчки при положение, че това й е работата като кмет, Манолова заяви, че „преди изборите Фандъкова е обявила процедури на обща стойност 700 млн. лв., а дългът на Столична община е стигнал до 720 млн. лв.“   „Фактът, че се обявяват поръчки на стойност колкото дълга на общината, навява на мисълта, че някой много иска да се свършат нещата, които е обещал да направи, но не е направил“, заяви гражданският кандидат. Манолова категорично заяви, че когато стане кмет, ще обяви „на светло“ договорите с почистващите фирми, както и приложенията към тях, за да може всеки столичанин да види колко пъти на ден и къде трябва да се мие и мете.   „Обявявайки сега поръчките за сметоизвозване и сметопочистване, Фандъкова обрича следващия кмет, следващия Столичен общински съвет и целия град на още от същото управление. Изпълнителите на поръчките ще са същите и както изглежда София досега, така ще изглежда и в следващите години“, обясни Манолова.   Тя постави в два плика имената на кандидатите, които ще спечелят обществените поръчки за почистването и за електробусите, и заяви, че „условията са написани така, че предварително се знае кой ще спечели процедурите“.", "date": "2019.10.07", "title": "Мая Манолова: Всеки ден удрят тежко кандидатите срещу властта"}
{"url": "http://epicenter.bg/article/GERB-Sofiya--Maya-Manolova-demonstrira-izumitelna-yuridicheska-nekompetentnost/194928/2/0", "text": "За пореден път кандидатът за кмет на София Мая Манолова заяви, че ако не са проведени открити процедури по реда на Закона за обществените поръчки, изтеклите договори могат да бъдат удължени. За човек, който твърди, че е юрист е изумителна некомпетентността, която  демонстрира.   В студиото на БТВ днес тя отново повтори, че изтичащите договорите с почистващите фирми на София,  могат да се удължат без провеждане на процедура. Това освен, че е лъжа, показва начинът, по който г-жа Манолова разбира управлението – като умението да заобиколиш закона.   Г-жо Манолова, вие изобщо смятате ли да спазвате законите или директно ще раздавате поръчки? Така не може да се управлява! Всички договори на Столична община са публични, всички процедури за избор на изпълнители са публични. В тях ясно се вижда, че договорите не могат да се удължават.  Да продължаваш да лъжеш, когато знаеш истината, е безочие.", "date": "2019.10.07", "title": "ГЕРБ-София: Мая Манолова демонстрира изумителна юридическа некомпетентност"}
{"url": "http://epicenter.bg/article/Vizhte-strukturata-na-partiya--quot-Nyama-taka-darzhava-quot-/194929/2/0", "text": "    Партийците се представят като \" свободни български граждани\", вярващи в демокрацията и гражданското общество.  Учредителите поясняват, че са  организирали и провели национален р еферендум за смяна на политическата система.   Тук са описани членовете на учредителния състав, начело с председателя Станислав Тодоров Трифонов.    В тази част е публикуван Учредителната декларация и Уставът на партията.   Най- добре разработен е отделът за поверителност, където има член, според който се събират данни за симпатизантите и учредителите с цел подписване на договори, изплащане на възнаграждения и т.н. Както е пояснено, данни се събират за 50+1 години, 10 +1и т.н.     Ние сме свободни български граждани, които вярват в демокрацията и гражданското общество. Като такива,организирахме и проведохме национален референдум за смяна на политическата система.    Референдум, на който гласуваха над три милиона и половина български граждани.    Референдум, чиито резултати бяха грубо погазени от настоящата политическата класа.    И понеже ние вярваме в свободата на гражданите и сме готови да я отстояваме с всички демократични средства, създадохме ПП “Няма такава държава”.    Ние вярваме във върховенството на закона и върховенството на морала и затова принципите, които ще спазваме и утвърждаваме, са:    − разделение на властите;  − народен суверенитет;  − политически плурализъм;  − свобода на словото;  − реални гаранции за спазване правата на човека и гражданина;    Ние вярваме, че нацията трябва да се обедини, за да отвоюва обратно и да отстоява гражданските си права!      СТАНИСЛАВ ТРИФОНОВ  Председател        ТОШКО ЙОРДАНОВ  Заместник-председател    ИВАЙЛО ВЪЛЧЕВ  Заместник-председател    ВИКТОРИЯ ВАСИЛЕВА  Главен секретар    ДРАГОМИР ПЕТРОВ  АЛЕКСАНДЪР ВЪЛЧЕВ  ФИЛИП СТАНЕВ    ИВО ГЕОРГИЕВ АТАНАСОВ  АНДРЕЙ НИКОЛАЕВ МИХАЙЛОВ  АЛЕКСАНДЪР ВИКТОРОВ РАШЕВ  РУМЕН ТОДОРОВ ПОПОВ  ПЛАМЕН ИВАНОВ ДАНАИЛОВ  ФИЛИП ПЕТРОВ ПОПОВ  ПЛАМЕН НИКОЛАЕВ НИКОЛОВ   България е свободна страна, но българските граждани не са свободни. Страната ни е в плен на своеобразна политическа плутокрация. Политическата класа грубо и демонстративно пренебрегва желанията на хората, грижейки се единствено за своето облагодетелствуване и де факто безцеремонно се изправя срещу собствения си народ.    Партийната аристокрация е теглила една дебела разделителна линия между себе си и българите.    Член първи от Конституцията на Република България гласи: „Цялата държавна власт произтича от народа. Тя се осъществява от него непосредствено и чрез органите, предвидени в тази Конституция“. Това означава, че според Конституцията най-отгоре във властта стои българският народ!    Ние, като свободни граждани, искаме този текст от Конституцията да не бъде просто куха фраза. Искаме да превърнем България в наистина свободна страна, в която обществото да взема решения, а политиците да ги изпълняват.    Ние, учредителите на политическа партия „Няма такава държава“, в съответствие с Конституцията на Република България и вярвайки във върховенството на закона и върховенството на морала, приемаме и утвърждаваме тази учредителна декларация.    Принципите, за чието спазване и утвърждаване, ПП „Няма такава държава“ ще работи са следните:    разделение на властите  народен суверенитет  политически плурализъм  свобода на словото  реални гаранции за спазване правата на човека и гражданина  Основните цели пред ПП „Няма такава държава“ са:    засилено участие на гражданите във вземането на решения чрез преки допитвания до народа;  смяна на избирателната система от пропорционална към мажоритарна с абсолютно мнозинство в два тура;  намаляване на броя на народните представители в парламента от 240 на 120;  реално въвеждане на възможността българските граждани да могат да гласуват и дистанционно, по електронен път, на избори и референдуми;  въвеждане на задължително гласуване на изборите и референдумите;  пряк избор от гражданите на директорите на областните дирекции и на началниците на районните управления на МВР;  пряк избор от гражданите на Главния прокурор на Република България.  пряк избор от гражданите на Омбудсмана на Република България;  цялостно реформиране на пpaвooxpaнитeлнaтa cиcтeмa и ycтaнoвяване на реално въpxoвeнcтвo нa зaĸoнa;  премахване на партийното влияние върху правосъдната система;  реформиране на системата на общественото здравеопазване и осигуряване на свободен и равнопоставен достъп на всички граждани до адекватни и качествени медицински услуги;  осъществяване на aдминиcтpативна реформа чрез намаляване на бюрокрацията и въвеждане на eлeĸтpoннo yпpaвлeниe, неутрализиране на мoнoпoлнитe и ĸapтeлнитe cтpyĸтypи и създаване на условия и механизми, които да предотвратяват появата на нови;  реформиране на образователната система и въвеждане на cтaндapти, oтгoвapящи нa съвременните изисквания и пазара на труда;  защита на семейството и семейните ценности;  осигуряване на достоен живот чрез достойни доходи, гарантиране на човешките свободи и личната неприкосновеност и сигурност;  засилване ролята нa Република Бългapия в cтpyĸтypитe нa Eвpoпeйcĸия cъюз и пълнoпpaвнo члeнcтвo в Eвpoзoнaтa, включване на страната в Шeнгeнското споразумение и Бaнĸoвия cъюз на ЕС.  Ние вярваме, че нацията трябва да се обедини, за да отстоява и отвоюва гражданските си права!", "date": "2019.10.07", "title": "Вижте структурата и устава на партия \"Няма така държава\": Няма да приемат корумпирани"}
{"url": "http://epicenter.bg/article/Yavor-Bozhankov---Shte-rabotim-i-za-selata--ne-samo-za-Gorna-Oryahovitsa/194930/2/0", "text": "„Поликраище е наша кауза, затова обръщаме специално внимание на селото и имаме кандидати в нашата листа, които да защитават интересите и да работят по проблемите на населеното място. Благодаря им, че се включиха в тази нелека борба“, каза пред жителите на селото кандидатът за кмет на община Горна Оряховица Явор Божанков. Той обяви, че излиза в изборите с добра програма, която акцентира на подобряване на инфраструктурата чрез създаване на общинско предприятие, подобряване на чистотата в населените места и разрешаване на проблема с бездомните животни.   Да работи с хората честно и искрено и да разреши малките им проблеми се застъпи кандидатът за кмет на Поликраище Пеньо Нацкин, издигнат от местната коалиция „БСП за България“, АБВ, „Движение 21“. \"Хората ни са будни и талантливи, трябва им само подкрепа за идеите им\", каза Божанков. Той заяви политика в името на хората и работа с чисто сърце за подкрепа на Поликраище.   \r\n \r\n Сред проблемите на хората в селото е липсата на спирка, на която комфортно да изчакват междуградския транспорт, стана ясно от срещата. \r\n   \r\n Марин Богомилов и  Лъчезара Тодорова са жителите на селото в листата на коалицията. Те заявиха своите приоритети за подобряване на живота в Поликраище. \r\n   \r\n „Минаха 12 години на бездействие. За това време няма направено нещо голямо“, обясни  Богомилов мотивацията си да бъде в листата на коалицията. „В лицето на Явор Божанков имаме достоен млад човек, който натрупа много опит в политиката и защитаваше много каузи в интерес на хората“, категоричен бе той. На срещата присъстваха и кандидатите за съветници Павлинка Николова, Милен Маринов и Антон Паричев.   \r\n \r\n", "date": "2019.10.07", "title": "Явор Божанков: Ще работим и за селата, не само за Горна Оряховица"}
{"url": "http://epicenter.bg/article/Balgarski-moryak-e-zaginal-na-korab-do-Sardiniya--drugi-trima-sa-raneni/194931/2/0", "text": "Един български гражданин е загинал, а трима са пострадали при инцидент с кораб край бреговете на италианския остров Сардиния. И четиримата български граждани са моряци от екипажа на кораба, съобщават от Министерството на външните работи. По данни на българското посолство в Рим инцидентът е станал, когато силна вълна е ударила моряците, докато извършвали ремонтна дейност на палубата.   Посолството ни в Рим е в контакт с местните власти по случая и е готово да окаже необходимото съдействие.   Източник: Новини.бг", "date": "2019.10.07", "title": "Български моряк е загинал на кораб до Сардиния, други трима са ранени"}
{"url": "http://epicenter.bg/article/Eva-Maydel-pohvali-ekipa-na-Yordanka-Fandakova--54--ot-investitsiite-u-nas-sa-v-Sofiya/194932/2/0", "text": "54% от инвестициите в България през последните години са в София, а това води до отваряне на нови и високоплатени работни места. Това заяви евродепутатът Ева Майдел.    \"Заводът на Крайбург в Нови Искър е само един от редица успешни примери. Екипът на Йорданка Фандъкова доказва, че с последователност, опит и професионализъм се чертаят и конкретни планове за разширяване на индустриалните зони и увеличаване на високотехнологичните инвестиции в София\", заяви Майдел.   Източник: Новини.бг", "date": "2019.10.07", "title": "Ева Майдел похвали екипа на Йорданка Фандъкова: 54% от инвестициите у нас са в София"}
{"url": "http://epicenter.bg/article/Balgari-nadraskaha-sas-sprey-skalnite-nishi-v-Meteora/194933/2/0", "text": "Отново вандалски акт е извършен върху исторически забележителности. Този път българи изписаха имената си върху скални ниши в Гърция. Надписите са забелязани от група български туристи при скалните манастири на Метеора.    Две мъжки и три женски имена са изписани с червен спрей встрани от най- големия туристически поток на мястото, предава БТВ.    Това не е първият случай, в който българи се опитват да „блеснат\" на исторически значими места по света.    В началото на годината Хеопсовата пирамида осъмна с надпис „Локо 2019\". Преди това и мемориалният комплекс в японския град Хирошима стана жертва на вандализъм с надраскването на надписа „Локо София\" с черен спрей.    Група българи отиват да разгледат да разгледат скални ниши, в които се смята, че са се усамотявали монасите много преди да се появят известните манастири. Попадат на скандалните надписи в червено.    „Огромни надписи – първо бяхме в потрес, после ни хвана голям срам и си представихме как там идват хора от цял свят и гледат тези имена”, разказва планинския водач Момчил Цветанов.    Мястото е встрани от манастирите и няма видеонаблюдение, разказва Момчил, който е водач на групата. Така въпросът кои са хората, извършили вандалския акт, остава без отговор.    От Асоциацията на ексурзоводите казват, че не е възможно да се контролира всяка група.    „Може да ги придружим в манастирите, но нямаме право да изнасяме беседа и след това те са свободни, ние не можем, нямаме как да контролираме тези хора. 40-50 човека, които са свободни, какво правят”, казва Петър Влъков.    А психолозите обясняват, че подобни действия говорят много за авторите си.    „Може и да е форма на егоцентризъм, т.е. аз съм най-великия за мен е позволено всичко и не важат никакви други норми – в този смисъл его свръх изява на егото, егоцентризъм”, казва психоложката Десислава Георгиева.    Според психолозите, подобно себеизразяване говори и за липсата на ценности, заложени във възпитанието.", "date": "2019.10.07", "title": "Българи надраскаха със спрей скалните ниши в Метеора"}
