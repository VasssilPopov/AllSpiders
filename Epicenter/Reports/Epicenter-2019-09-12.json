{"url": "http://epicenter.bg/article/Borisov-pred-premiera-na-provintsiya-Dolna-Avstriya--Imame-ryadak-shans-da-izpalnyavame-obshti-proekti/192537/2/0", "text": "Не си представям по-добри приятелски отношения между Долна Австрия и България, заяви премиерът Бойко Борисов след срещата си с министър-председателя на Федерална провинция Долна Австрия Йоханна Микл-Лайтнер. Това съобщиха от Правителствената информационна служба    „С Йоханна сме приятели от много години, била е на нашата граница. България е държавата, която има нула миграция благодарение на всички взети мерки, спазвайки всички европейски правила“, изтъкна още премиерът Борисов. Българският министър-председател подчерта също отличните си отношения с федералния канцлер на Австрия Себастиан Курц и огромния обем работа, свършен по време на председателствата и на двете страни на Съвета на ЕС.    „Имаме много идеи, които обсъдихме сега във връзка с бъдещето на Западните Балкани и на региона“, добави премиерът Борисов.    По време на срещата си с Йоханна Микл-Лайтнер, министър-председателят Борисов отбеляза, че доброто партньорство с Долна Австрия е пример за насърчаване на по-тясно регионално сътрудничество между градове, общини и компании. По думите му има реални възможности за задълбочаване на търговско-икономическото партньорство.    „В България има много австрийски инвеститори, огромен стокооборот“, подчерта премиерът. Борисов акцентира върху интереса на страната ни от увеличаване на инвестициите от Долна Австрия, особено в проекти с висока производствена и високотехнологична стойност.    Според българския министър-председател конкретни резултати може да даде сътрудничеството в областта на цифровизацията на икономиката, внедряването на иновации и информационните технологии.    Друга сфера с потенциал за взаимодействие е производството на резервни части и компоненти за водещи световни производители на автомобили и предприятия в сферата на услугите със значителна добавена стойност. Борисов посочи също предимствата на индустриалните зони и технологичните паркове в България.    Министър-председателят Борисов специално обърна внимание на общото разбиране за огромното значение, което има връзката между науката и бизнеса за икономическия просперитет. Българският премиер добави, че страната ни изключително цени австрийския опит, който е много полезен при утвърждаването на дуалната система на професионално образование в България.    В рамките на срещата министър-председателят Бойко Борисов изрази удовлетворение от отличните двустранни отношения с Австрия и от активния политически диалог на всички нива. Премиерът отбеляза конструктивното сътрудничество с Австрия и близките позиции по важни въпроси от дневния ред на Европейския съюз като европейската перспектива на Западните Балкани, миграцията, сигурността, Дунавската стратегия.    Отношенията ни с Австрия са близки и приятелски, заяви премиерът Бойко Борисов и подчерта, че Австрия е традиционно важен политически и икономически партньор на България.  ", "date": "2019.09.12", "title": "Борисов пред премиера на провинция Долна Австрия: България е държава с нула мигранти (ВИДЕО)"}
{"url": "http://epicenter.bg/article/Kaloyan-Pargov--Nadpartien-kandidat-za-kmet-na-Sofiya-e-uspeshnata-formula/192539/2/0", "text": "Решението на БСП да подкрепи гражданската кандидатура на Мая Манолова за кмет на София е окончателно. Това заяви председателят на столичните социалисти Калоян Паргов в предаването „Тази сутрин” на  bTV . Той уточни, че от левицата е имала 18 кандидати за поста, от тях 17 са се отказали, единственият останал – арх. Борислав Борисов се отказа в полза на Манолова.   Паргов допълни, че социологическите проучвания са натежали за решението на БСП. По думите му, не е проблем, че Манолова е подкрепена и от движение „България на гражданите”, защото за да има промяна в София – е необходима консолидация на обществото.   „Преди една година на градската конференция, думата „консолидация” беше ключова – на лявото, на партията и на обществото, което иска промяна. Манолова е точно такава – консолидационна фигура”, заяви Паргов.   Политикът каза, че 30 години левицата не може да се пребори за кметския стол на столицата. „Чисто стратегически, надпартиен кандидат винаги е бил успешната формула. Връщам се  на  2003 г., когато беше най-успешният опит със Стоян Александров”, допълни Паргов.   Шефът на столичните социалисти заяви, че имат много общи идеи и възгледи с Мая Манолова, относно управлението на София.   „Първият проблем е прозрачността и начинът, по който се взимат решенията. Вторият е компетентността. Тези два проблема създават трети – между институцията община и гражданите”, посочи той и каза още, че БСП цели да формира мнозинство в столичния общински съвет.   Паргов каза, че партията си е поставила за цел да имат поне 14 общински съветници.   Социалистът посочи, че още следващата седмица ИБ на градската организация на БСП ще проведе среща с Мая Манолова, за да представят платформата на партията и да чуят нейното мнение.  ", "date": "2019.09.12", "title": "Калоян Паргов: Надпартиен кандидат за кмет на София е успешната формула"}
{"url": "http://epicenter.bg/article/TsIK--59-partii-i-7-koalitsii-shte-uchastvat-na-mestnite-izbori-prez-oktomvri-/192563/2/0", "text": "59 партии и 7 коалиции са регистрирани за местните избори през октомври, бяха подадени заявления от общо 64 партии и 8 коалиции. Това каза говорителят на ЦИК Александър Андреев на редовен брифинг във връзка с подготовката и провеждането на изборите за общински съветници и кметове на 27 октомври, предаде репортер на Агенция „Фокус“.    „Беше отказана регистрацията на 5 партии и 1 коалиция, тъй като представените документи не съответстваха на тези, които са предвидени. По отношение на Национално движение „Единство и партия „Солидарност“ броят на подкрепящите ги избиратели е по-малък от предвидения, тоест по-малко от 2 500“, добави още Андреев.    На 16 септември изтича срокът, в който партии, местни коалиции и инициативни комитети могат да се регистрират в общинските избирателни комисии.    Андреев припомни, че на същата дата следва да бъдат обявени тарифите на печатните и онлайн новинарските и доставчиците на онлайн новинарски услуги, като в този срок трябва да ги предоставят на общинските избирателни комисии, ако медиите са с регионален обхват, а ако са с национален, на ЦИК и Сметната палата.  За електронните медии срокът изтича на 26 септември.    Той насочи вниманието и към правата на глас на български граждани, живеещи извън страната.    „Онези граждани на държави-членки на ЕС, които отговарят на изискванията за активно избирателно право, могат да заявят да бъдат вписани в избирателните списъци и да упражнят правото си на глас. Изключението е единствено по отношение на онези граждани, които на предходните избори са включени в избирателните списъци и те ще бъдат включени автоматично“, обясни той.    ", "date": "2019.09.12", "title": "ЦИК: 59 партии и 7 коалиции ще участват на местните избори през октомври "}
{"url": "http://epicenter.bg/article/Evgeniy-Daynov--Tselta-na-shpionskiya-skandal-e-da-ne-se-zagubi-Sofiya-na-izborite-/192565/2/0", "text": "В шпионския скандал се преплитат две линии - на опита за преврат с хакване на пръскачки пред парламента и на използване на държавни институции от страна на властта, за да бъдат убедени т.нар. \"десни гласоподаватели\" в София да гласуват за Йорданка Фандъкова. Целта на този т.нар. \"шпионски скандал\" е една – политическа, да не се загуби София на изборите. Това коментира пред БНР политологът Евгений Дайнов.    Такива неща винаги изглеждат нелепо, но в България това, което прави властта, за да си върне гласоподавателите от дясно, прилагайки руски политтехнологии, които дори в Русия вече не се предлагат, е на дълбоко провинциално равнище. Не, няма да успеят, защото това са елементарни манипулации, допълни Дайнов.    Според него всичко това е прахосване на огромно количество средства и на репутации за нещо, което изначално е обречено.    Влиянието и самочувствието на ГЕРБ по места се разплитат, в редиците на партията цари изумителна несигурност, цари очакване за лоши резултати. Но от другата страна няма голяма опозиционна сила, която истински да се възползва от това и да преобърне баланса, заяви Дайнов.    По думите му България ще изглежда унило без цивилизована левица и цивилизована десница.    Евгений Дайнов коментира още: \"ГЕРБ до такава степен са обезверени, че могат да печелят избори, до такава степен са разбрали, че властта им се изплъзва, че търсят спасител, който решително да наказва онези, които не слушат\". ", "date": "2019.09.12", "title": "Евгений Дайнов: Целта на шпионския скандал е да не се загуби София на изборите "}
{"url": "http://epicenter.bg/article/Zelenogorski-i-oshte-trima-ot-DBG-napuskat-partiyata-zaradi-Maya-Manolova--shte-pravyat-nov-proekt-/192567/2/0", "text": "Найден Зеленогорски, зам.-председател на Движение България на гражданите /ДБГ/ и бивш депутат от Реформаторския блок, обяви на пресконференция днес, че заедно с трима негови колеги напуска партията.    Съмишленици на Зеленогорски са Виолета Донева, член на Изпълнителния съвет на партията, Пеньо Пенев, член на Националния съвет на ДБГ и координатор за 25 МИР в София, както и Филип Симеонов, също член на Националния съвет на ДБГ и един от кандидатите за районен кмет в столицата.    Като причина за напускането Зеленогорски изтъкна заявената от Софийската организация на ДБГ подкрепа за ляв кандидат за кмет на София в лицето на Мая Манолова в предстоящите местни избори.  \"За нас като членове на дясна партия, както е записано в устава на ДБГ, е абсурдно да подкрепим ляв кандидат за кмет. Ние сме членове на ЕНП, сътрудничим си с фондацията на ХДС \"Конрад Аденауер\", с американски фондации и за нас, тук присъстващите, това е кауза\", коментира решението за напускане Зеленогорски.    Той каза още, че на ДБГ е трябвало да положи усилия за издигането на единен десен кандидат за кмет на София, както и в цялата страна, но за съжаление тези преговори не са се случили, а част от съпартийците му са се отнесли с насмешка към нея. Отхвърлена е била и идеята за собствен кандидат на партията.    Найден Зеленогорски каза, че той и колегите му започват работа по създаването на нов десен проект, чиято основна цел е да бъде мост към обединяване на дясното и \"да направим всичко възможно след толкова години на цепения дясното да бъде единно, така както е в градовете, в които управлява десницата. Идеята няма ляво, няма дясно е довела до много тежки щети не един път в България. Има ляво, има дясно и на местни избори и те се позиционират съответно с леви и десни визии за управление\", коментира още Зеленогорски.    На предстоящите местни избори те ще подкрепят кандидата на Демократична България арх. Борислав Игнатов за кмет на София. Ще положим всички усилия Игнатов да влезе в балотаж и да спечели изборите, посочи Зеленогорски.   Освен това напусналите ДБГ ще подкрепят и десните кметове в Плевен, Добрич, Монтана, Кюстендил, Карлово.   Ще подкрепят и кандидат-кмета на ДБГ в Бургас Живко Табаков, в Кърджали Стоян Георгиев, както и кандидата в Шумен, обяви Найден Зеленогорски.", "date": "2019.09.12", "title": "Зеленогорски и още трима от ДБГ напускат партията заради Мая Манолова, ще правят нов проект "}
{"url": "http://epicenter.bg/article/Podzemen-parking-na-tri-niva-osiguryava-nad-193-mesta-do-metrostantsiya--Stadion-Vasil-Levski--/192573/2/0", "text": "В средата на октомври месец се очаква да бъде готов подземният паркинг при метростанция „Стадион Васил Левски“ и ще може да се използва от хората по системата „Паркирай и пътувай“. Това съобщиха от пресцентъра на Столична община.    Той е за 193 места за паркиране и при пътуване с метрото паркирането е безплатно. Това каза днес кметът на София Йорданка Фандъкова при проверка на довършителните работи по обекта.    „Център за градска мобилност“ (ЦГМ) има задачата да довърши паркинга.    В средата на месец октомври се очаква да може вече да се ползва подземния паркинг по системата „Паркирай и пътувай“, по която паркирането е безплатно, ако се пътува с метрото.    Целта на буферните паркинги е да стимулираме хората да ползват метрото, каза Фандъкова.    До този момент пет са буферните паркинги към метрото и разполагат с общо над 2200 места. Средната им годишна запълняемост е над 60%, като този на бизнес парк София достига 100%.    В програмата на ЦГМ е предвидено да се довършат и изградят още три паркинга за 492 места. Те се намират на бул.“Сливница“, при „Централна гара“ и в кв.“Надежда 1“.    В момента със строителството на третата линия на метрото се изграждат още 3 паркинга в район „Овча купел“ за около 700 места.  ", "date": "2019.09.12", "title": "Подземен паркинг на три нива осигурява над 193 места до метростанция „Стадион Васил Левски“ "}
{"url": "http://epicenter.bg/article/Parvi-sluchay-na-zapadnonilska-treska-v-Pazardzhik/192576/2/0", "text": "В специализираната референтна лаборатория потвърдихме западнонилска треска при жена на 56 години от Пазарджик. Доказаха се антитела към вируса, който причинява инфекцията. Това е шести случай за лятото, съобщи проф. Тодор Кантарджиев, директор на Националния център по заразни и паразитни болести, предаде Канал 3.   Жената е с възпаление на мозъка. Още при началните симптоми лекарите в пазарджишката болница са се ориентирали правилно и са изпратили серум за изследване в референтната лаборатория.   Вирусът се предава на човека основно с ухапване на комари.   Това може да са екзотичните тигрови, както и \"местните\" видове, характерни за България. В редки случаи заразата се пренася чрез ухапване от кърлежи.   До август миналата година имаше 1 регистриран случай. От болните таза година само 1 е заразен извън България – в Кипър.   В страната са се заразили мъж и жена от Монтана, дете от Бургас и 40-годишен софиянец и жената от Пазарджик.   При всички изпратени материали за изследване на хора с мозъчни възпаления търсим вируса. Обръщам внимание и на лекарите да мислят в тази посока, обясни проф. Кантарджиев.   Инкубационният период на заболяването е между 3 и 14 дни. Много хора изкарват западнонилиската треска безсимптомно. В масовия случай протича леко или умерено тежко с грипоподобни оплаквания.   Тежките неврологични форми на болестта като енцефалит, менингоенцефалит или менингит са 1 на 140-320 случая, по-вероятно при хора в напреднала възраст или със силно понижен имунитет.  ", "date": "2019.09.12", "title": "Първи случай на западнонилска треска в Пазарджик"}
{"url": "http://epicenter.bg/article/Svetlyo-Vitkov-kam-Slavi--Predstavyashe-partiite-kato-neshto-losho--zashto-sega-pravish-partiya--/192578/2/0", "text": "Лидерът на партия \"Глас Народен\" Светльо Витков отговори на Слави Трифонов, който вчера отправи остра критика към партиите, които все още не са върнали надвзетите субсидии. Сред тях е и партията на Витков.        Ще си карам на „ти”, защото се познаваме отдавна. Прочетох поста ти и оставих първичните емоции да отминат. Сега и отговора:    Срокът за връщането на надчислените от Министерство на финансите субсидии, бе ясно дефиниран и гласуван от депутатите в парламента по твоя воля, които ти и твоят екип тъй страстно нападате:   Не взимаме субсидия от повече от 2 години, както ти правилно отбелязваш и тези надплатени 15 000 лв. са поради грешка на Министерство на финансите, както ти отново отбелязваш правилно.            Ако Глас Народен и моята персона са виновните за състоянието, в което е днес суверена, както твоите сценаристи наричат народа си, с радост ще се оттегля.         Това ще унищожи всички партии, за които държавата не е работила или не работи, за да останат само 3-те – ГЕРБ, БСП и ДПС. Или не?! Останалите ще отидат при спонсори. Знаеш как е.    Ще ти кажа и къде отиват субсидиите на партиите.   Няма ли те там, как 1,3 милиона пенсионери да те видят, че да гласуват за теб?      И част от тези пари не отиваха ли и за бюджетирането и на твоето предаване? Не ги връщай! Никой не ти ги търси!  В шоуто ти, ти представяше партиите за нещо лошо. Тогава защо ще правиш партия?    Та, Слави, накратко… не позволявай на хора, на които им плащаш, да пишат от твое име, да те излагат и да ти създават излишни врагове.   Тръгваш по моя път в нея, не аз по твоя и макар да получиш на първите избори голям процент гласове, какво ще се случи година след това…? Само премахване на субсидиите и намаляване на броя на депутатите ли е това, което ще промени страната ни към добро? Каква е политическата ти платформа в образование, култура, спорт, икономика, социална политика и т.н.? Това е важно, както и механизмите, чрез които ще се случи. Ако се случи.     а тя не е добър политически съветник:  Омразата накрая погубва всички. Затова се пази от хора, които са изпълнени с нея!       ", "date": "2019.09.12", "title": "Светльо Витков към Слави: Представяше партиите като нещо лошо, защо сега правиш партия? "}
{"url": "http://epicenter.bg/article/Sadat-reshava-dali-da-osvobodi-sobstvenika-na-TADgrup-Ivan-Todorov/192524/3/0", "text": "Апелативният специализиран наказателен съд гледа мярката за неотклонение на собственика на \"ТАД груп\" Иван Тодоров.  В края на юли Тодоров беше пуснат на свобода срещу 100 000 лева гаранция. Прокуратурата обаче обжалва, представи 4 тома нови доказателства и съдът го върна в ареста. Иван Тодоров е обвинен и се разследва в подбудителство за кибертероризъм, довело до хакване на системата на НАП и изтичане на личните данни на над 5 милиона българи.  Съдът прие аргументите на прокуратурата, че деянието е с висока степен на опасност, обвиняемият има възможност да се укрие, да затрудни разследването и да окаже натиск върху свидетели.  В кибертероризъм е обвинен и търговския директор на фирмата - Георги Янков. Кристиян Бойков, работил във фирмата, пък беше подведен под отговорност за хакерската атака срещу НАП. Двамата бяха освободени под гаранция от 20 000 лева.", "date": "2019.09.12", "title": "Съдът решава дали да освободи собственика на ТАДгруп Иван Тодоров"}
{"url": "http://epicenter.bg/article/Vasil-Velev--Krizata-doyde--/192533/4/0", "text": "„За индустрията въпросът дали идва криза не стои – всъщност кризата дойде“, заяви пред БНР председателят на Асоциацията на индустриалния капитал в България Васил Велев.    „За юни статистиката отчете спад на износа с 6,4%. За юни и юли отчете спад на индустриалното производство. Стопанската конюнктура за август е -3,1%. За пръв път от много време несигурността изпреварва проблема с човешките ресурси“, посочи Велев в интервю за предаването „Преди всички“ на програма „Хоризонт“.    Спад в продажбите от месеци    „И в машиностроенето, и в електротехниката, и в текстил и облекло, в производството на мебели, на метали имаме спад в продажбите и то от месеци. Очакваме за цялото трето тримесечие спад на индустриалното производство в страната“, добави още Велев.    Два начина на поведение    Според него има два начина на поведение – да се правим, че нищо не се случва, за да не се свива допълнително потреблението и оттам да не се усилва допълнително кризата, другото – да се каже честно на хората да бъдат по-разумни.    Посока - към рецесия    Запитан дали ще се стигне до рецесия в България, Васил Велев отговори: „Когато индустрията тръгне надолу, икономиката е инертна, процесите се развиват бавно, но посоката е тази“.    След големия харч за изтребители може да се окаже в един момент, че ERM II ще се отдалечи поради голям дефицит, ако не се вземат своевременно мерки, изказа мнение председателят на Асоциацията на индустриалния капитал.    От МТСП е поискана подкрепа за експортно ориентираните компании, при които има проблем    Време е да се действа, няма какво да чакаме, категоричен е Велев. По думите му очакваната помощ от държавата е за десетки хиляди работни места:    „Не са огромни средства и те безалтернативно трябва да се намерят. Не трябва да допускаме грешката от миналата криза, когато не подкрепихме предприятията. Надяваме се тази да не е нито толкова дълбока, нито толкова дълга – няма такива предпоставки“.  ", "date": "2019.09.12", "title": "Васил Велев: Кризата дойде! "}
{"url": "http://epicenter.bg/article/Svetlana-Sharenkova--Represiite-nyama-da-sprat-rusofilite/192549/11/0", "text": "  На 14 септември предстои традиционният събор на русофилите край язовир „Копринка”.  Тази година той ще се проведе в необичайна обстановка.  Само дни преди събитието ръководителите на Национално движение „Русофили” бяха привикани на разпит. Особено брутално бе задържането на колегата журналист и философ Юрий Борисов, който бе отведен на „беседата” демонстративно с белезници. Бяха повдигнати и обвинения в шпионаж.  Навръх 9 септември авторитарно бе направен „намек” към българското общество – да обичаш Русия, руския народ и руската култура, да си несъгласен с евро-атлантическите ценности, да имаш социална кауза - може да ти донесе сериозни проблеми! И въпреки това сме убедени, че на „Копринка“ за пореден път ще се съберат десетки хиляди българи.  А много вероятно е тази година те да бъдат и повече. Като гражданска реакция и сигнал, че репресията и натискът няма да ги уплашат или разколебаят, защото преди всичко те са български патриоти.  Те ще изразят не омраза към някого, а искрената си обич към една приятелска държава, към един братски славянски и православен народ.  Обич, защото с него ни събират историята и вярата, поколения човешки контакти. На когото сме дали Кирилицата и Православието, от когото сме получили Освобождението и новата си държавност, а в по-ново време – победата над фашизма и социалната държава.  Такава гражданска позиция няма да е прецедент въпреки налаганото мнение, че българинът днес е апатичен.  Помним как при всеки опит да се подмени историята, да се отрече Руско-турската война или пък титаните Левски и Ботев да бъдат обявени за „терористи” и извадени от учебниците, под връх Шипка на 3 март идваха 100 000-150 000 патриоти, за да покажат че ни има като нация, че помним миналото и пазим българщината.  Така ще бъде и на „Копринка”, където се празнува каузата на дружбата! Вчера професионалният атлантик Соломон Паси твърдеше, че у нас нямало русофили. Нека той и съратниците му да отидат на „Копринка” и ще разберат, че дълбоко грешат.  Много показателно впрочем е, че събор на евроатлантиците няма… и няма да има!  ", "date": "2019.09.12", "title": "Светлана Шаренкова: Репресиите няма да спрат русофилите"}
{"url": "http://epicenter.bg/article/Akad--Georgi-Markov--Borbata-sreshtu-rubladzhiite-zapochva-pri-Stambolov-/192550/11/0", "text": "В новата история на България след освобождението й още при управлението на министър-председателя Стефан Стамболов /1887-1894 г./ започва преследването на така наречените „рубладжии“. Това са хора свързани с Русия, които участват в чети, комитети и групи за извършване на атентати.  Наред с виновните са съдени и невинни. Такъв е случаят с Петко Каравелов, който не е замесен пряко, но е забъркан като политически противник на Стамболов.    Тогава Стамболов обвинява „рубладжиите“, че служат на Русия срещу интересите на българската държава. Появява се шпиономания. Още по времето на Стамболов се създава тайната полиция, която в началото на 20 век ще се нарече „Обществена безопасност за преследване на чуждите шпиони“, а по-късно ще бъде контраразузнаване. След управлението на Стамболов в страната настъпва известно затишие. Разбира се, шпионажът винаги е вървял по различни канали, включително чрез политиката и сред военните. Постепенно шпионажът се превръща в професия.    В началото на Първата световна война /1914-1918 г./ шпионската дейност в България се засилва и от страната на Германия, и от страна на Съглашението. Битката е за сърцата и умовете на хората, отделят се големи средства за вестниците, които пропагандират определени позиции, занимават се с откровена дезинформация. Така например, едно от изданията пише как германците са спечелили битката при река Марна през есента на 1914 г., а другите го опровергават. Това обърква обикновения български читател.    В тази обстановка през лятото на 1915 г. гръмва голямата Деклозиерова афера, чрез нея силите на Съглашението правят неуспешен опит да привлекат България на своя страна. Търговецът Фернан дьо Клозиер, който е свързан във френската легация, започва да изкупува реколтата на зърнените храни. Целта е няколко месеца преди включването на България, която вече се е ориентирала към Тройствения съюз, да бъде лишена от хляб. Това става с помощта на политици от БЗНС, но и от други партии, печалбите са били огромни. Тук са замесени бъдещият министър-председател Александър Стамболийски и неговият помощник и министър Райко Даскалов.    При тази афера е натопен Никола Генадиев, който първоначално е външен министър в правителството на Васил Радославов /1913-1918 г./. През 1915 г. той прави обиколка в няколко европейски столици, сред които са Рим и Париж. Завръщайки се в родината, той заявява категорично, че Германия ще загуби войната. Промяната на позицията на външния министър потриса Радославов. По тази причина е решено да се отърват от него и го забъркват в Деклозиеровата афера. Генадиев е хвърлен в Централния затвор в София…, който по иронията на съдбата е построен от него в началото на века, когато е министър в правителството на така наречения втори стамболовистки режим. Замесените в Деклозиеровата афера са освободени от силите на Съглашението след поражението на България.    Периодът между двете световни войни е белязан от противопоставянето на големите тоталитарни идеологии. България е обект на шпионаж както от Съветския съюз, така и от съседите си, сред които на първо място се отличава Югославия. Агентите на съветските тайни служби служат в името на осъществяването на идеите на световната пролетарска революция. Тогава след атентата в църквата „Света Неделя“, извършен на Велики четвъртък /16 април 1925 г./, при който загиват 215 души и 500 са ранени, правителството на Александър Цанков /1923-1926 г./ конфискува Народния дом на БКП. Той се намира на Лъвов мост в София и в него се настанява Дирекция на полицията. Тогава се образува отдел Държавна сигурност, която е единствената държавна служба преживяла 9 септември с името си и просъществува чак до 1990 г.   В нея много важни са отдел А, ръководен от прочутия Никола Гешев, чиято задача е борбата с комунизма и отдел Б, ръководен от другото голямо име Андрей Праматаров. Той се занимава с контраразузнаването. Отделно от тях в щаба на армията също има военно външно и вътрешно разузнаване. В своята работа те ползват най-съвременните методи и чуждестранен опит.    През 1930 г. избухва поредната шпионска афера. Съмненията по отношение на Югославия са големи и много основателни. Разузнаването на ВМРО разкрива български офицер, който е служил на югославяните и той е убит. Впоследствие се оказва, че това е една успешна антибългарска провокация на Белград, която цели да създаде вътрешно напрежение и да скара властта с ВМРО. Пъкленият план за малко да успее и да доведе до забрана на ВМРО, нещо което става факт четири години по-късно след преврата на деветнайсетомайците, симпатизиращи на Югославия.    Резултатът от шпионската афера е посяването на недоверие между ВМРО и Военния съюз, стига се до оставки на генерали и дори на военния министър генерал Бакърджиев. Това е сериозен удар, защото още от самото си основаване през 1893 г., между ВМРО и министерството на войната има добри контакти. Много български офицери служат в четите, като преди това подават рапорти за оставка, след възстановяването си на служба – четническата дейност са зачита за трудов стаж. Преди войните за националното обединение голяма част от разузнавателната информация за Османската империя идва по линия на ВМРО, т.е. тя е работила за националните интереси.    В края на 30-те години България отново се ориентира към Германия и се ползва нейния опит. Резидент на Абвера е прочутият д-р Делиус. Той наема къща на виден индустриалец в аристократичния център на София, който след поражението на нацистка Германия, преминава в ръцете на съветското разузнаване.    По време на самата война българските служби работят тясно с германските, включително по неутрализирането на комунистическата заплаха. Въпреки това няма пълно доверие. Цялата секретна информация не се е споделяла. Сред най-големите успехи са разбиването на групата на Александър Пеев „Боевой“, разкриването на генерал Александър Заимов и др.    След 9 септември Държавна сигурност остава, но са избити голяма част от сътрудниците на царските служби. Единици са тези, които оцеляват. Сред тях по чудо се спасява Андрей Праматаров. Той дължи живота си на вътрешния министър и бъдещ премиер Антон Югов.   Системата се сменя, но комунистите нямат професионалисти. Праматаров дори предава част от знанията си на новите кадри. Той е използван и за ликвидирането на Трайчо Костов, свидетелства, че той е вербуван през 1942 г. През тези първи години на „народната власт“ до кабинета на Югов във вътрешното министерство се намира кабинетът на генерал Филатов, който активно участва при монтирането на процесите срещу неудобните комунисти, включително и по делото срещу Трайчо Костов.  Един от важните изводи, който можем да направим от историята, е, че не трябва да се подаваме на психоза на шпиономания, както се е случило непосредствено след 9 септември.  ", "date": "2019.09.12", "title": "Акад. Георги Марков: Борбата срещу рубладжиите започва при Стамболов "}
{"url": "http://epicenter.bg/article/SASht-odobriha-prodazhbata-na-32-svrahmoderni-F-35-na-Polsha-za---6-5-mlrd--/192520/7/96", "text": "САЩ одобриха продажбата за Полша на 32 от най-новите военни самолети F-35 на стойност 6,5 милиарда долара, съобщи Пентагонът, предава Канал 3.    Според съществуващата практика продажбата е одобрена от Държавния департамент, а Агенцията за сътрудничество в областта на сигурността и отбраната в Пентагона съобщава за това.    \"Продажбата ще помогне на целите на външната политика и националната сигурност на САЩ. Тя ще подобри сигурността на съюзника в НАТО\", се казва в доклада.    \"Предложената продажба на F-35 ще даде на Полша значителен отбранителен потенциал за отблъскване на агресията в региона и гарантиране на принципа на оперативна съвместимост с въоръжените сили на САЩ\", каза Пентагонът.    Предполага се, че F-35 ще замени съветските самолети Миг-29 и Су-22, а Пентагонът очаква Варшава да няма затруднения с интегрирането на новия самолет във въоръжените си сили.    По-рано президентът на САЩ Доналд Тръмп обяви възможната продажба на американски самолети на Полша.  ", "date": "2019.09.12", "title": "САЩ одобриха продажбата на 32 свръхмодерни F-35 на Полша за $ 6,5 млрд. "}
{"url": "http://epicenter.bg/article/Kiev-shte-poiska-ot-Rusiya-14-miliarda-dolara--ako-Moskva-promeni-usloviyata-za-tranzita-na-gaz-/192535/7/0", "text": "Киев ще поиска от Русия компенсация в размер на 11-14 милиарда долара в случай, че „Газпром“ продължи да настоява на позицията си за сключване на нов договор за транзит на газ при сегашните условия. Това заяви на пресконференция в Киев изпълнителният директор на „Нафтогаз“ Юрий Витренко, цитиран от РИА Новости и \"Фокус\".    „Ако транзитът през Украйна продължи, ние няма да преразгледаме тарифите и тогава на „Газпром“ няма да му се наложи да компенсира тези 11-14 милиарда долара. Но ако те настояват на сегашната си позиция, която ще доведе до прекратяване на транзита на газ през Украйна от 1 януари 2020 година, тогава ще ги принудим да платят, да компенсират нашите загуби“, заяви Витренко.    През октомври миналата година Киев заяви, че Украйна вече се е обърнала към Международния арбитраж с иск към Русия да компенсира загубите, които уж са причинени в резултат от пускането на газопровода „Северен поток 2“ и изпразването на украинската газотранспортна мрежа. Загубите, според оценките на Киев, ще бъдат 12 милиарда долара. Както твърди Витренко, в този случай ще става въпрос „просто за компенсация за недополучени тарифни такси“.    Съществуващите договори за доставка и транзит на руски газ през Украйна изтичат в края на 2019 г. Засега няма яснота по отношение на тяхното бъдеще.  Въпросът за ново споразумение се обсъжда на тристранните срещи на Русия, Украйна и Европейската комисия, като последната се проведе в Брюксел през януари. Нов кръг от преговори е планиран за септември.    Според министъра на енергетиката на Русия Александър Новак, Москва е готова да удължи договора за транзит на газ през Украйна при съществуващите условия и да възобнови доставките за Киев.    В същото време Новак определи разрешаването на съдебния спор между „Газпром“ и „Нафтогаз“ като една от ключовите точки за постигане на споразумение.  ", "date": "2019.09.12", "title": "Киев ще поиска от Русия 14 милиарда долара, ако Москва промени условията за транзита на газ "}
{"url": "http://epicenter.bg/article/Shte-stane-li-Batman-chernokozh--/192574/10/0", "text": "Светът на комиксите е толкова пъстър и разнообразен и това е само една от причините да го обичаме толкова много. Има всякакви герои с различни суперсили. Има дори такива, които практически нямат свръхестествена способност. Което не им пречи отново да бъдат супергерои. И перфектният пример за такъв герой е Батман.    Очакваме с нетърпение да видим предстоящия филм с участието на Робърт Патисън. Докато това се случи, “DC Comics” обмислят различни от досегашните планове за Батман.    Както информира Хайпбийст, конкурентите на Марвел ще представят нова версия на Батман, в която героят ще е тъмнокож. Очаква се комиксът да излезе през 2020 година.    Вероятната причина за този ход е успехът на Майлс Моралес, който стана първият тъмнокож Спайдърмен, макар и анимиран.    Феновете възприеха новината противоречиво, а не липсваха и шеги, че черният Батман ще бъде спиран за полицейски проверки, което ще попречи на работата му.     ", "date": "2019.09.12", "title": "Ще стане ли Батман чернокож? "}
{"url": "http://epicenter.bg/article/Diplomat--1-na-Prishtina-obvinyava-Moskva--che-podpomaga-srabskata-kampaniya-sreshtu-priznavaneto-na-Kosovo/192542/7/51", "text": "В интервю за американския портал Axios, цитирано от македонското електронно издание МКД, министърът на външните работи на Косово Беджет Пацоли обвини Русия в подпомагане на Сърбия в кампанията й да убеди африканските държави да оттеглят дипломатическото признаване на най-младата държава на Балканите, предава Агенция \"Фокус\".    Сърбия категорично се противопоставя на независимостта на Косово и предприема скрити действия, за да убеди други държави да отменят решението си, подчертава порталът. Целта е, по думите на сръбския външен министър Ивица Дачич, общият брой страни, които признават Косово, да падне под 97, или половината от членовете в ООН.    В интервюто Пацоли твърди, че той самият е част от „кампания\", в която Сърбия съставя дипломатически писма и се опитва да убеди държавниците да ги подпишат, без да преминават през процедура, често чрез „престъпления\". Съгласно думите му Русия, която подкрепя Сърбия по въпроса за Косово, „очевидно е участвала“ в кампанията за непризнаване на Косово.    Според него не е ясно дали тази помощ включва облекчаване на плащанията, но отбеляза, че Русия има споразумения за продажби на оръжие и други бизнес дейности със страни, към които е насочена сръбската кампания.    Пацоли казва, че Косово може да се откаже от митата върху сръбските стоки, „ако Сърбия е готова да седне на масата за преговори и да сътрудничи на базата на взаимно доверие\".    „Това означава да се спазват предишни споразумения между нашите държави и да се вземе предвид съществуването на Косово като държава със собствени граници и конституция\", поясни косовският външен министър и добави: „Косово иска да бъде третирано еднакво за масата за преговори, а не като непризната държава. От друга страна, Косово трябва да осъзнае, че Сърбия няма да го признае да получи без нищо в замяна\".    Пацоли подчерта още, че най-добрата стратегия двете страни да се върнат на масата за преговори е Косово да временно да спре митата за период от шест месеца, през което време диалогът ще бъде засилен и възстановен, ако няма конкретни резултати.    „Междувременно Сърбия трябва да спре кампанията си за непризнаване, която противоречи на духа на диалога и Брюкселското споразумение от 2013 г.“, категоричен бе Пацоли.  ", "date": "2019.09.12", "title": "Дипломат №1 на Прищина обвинява Москва, че подпомага сръбската кампания срещу признаването на Косово"}
{"url": "http://epicenter.bg/article/Karayancheva-za-Manolova--Tya-nyama-prestava-kakvo-se-sluchva-v-stolitsata--govori-obshti-prikazki-/192525/2/0", "text": "\" Това заяви председателят на парламента Цвета Караянчева в ефира на БНТ по повод кандидатурата на Мая Манолова за кмет на София.   По повод критиките на Мая Манолова към работата на Народното събрание Караянчева посочи, че ще видим кампания на критики. \"Аз се учудвам на нейната реакция, не й прави чест да говори по този начин, но тя вече влезе в предизборна кампания и виждаме каква ще бъде кампанията още в първите дни - общи приказки, без конкретика по проблемите на София, защото тя няма реална представа какво точно се е случило през годините. Разбира се, тя се изправя срещу един кандидат, каквато е г-жа Фандъкова, с опит, много ясна представа за бъдещето на София, защото направеното за София не е никак малко\", каза Караянчева.     „Местните избори са мажоритарни избори. Кметовете са най-близки до своите избиратели.  , посочи Караянчева  по повод предстоящия местен вот.   По думите й всичко е кампанийно. \"Видяхме го това на евроизборите.   Просто се използва черен пиар и се цели да се повдигне негативно отношение към кандидата ни\", коментира тя.   „  Така дори да се допусне грешка, може да бъде коригирана. Няма по-добър коректив от хората. Те знаят какво искат и ти можеш да им обясниш какво може да стане. Явяването на избори и търсенето на доверие от хората, което винаги сме получавали, е важно. Надявам се да получим доверието им, защото сме били винаги честни към тях. Никога не сме поемали ангажименти, които не може да изпълним“, допълни тя.   „Аргументите са основното нещо, защото обещанията не винаги могат да се изпълнят. Когато имат ясни аргументи и ясно изграден план докъде можеш да стигнеш и какво можеш да направиш без да лъжеш и да влизаш в популистки обяснения, нещата се получават“, каза още тя. \", категорична е Караянчева.    \"Не бива да се свързват кметските избори и тези за правителство.   Това, че има проблеми в малката коалиция - не означава, че има проблеми в управлението на страната. Ще продължи да съществува групата \"Обединени патриоти\". Това, че няколко народни представители са излезли от нея не е проблем. Това не противоречи на правилника на НС. \"Атака\" ще запазят местата си в комисиите\", каза още тя.    \"  Нека да е опозиционен президент, но той е президент и на всички български граждани\", каза още Караянчева и добави, че за две години той е наложил 18 пъти вето.    На въпрос дали има руски шпиони у нас, Караянчева заяви: Не мога да кажа, нека компетентните органи да кажат. Няма общо с изборите, просто съвпадение е.    Що се отнася до освобождаването на Явор Нотев от поста на зам.-председател на НС, тя заяви, че много съжалява за това, защото са работили добре с него. \"Г-н Нотев е много добър юрист\", отсече Караянчева.    Няма да търсим подкрепа от други партии. Има съвпадение на нашите политики с колегите от Воля, ДПС. Това са теми, по които се обединяваме.“, каза още Караянчева.   „ . Пожелавам им успех. Не се съмнявам в успеха им, защото това, което са направили за градовете си, е видимо и се надявам хората да го оценят“, заяви още председателят на Народното събрание Цвета Караянчева. На въпрос ще работи ли парламентът нормално заради изборите, Караянчева посочи, че предстои да се види колко депутати ще бъдат кандидат-кметове и ще се направи анализ с колегите ѝ от другите парламентарни групи на председателски съвет.   „ , каза още Караянчева.  ", "date": "2019.09.12", "title": "Караянчева за Манолова: Тя няма представа какво се случва в столицата, говори общи приказки "}
{"url": "http://epicenter.bg/article/Prof--Stanislav-Stanilov--Shpionskiyat-skandal-e-sashit-s-beli-kontsi--ochakvam-da-me-privikat-/192527/2/0", "text": "Вчера главният прокурор каза в парламента, че има достатъчно доказателство за руска намеса, но това било следствена тайна. Доколкото аз разбрах от сложното му изложение, основното е, че Николай Малинов е получавал от Константин Малофеев някакви пари за някакво руско внимание, което на мен ми се струва несъстоятелно. Аз мисля, че това нещо е съшито с бели конци и представлява част от предизборната кампания. Някой се опитва да клати държавата и да има постоянни избори и напрежение. Борисов води една балансирана политика като тази на Борис III. България винаги е имала две лица - на Изток и на Запад. Премиерът винаги се е пазил да говори за Русия.   Това заяви в ефира на БНТ проф. Станислав Станилов от \"Атака\" по повод шпионския скандал у нас.    \"Руската държава и власт не може да се обвиняват в нещо. Малофеев искал да купи ТВ7 - това не се знае отсега. Той един от най-богатите хора в Русия. Това си е търговия с влияние. Олигарх е. Геополитическата ориентация на страната се променя само по волята на народа, това го пише в Конституцията. Народът избира едни народни представители и те изпълняват волята му, така се сменя геополитическа ориентация\", каза още депутатът от \"Атака\".    \"Решетников е мой приятел от аспирантурата. Познавам го от 1973 година, знам цялото му семейство. Спал съм у тях. Решетников е най-голямият българофил в Русия, той твърди, че страната ни е неговото второ отечество. Когато бе генерал в КГБ, той беше шеф на аналитичния отдел, а не на разузнавателния. Той е пенсиониран генерал. Идва у нас да се лекува. Ходи по санатариуми\", категоричен е Станилов.    По думите му Решетников е в един фонд и поради това се среща с политици.    \"Очаквам и мен да ме повикат и да ме разпитват. Не е нужно да си свалям имунитета като народен представител, но ще им кажа това, което казвам и тук\", заяви още той.    Станилов заяви, че Валери Симионов е оранизирал разпадането на коалиционното им партньорство в Парламента. \"Той е търговец, управлява партията си както се управлява фирма\", заяви още той.", "date": "2019.09.12", "title": "Проф. Станислав Станилов: Шпионският скандал е съшит с бели конци, очаквам да ме привикат "}
{"url": "http://epicenter.bg/article/Asen-Agov--Tselta-na-Malofeev-e-da-badem-v-zonata-na-rusko-vliyanie/192528/2/0", "text": "Има ли достатъчно доказателства по скандала с руски шпионаж у нас и поставена ли е страната ни в опасност, коментира пред БНТ журналистът Асен Агов. Константин Малофеев и Леонид Решетников, които получиха забрана да посещават България за срок от 10 години, споделят идеята за възстановяване на Руската империя. Тази идеология има съвсем конкретни стъпки, обясни Агов.  „Малофеев беше много активен в анексирането на Крим към Руската федерация, той стои зад това Русия да обяви санкции на вноса на хранителни продукти от ЕС, включително от България, за да може да продава своите продукти. Той често събира представители на крайната десница в Европа и Америка, а това не са случайни личности“, заяви Агов. Няма никакво съмнение, че Николай Малинов е потърсил именно него, за да се реализират идеите на тези центрове в Москва. Те искат България да бъде част от зоната на влияние на Русия, тоест да споделяме съдбата на Украйна или Грузия, убеден е анализаторът.  ГЕРБ е в позиция да губи от целия този шум, който се вдигна. Очевидно е, че това е в контекста на предизборната кампания, категоричен е Агов.  „Руските интереси в България не се защитават така категорично от това сдружение, което в момента е на прицел, а от много влиятелни икономически кръгове, свързани с вноса на ядрено гориво, на петрол от Русия“, каза още журналистът.  ", "date": "2019.09.12", "title": "Асен Агов: Целта на Малофеев е да бъдем в зоната на руско влияние"}
{"url": "http://epicenter.bg/article/Kmetat-na-Chorlu-v-Evroparlamenta-po-pokana-na-DPS-/192529/2/0", "text": "Кметът на Чорлу, Турция Ахмет Саръкурт посети Европейския парламент по покана на ДПС. Евродепутатите от Движението бяха домакини и на водената от Саръкурт делегация, в която участва и отговорника на ДПС за район „Тракия“, Гюнер Четин, който по настоящем е и заместник кмет на Чорлу. По време на визитата бяха проведени срещи с координатора за Брюксел на Републиканска народна партия - г-жа Кадер Севинч, с представители на Комитета на регионите, на Европейската служба за Външна дейност и на Европейската Комисия с ресор Турция, както и с постоянния представител на Република Турция за ЕС. Осъществени бяха и срещи с евродепутата Енгин Ероглу от немската делегация в група „Обнови Европа“, със заместник кмета на брюкселската община „Скаарбеек“ и с представители на медиите в Брюксел. \"Искаме община Чорлу да се развива като европейски град. Представителите на ДПС в Европейския парламент ще допринесат за културното, социално и икономическо развитие на града ни в тази насока\", подчерта кметът на общината, който е и син на български изселник от Ябланово, област Сливен.   Град Чорлу е разположен между Истанбул и границата на Република Турция с България и Гърция, и се радва на развиваща се икономика с оглед благоприятното си разположение, като в него функционират близо 1000 производствени предприятия. С население от 263 862 души, Чорлу e един от най - гъстонаселените градове в областта Текирдаг.   Основната причина за разрастването на града и увеличаване на населението му е изселването на над 60 хиляди български турци по време на т.нар. \"Възродителен процес\" през 1989 г.", "date": "2019.09.12", "title": "Кметът на Чорлу Ахмет Саръкурт посети Европарламента по покана на ДПС "}
{"url": "http://epicenter.bg/article/Vizhte-listata-na-BSP-za-obshtinski-savetnitsi-v-Sofiya-/192530/2/0", "text": "Делегатите на петото заседание на XIII конференция на Софийската градска организация на БСП подредиха листата с кандидати за общински съветници късно снощи. Таен вот определи местата на номинираните от районните конференции. Получилите еднакъв брой гласове се явиха на балотаж и с явно гласуване на делегатите беше определено крайното им класиране. Това съобщиха от пресцентъра на БСП. Осем от местата в листата бяха определени за коалиционните партньори и гражданска квота - 11-то, 16-то, 21-во, 31-во, 40-то, 45-то, 50-то и 55-то. В първата десетка попаднаха шестима от общо седемте настоящи общински съветници. Водачът на листата Калоян Паргов, който в сегашния мандат е председател на групата на БСП в СОС, беше избран отделно и с явно гласуване и получи абсолютно мнозинство от 177 гласа. Вотът за него беше веднага след като делегатите гласуваха да подкрепят издигнатата от Инициативен комитет за кандидат за кмет на София Мая Манолова. Тя получи подкрепа от 175 от делегатите, а двама се въздържаха.   Настоящият заместник-председател на СОС от БСП Милка Христова получи второто място в листата със 155 гласа. Трети е заместник-председателят на Комисията по финанси и бюджет в СОС Иван Таков със 132 гласа. Владимир Данев е на 5-то място със 114, Альоша Даков е 8-ми със 102, а Николай Николов е 9-ти с 97. Борис Цветков се нареди на 19-то място, след като събра 76 гласа при тайния вот.   Шестото място в листата с кандидати на БСП за общински съветници беше отредено на юриста Диана Тонова - бивш областен управител на София.      1. Калоян Драгомиров Паргов  2. Милка Христова Христова  3. Иван Янчов Таков  4. Иван Максимов Пешев  5. Владимир Димитров Данев  6. Диана Нинова Тонова  7. Михаил Иванов Ставрев  8. Альоша Маков Даков  9. Николай Милчев Николов  10. Васко Любомиров Тодоров  11. -  12. Иван Митьов Виделов  13. Албена Александрова Кръстева  14. Николай Вельов Велчев  15. Даниел Сергеев Тунчев  16. -  17. Петко Емилов Димитров  18. Орлин Георгиев Ваташки  19. Борис Цветков Цветков  20. Евгений Николаевич Белий  21. -  22. Любка Георгиева Костова  23. Гергана Сашова Алексова  24. Пламен Стоилов Фердов  25. Николай Йорданов Белалов  26. Любомир Симеонов Черногорски  27. Райна Николаева Душкова  28. Цецка Димитрова Кочкова  29. Борислав Янков Борисов  30. Ленко Николов Петканин  31. -  32. Елеонора Георгиева Петрова  33. Мариана Неделчова Божкова  34. Александър Спасов Грозданов  35. Йордан Йорданов Христов  36. Миглена Китанова Иванова  37. Анатолий Христов Станкулов  38. Виолиона Николаева Стефанова  39. Ивайло Илиянов Павлов  40. -  41. Юлиян Асенов Генов  42. Атанас Нанов Минев  43. Явор Николов Димитров  44. Поля Тодорова Христова  45. -  46. Пламен Веселинов Пувков  47. Борислав Райчев Борисов  48. Валентина Василева Узунова  49. Мария Стоилова Димитрова  50. -  51. Кристина Любомирова Иванова  52. Тони Владов Попов  53. Димитър Пламенов Петров  54. Даниела Тодорова Гълъбова  55. -  56. Елмира Иванова Котева  57. Радина Стойнова Гечева  58. Александър Любомиров Кьосевски  59. Марина Спасова Богданова  60. Станка Йорданова Калева  61. Стоян Рачев Ралев", "date": "2019.09.12", "title": "Вижте листата на БСП за общински съветници в София "}
{"url": "http://epicenter.bg/article/Vesela-Lecheva--BSP-shte-vodi-pozitivna--chestna--otkrita-kampaniya/192531/2/0", "text": "\"Познавам Мая Манолова като един енергичен човек, изключително фокусиран върху каузи и проблеми и даващ решения. Тя е човек, който не дели гражданите на цвят - сини и червени. Това заяви пред БНТ членът на ИБ на БСП и зам.-председател на ПГ на „БСП за България“ Весела Лечева.   \"Виждаме как тя получава изключителна подкрепа от гражданите, някои политически сили са я подкрепили. Тя прави политиката, и създава увереност в хората заявените ангажименти да бъдат изпълнени\", коментира Лечева. Тя отбеляза, че има шанс София да смени модела на управление и да се сложи край на пропуснатите ползи за софиянци.   \"Нагледахме се на некачествено изпълнени проекти. Дори и заявените намерения за нов екип показват, че сегашният екип не се е справил с проблемите и предизвикателствата пред софиянци\", категорична бе Лечева. Според нея Манолова като омбудсман е доказала, че може да бъде представител на гражданите.   \"БСП ще води позитивна и честна кампания. Ние отчитаме нашите грешки и заставаме пред хората открито. Надявам се на честна предизборна кампания, за да не се подменя вота на българския народ\", изрази мнение социалистът.   Относно кандидатурата й за кмет на Велико Търново, Лечева коментира: \"Аз съм израснала в този град. Основното си възпитание, образование съм получила в града. Почетен гражданин съм на града, така че заставам с увереност пред българските и търновски граждани, че мога да им дам верни и нови решения за перспективите на града\". Тя посочи и опита си на ръководни длъжности: \"4 години бях председател на Държавната агенция по младежта и спорта. Това изисква управленски решения. Периода ми като народен представител ми дава увереност, че мога да бъда човек, който да управлява и общината, и процесите в местната власт. Когато съм заставала с ангажименти пред българските граждани, не съм ги разочаровала. \"Искам да обещая на гражданите от Велико Търново, че ще направя всичко възможно да не ги разочаровам\", завърши Весела Лечева.   \"Надявам се да има толерантна кампания. Напредъкът на България е почти незабележим. На последно място сме по доходи, съществува огромно социално разделение. Време е България най-после да се отлепи от дъното. Едноличният модел на управление е вреден за България. То носи само негативи в перспективата за България\", категорична бе Лечева.", "date": "2019.09.12", "title": "Весела Лечева: БСП ще води позитивна, честна, открита кампания"}
{"url": "http://epicenter.bg/article/Milka-Hristova--Spravyaneto-s-dosegashniya-model-e-silata-na-Maya-Manolova/192532/2/0", "text": "Справянето с досегашния модел е силата на Мая Манолова. Тя е човек с изявени позиции. Познаваме нейния мироглед и виждания. Това заяви по БНР заместник-председателят на Столичен общински съвет и член на ИБ на БСП Милка Христова, съобщиха от пресцентъра на БСП.   „Ще търсим общото между нашата и нейната платформа и ще работим по приоритети. Мая Манолова е с изграден и доказан социален профил, и досега изразяваните от нея позиции и поведение съвпадат до голяма степен с нашето виждане за развитие на града”, каза Христова. Тя отбеляза, че БСП и Манолова ще набележат общи действия за реализация на двете платформи. „Разчитаме преди всичко на платформата, ангажиментите и предложенията, които отправяме към гражданите на София. Постарали сме се да идентифицираме недостатъците на досегашното управление и в 12 направление правим нашите предложения към софиянци за по-доброто управление на нашия град”, каза Христова.   Тя подчерта, че в листата за общински съветници на БСП за София има голяма степен на приемственост, като 6 от досегашните кандидати са включени в нея. „Целта ни е да удвоим кметовете и да увеличим общинските съветници с 30 процента. Надявам се тези резултати не само да се постигнат, а и да се надминат”, заяви Милка Христова.", "date": "2019.09.12", "title": "Милка Христова: Справянето с досегашния модел е силата на Мая Манолова"}
{"url": "http://epicenter.bg/article/Parlamentat-reshi--Dvama-ministri-mogat-da-promenyat-sroka-na-lovniya-sezon/192534/2/0", "text": "Окончателно бяха приети промените в Закона за лова и опазване на дивеча, предложени от Обединени патриоти. Част от промените бяха внесени заради епидемията от африканска чума по свинете. Целта на нововъведенията е да може държавата да реагира адекватно на епидемии и болести по животните.   Така, например, министърът на земеделието, храните и горите еднолично със своя заповед ще може да променя сроковете за ловуване на някои видове дивеч според конкретната обстановка след съгласуване с министъра на околната среда и водите като част от мерки по профилактика за ограничаване и ликвидиране на болестите по животните.   Промените бяха внесени от ПГ на \"Обединени патриоти“ и са въз основа на мерки за увеличаване на запасите на дивеча и усложняването на епизоотичната обстановка, свързана с разпространение на африканската чума по свинете, която води след себе си икономически загуби.    ", "date": "2019.09.12", "title": "Парламентът реши: Двама министри могат да променят срока на ловния сезон"}
{"url": "http://epicenter.bg/article/Prof--Angel-Dimitrov--Tryabva-da-postignem-saglasie-sas-Skopie-za-uchebnitsite-i-Gotse-Delchev-/192536/2/0", "text": "„Сигналите, които пристигат, особено през последните няколко месеца, показват, че нашите колеги не проявяват кой знае колко голяма склонност да се отделят от традиционните си тези в интерпретацията на миналото“. Това каза пред БНР съпредседателят на съвместната експертна комисия по историческите и образователни въпроси между България и Северна Македония проф. Ангел Димитров.    Според него срещите на комисията трябва да се случват по-често.    „Това желание беше предизвикано от отговорите, които получихме от нашите колеги, на бележките, направени от българската част на комисията за учебниците в република Северна Македония, които третират Средновековието. В тези бележки ние видяхме едно отстъпление дори от неща, за които бяхме постигнали вече съгласие. Така че желанието ми тази среща сега да завърши най-накрая работата по тези учебници беше в основата да отправим това предложение за още една среща преди днешната. Тя не се състоя и днес сме заредени с много умерен оптимизъм“, обясни проф. Димитров в интервю за предаването „Преди всички“.    Днес трябва да завършим и въпроса с постигането на съгласие около личността на Гоце Делчев, посочи още той и добави: „За да бъде предложено на двете правителства – тази забележителна личност от общата история да бъде обединяваща, да бъде повод за съвместни чествания“.  ", "date": "2019.09.12", "title": "Проф. Ангел Димитров: Трябва да постигнем съгласие със Скопие за учебниците и Гоце Делчев "}
{"url": "http://epicenter.bg/article/Dragomir-Stoynev--Darzhavata-se-upravlyava-taka--che-vseki-edin-problem-se-prevrashta-v-kriza-/192538/2/0", "text": "За пореден път гледаме законопроект, който не е внесен от Министерски съвет. За пореден път Министерски съвет прехвърля топката към парламента, който няма никаква вина за разразилата се африканска чума. Това заяви зам.-председателят на ПГ на „БСП за България” Драгомир Стойнев от парламентарната трибуна по време на дебатите за Закона за лова и опазване на дивеча, съобщиха от пресцентъра на БСП.    Той добави, че всичко, което се е случило, е изцяло по вина на министерството на земеделието и ГЕРБ, защото по думите му държавата се управлява така, че всеки един проблем се превръща в криза.    „Преди няколко години министерството проспа момента за превенция. В продължение на четири години се знае, че африканската чума настъпва към България, но не бяха предприети никакви мерки, освен да се построи една телена ограда. Не бяха предупредени стопаните в Северна България, не им бе забранено да отглеждат свине, не бяха предприети и никакви мерки за изграждане на нужните екарисажи”, коментира народният представител.    Той добави, че когато се е създал хаосът, правителството както винаги е дотичало в парламента, за да иска от народните представители да решат проблема.  „Отново се прави законодателство набързо, когато кризата вече е факт и това се превръща в практика”, каза още Драгомир Стойнев.    „Създава се усещането за бърза реакция, за опасност, за да влезе законът в сила“. Това заяви секретарят на ПГ на левицата Филип Попов.    По думите му дори не могат да се спазят трите дни по Закона за нормативните актове, за да се запознае обществото със закона и той да влезе в сила нормално.    „Защо се прави това бързане? Защо след като НС прие закон, с който възложи на министъра удобни правомощия той се отказа от тях, влезе африканската чума у нас и сега постфактум бързаме с този закон?“, попита социалистът.    Той подчерта, че ПГ на „БСП за България“ принципно подкрепя закона, но той не е навременен.    „Не се знае дали министърът и този път ще издаде заповед за удължаване на ловния сезон на дива свиня. Дори и да бъде издадена тази заповед, всичко вече е след дъжд качулка“, заключи Филип Попов.  ", "date": "2019.09.12", "title": "Драгомир Стойнев: Държавата се управлява така, че всеки един проблем се превръща в криза "}
{"url": "http://epicenter.bg/article/Boyko-Borisov--Po-4-kamiona-na-10-min--minavat-v-Bozhurishte--ima-bum-na-investitsiite--VIDEO--/192541/2/0", "text": " Този път, който планирахме да разширяваме - няма да свърши никаква работа. Това заяви министър-председателят Бойко Борисов при откриването на логистичен център на датската мебелна компания JYSK в Икономическaта зона София – Божурище.    Центърът ще обслужва Югоизточна Европа, поясни премиерът на страницата си във Фейсбук.   \"  Надявам се да плащат и добре. Необходима е инфраструктура\", обяви още премиерът.    \"  Този път в Божурище, който планирахме да разширяваме, няма да свърши никаква работа. Неслучайно инвеститорите питат за инфраструктурата.  . Вчера ми представиха проекта и затова ще се направи Околовръстен път - от бул.\"Царица Йоана\" и ще се свърже с магистралата за Сърбия\", продължи премиерът.  \"Трябва да осигурим на хората в Божурище нормални условия на живот. В кратък срок съм дал на министрите за отчуждаване на земите.  . Асфалтът не се яде, но създава инвестиции\", подчерта той и добави, че политиката за доходите на правителството е много важна.    \"Инвестициите в този регион са огромни, има стотици работници, добре платени\", заяви министър-председателят. Той изтъкна, че ще се работи по нов проект за околовръстен път, който да отговори на сериозния инвеститорки интерес към индустриалната зона, да обезпечи засиления трафик и да създаде повече удобство за живеещите в района граждани. Ще направя всичко възможно да ускорим максимално всички процедури и ще гледаме да осигурим пари в новия бюджет, добави министър-председателят.    „Трябва да направим околовръстен път, който да свърже от двете страни Божурище, обикаляйки града, и да го свържем с магистралата за Сърбия, защото всичко отива на Запад и съответно към западната и източната тангента, „Марица“, „Тракия“, за Азия и морето“, посочи премиерът Бойко Борисов.    Той бе категоричен, че днес у нас се прави икономика, заводи, хиляди тирове с продукция напускат България, затова и износът ни е най-голям за всички времена. „Само, че трябват пътища“, изтъкна още веднъж министър-председателят Бойко Борисов.    При откриването на най-високото логистично съоръжение в България премиерът бе заедно с министъра на икономиката Емил Караниколов.    Строителството на логистичната база започна през лятото на 2017 г., когато датската компания обяви, че ще изгради в България четвъртия си в света център, от който ще снабдява магазините си в Бългapия и Pyмъния, ĸaĸтo и Зaпaднитe Бaлĸaни.    Базата включва две високи сгради с общ капацитет за 121 632 палета. Високите тела достигат 16 етажа (42,5 м), което ги прави най-високите складови помещения в България. Парцелът на „Юск Бул“ ЕООД в индустриалната зона е върху площ от 300 дка, а застроената площ е малко над 90 хил. кв. м. Освен високите тела, базата включва и транспортен коридор, приемна зона, зона за интернет търговия, административни сгради.  Борисов коментира и темата Шенген. \"Ние отдавна сме в Шенген с всичко, което правим\", напомни той на журналистите.    . Той поясни, че му е омръзнало германските му приятели да му казват, че подкрепят България за присъединяването ѝ към Шенгенското пространство, но въпреки това отказват да ни приемат.    „  Между Австрия и Германия вече има граница. Тежестта на Шенген, в смисъла който го разбираме, вече го няма“, добави премиерът.    Той е категоричен, че един ден България ще бъде в Шенген, но пространството няма да го има във вида, в който е сега.    „ , завърши Борисов.  На въпрос дали добрите отношения с президента Реджеп Ердоган не са ли гаранция за спиране на мигрантския поток, Бойко Борисов заяви, че всичко е факт.     ", "date": "2019.09.12", "title": "Бойко Борисов: Дойдоха толкова много инвеститори, че задръстихме пътищата! (ВИДЕО) "}
{"url": "http://epicenter.bg/article/Slavcho-Atanasov--Manipulirat-plovdivchani--che-kmetat-tryabva-da-e-ot-upravlyavashtata-partiya-/192546/2/0", "text": "Пълна манипулация нарече депутатът от НФСБ Славчо Атанасов внушенията, че кметът на Пловдив трябва да е от управляващата партия.  , кандидатът на НФСБ и ВМРО за кмет на Пловдив обяснява какво се е случило в града през последните години.    Така, през 2011 ни се обеща „златен дъжд“. През 2015 г. ни уверяваха, че ни чака мощно развитие и няма да имаме никакви проблеми с парите от държавата. Дойде 2019 г. За да ни кажат отново, колко ще спечели Пловдив от това, ако кметът е от партията на премиера.    Истината е, че през последните 12 години Пловдив получава от държавата почти еднакви суми във всеки мандат. В мандата 2007 - 2011 година – 52 млн.лв. В мандата 2011- 2015 год. – 56 млн.лв. и в последния мандат 50 млн.лв. През този период България е имала 5 правителства, без броим служебните кабинети. От обещаните невиждани пари за големите проекти пък се оказа, че има единствено за Колодрума. Темата, защо този проект глътна толкова много средства е тема на отделен разговор с пловдивчани. Факт е, че Пловдив не получи пари за друг мащабен обект. За разлика от Варна и Бургас, например, където се изсипаха стотици милиони левове за транспортната инфраструктура, обяснява Атанасов.    Пловдив не получи държавно финансиране за изграждане на така важния за града и свързването на два района пътен възел „Модър-Царевец“. Не получи пари за изграждане на нов мост над р. Марица, нито пък за пробив на Водната палата. Община „Марица“ получи пари за реконструкцията на Голямоконарско шосе, но Община Пловдив не получи. Всичко, което се случи беше със средства от местния бюджет. Нещо повече – случи се, като се вдигнаха данъците и се изтеглиха заеми, твърди кандидат-кметът на НФСБ и ВМРО.    Припомняме и нещо друго – намеците за безвремие и застой във времето между 2008-2011 са удобни опорни точки, но не отговарят на истината. Истината се вижда – на новия, изграден по времето на кмета Славчо Атанасов бул. „България“ с дължина 7 км. и над 500 нови паркоместа, на новия и открит по това време бул. „Източен“, на новия, вдигнат по това време мост на Герджика, в Северния обходен колектор-мегаструктура, дълга 11 км. Кукленско шосе се превърна в модерен булевард. Първия в страната Завод за преработка на твърди битови отпадъци, бе открит лично от Борисов през 2009 година. Изградихме новото кметство в „Тракия“, нови 4 парка, шест нови детски градини, изградените по това време 150 детски и спортни площадки в града и новия модерен Археологически музей, обяснява още Атанасов.    Припомняме свършеното по същото това време само в един от районите на Пловдив, например - „Западен“ и инвестираното от кмета Славчо Атанасов тогава. Цитираме отчета на районния кмет от екипа му Здравко Димитров. За 2007-2008 е направен текущ ремонт на 25 броя улици, изградени са 20 нови детски площадки. През 2009 г. за първи път от 20 години е направена нова детска градина ОДЗ „Боряна“, бивша ЦДГ „Полет“ в кв. „Прослав“. За първи път са газифицирани две училища, една градина и една ясла, припомня кандидатът на НФСБ и ВМРО.    Само за една година Славчо Атанасов е отпуснал като кмет за управлявания от Здравко Димитров район 94 000 лв. за ремонт на осветление, благоустройство и улици. През 2010 ремонтите на 4 детски градини и 3 детски ясли, газифицирането на Математическата гимназия са само част от направеното. През 2011 се изгражда нов парк между Пещерско шосе и ул. „Бряст“, преасфалтира се ул. „Перущица“. Проектиране и строителство на бул. „Свобода“-до УМБАЛ ”Св. Георги”, промениха района. И това е само част от направеното в района в мандат 2007-2011, обяснява той.    И накрая да припомним още нещо - управлението на държавата е коалиционно и се състои от партия ГЕРБ и партиите на „Обединени патриоти“. Да припомним, че „Обединени патриоти“ имат вицепремиер и министри като част от това управление. В България правителствата често се сменят, но Пловдив е град на 7000 години и винаги се е развивал, подчертава Славчо Атанасов.  ", "date": "2019.09.12", "title": "Славчо Атанасов: Манипулират пловдивчани, че кметът трябва да е от управляващата партия "}
{"url": "http://epicenter.bg/article/Vigenin--Dokladat-za-natsionalnata-sigurnost-e-nay-obshto-otchetnichestvo-i-do-golyama-stepen-e-bezsmislen/192548/2/0", "text": "„Качеството на един доклад се определя не от неговата обширност, а с акцентите и политиките, които извежда. В този доклад няма такива. Той е небалансиран, защото в него има теми, по които има ненужни детайли, а най-общи констатации по теми, които имат пряко отношение към националната сигурност”.   Това каза зам.-председателят на Народното събрание Кристиан Вигенин от парламентарната трибуна при обсъждането на годишния доклад за националната сигурност за 2018 г. Това съобщиха от пресцентъра на БСП.    \"Липсата на акценти показва, че докладът е едно най-общо отчетничество, а липсата на препоръки го прави до голяма степен безсмислен,\" добави Вигенин и коментира, че един от ключовите въпроси, които застрашават националната сигурност на България - задълбочаващото се социално разделение в страната, не е показан достатъчно.    „Тази пропаст вместо да се затваря, откакто сме член на ЕС, се разтваря. Разликата между доходите на най-бедните и най-богатите продължава да нараства и е най-голяма в сравнение с другите страни в ЕС. Заедно с това продължават да растат и регионалните различия и дисбаланси”, коментира още социалистът.    Той добави, че въпреки наближаващия край на втория програмен период, който е насочен към регионалната политика, тези дисбаланси не намаляват. Вигенин заяви, че различията между регионите определено са риск за националната сигурност на страната, особено там, където става дума за обезлюдяването на пограничните региони.    „В доклада няма нищо за функционирането на институциите, а темата за електронното управление буквално липсва.Това е ключов въпрос за националната сигурност, както видяхме при срива на Търговския регистър миналата година, а вниманието към него е близко до нулата”, обясни Кристиан Вигенин.    Той каза още, че темата за епидемиите, които възникнаха през миналата година не е намерила почти никакво място в доклада, а тя е свързана със земеделието, демографията и нуждата от специфична подкрепа за пограничните райони.    „За БСП темата за демографията е ключова и тя трябва да бъде център на вниманието на правителството и парламента. От действията на управляващите и Доклада за националната сигурност за 2018 г. не можем да направим извода, че тя е приоритет за кабинета”, коментира още Вигенин.    Той заяви, че не вижда основание в доклада за националната сигурност за бъдат отделени цели 30 страници за българското европредседателство, защото по думите му то няма пряка връзка с вътрешната сигурност. Друг съществен пропуск е, че отношенията със съседните държави са просто маркирани.    \"Членството ни в Шенген, макар и да беше свалено като приоритет от премиера, също липсва от доклада. За нас то е важно и тази тема трябва да продължи да бъде на вниманието на институциите\", каза още зам.-председателят на парламента. Той бе категоричен, че заради всички тези липси и много други ПГ на „БСП за България” няма да подкрепи този доклад.        „В Доклада за националната сигурност липсват констатации и политики по отношение на социалните баланси и социалната политика“. Това заяви зам.-председателят на социалната комисия в НС Георги Гьоков. Той обясни, че е видна сериозна тенденция за нарастване на броя на социално изключените.    По думите му липсва и стратегия за намаляване на риска от разширяване на маргинализиращите групи, към които се присъединяват все повече представители на средната класа: млади хора, самотни майки, възрастни хора, наркозависими, работещи в сивата икономика, хора с увреждания, “енергийно” бедни, хора които са във фактически личен фалит.    „Защо управляващите избягват какъвто и да е дебат по теми, свързани с бедност, неравенства, обедняване, междуетническо противопоставяне, маргинализиране?“, попита той. Според него тези болезнени за българското общество въпроси няма да се решат от само себе си. „Хубаво е управляващите поне по тези теми да се вслушват в опозицията в лицето на БСП, ние имаме решения“, призова той.        „Управляващите твърдят в доклада, че сме добре по отношение на националната сигурност. В него обаче няма оценка, а изводите, които се правят, са в противоположност на изводите на това същото правителство от април месец в документа „Социално-икономическо развитие на България в периода 2007-2017“, заяви депутатът Таско Ерменков.    Той обясни, че през април са направени констатации за неблагоприятно развитие на образование, демографска криза, здравеопазване, цифровизация, икономика, туризъм, селско стопанство и др. Ерменков заяви, че в доклада сега всичко това е замазано. „Видимо управляващите считат, че водят политиката на щрауса, който крие главата си в пясъка и мисли, че нищо друго не се вижда, а останалото е лъснало още повече“, заключи Таско Ерменков.      „Докладът признава, че има огромна корупция в държавни и общински институции“, обясни зам.-шефът на антикорупционната комисия в НС Кристина Сидорова. Тя подчерта, че въпреки това няма никакви мерки за справяне с нея. „Това говори, че управляващите или нямат желание или не знаят как да се справят с нея. Неглижирането на този проблем ще доведе до задълбочаването му и руши националната сигурност“, категорична бе тя. Сидорова обясни, че в доклада няма и дума за работата на КПКОНПИ, превенцията както и за конкретни мерки.  ", "date": "2019.09.12", "title": "Кристиян Вигенин: Докладът за националната сигурност е отчетничество и е безсмислен!"}
{"url": "http://epicenter.bg/article/Za-13-i-pat-razdavat-nagradite--quot-Bodlite-na-taralezhite-quot-/192551/2/0", "text": "На 15 септември, тази неделя, за тринадесети път ще бъдат раздадени наградите на Фондация \"Братя Мормареви\" на ученици и учители! Лауреатите в популярния конкурс \"Бодлите на таралежите\" ще получат наградите си в 11.00 часа в офиса Фондацията (на бул. \"Джеймс Баучер\" 23). Това ще стане в присъствието на журито, съставено от писатели и изтъкнати представители на медиите - Бойко Василев, Иво Сиромахов, Захари Карабашлиев, Димитър Томов, Бойко Ламбовски. Това съобщиха от Фондация „Братя Мормареви“   И тази година многобройните участници стъписват с ярки и откровени прозрения за живота ни в два жанра - есе и разказ.   Наградите ще раздаде социологът Кънчо Стойчев, председател на Фондацията и син на един от сценарното ни дуо Братя Мормареви - Марко Стойчев.    ", "date": "2019.09.12", "title": "За 13-и път раздават наградите от конкурса \"Бодлите на таралежите\""}
{"url": "http://epicenter.bg/article/Vitseadmiral-Emil-Eftimov-uchastva-v-nay-golyamoto-integrirano-izlozhenie-za-otbrana-i-sigurnost-/192555/2/0", "text": "Заместник-началникът на отбраната вицеадмирал Емил Ефтимов участва в Международното изложение за техника и екипировка в областта на отбраната и сигурността Defence & Security Equipment International 2019 (DSEI) в Лондон. В рамките на форума той посети редица щандове на водещи фирми от широк спектър на отбранителната индустрия, където му бяха представени най-новите продукти в производствената листа и тенденциите в бъдещите разработки. Това съобщиха от пресцентъра на министерството на отбраната.    DSEI е най-голямото, изцяло интегрирано изложение за отбрана и сигурност в световен мащаб, по време на което се представят иновативни системи и технологии на мащабен брой международни компании. В тазгодишната експозиция броят на участниците със свои продукти надхвърля цифрата 1600, с над 40 национални павилиони. Посетителите са около 35 000 души от 108 държави.    Изложени бяха техника и екипировка от водещи световни производители в сухопътната, военноморската, военновъздушната и космическата област. Представени бяха ключови осигуряващи способности, в това число – медицинско и информационно осигуряване, както и разширен сектор за продукти в областта на сигурността. Предвид обхвата на представените в изложението производители и продукти, гостите имаха възможност да се запознаят с последните разработки и продукти в сферата на отбраната и потенциални решения, свързани с модернизацията на въоръжените сили.    В рамките на изложението вицеадмирал Ефтимов участва в Конференция за способности на Военноморските сили (ВМС), организирана с партньорството на ВМС на Великобритания. Акцент в лекциите беше поставен върху автономните операции в цифровия флот, неговата дигитализация и информационното предимство в съвременната морска среда.   ", "date": "2019.09.12", "title": "Вицеадмирал Емил Ефтимов участва в най-голямото интегрирано изложение за отбрана и сигурност "}
{"url": "http://epicenter.bg/article/Georgi-Markov-predstavi-v-parlamenta-knigata-si--quot-Fenomenat-Viktor-Orban-quot-/192559/2/0", "text": "Емоционално, с много факти, с разказване на събития и случки от последните 30 години депутатът и бивш конституционен съдия Георги Марков представи в парламента книгата си \"Феноменът Виктор Орбан\".    Издаването й съвпада с навършването на 30 години от официалното отваряне на границата на Унгария с Австрия. Книгата обхваща политическата дейност на Орбан от 16 юни 1989 г. до 20 август 2019 г.    Тя се отнася за един действащ министър-председател на страна-член на ЕС и приятелска страна, обясни при представянето авторът.    По думите му, българският парламент е може би единственият в Европа, който отбелязва трийсетгодишнината, която се навърши вчера, от падането на първата тухла от Берлинската стена. \"Това беше 11 септември, когато Унгария широко отвори границата си, хиляди източногерманци с трабанти, с деца, с писъци и радост минаха желязната завеса, където ги чакаха техните роднини от Западна Германия\", припомни историческите факти Марков.    Той обясни, че е дал заглавие на книгата \"Феноменът Виктор Орбан\", защото според него е феноменално да участваш в дисидентските години в антикомунистическото движение 1988-1989 г. и 30 години по-късно да си непрекъснато избиран за народен представител и четири пъти за премиер, като през 1998-2002 г. е станал най-младият премиер на Унгария.    Марков направи обзор с много факти и цифри на социалната и икономическа политика, провеждана от Виктор Орбан, както и на позицията му по отношение на мигрантите.    \"Виктор Орбан е човекът, който през 1989 г. публично призова съветските танкове да напуснат Унгария. През 2015 г. той бе човекът, изградил ограда на границата срещу ислямизацията на Европа\", каза Марков.    \"В Европейския съюз няма друг държавник, който да е с ярко антикомунистическо минало и да е ярък защитник на християнска Европа. За 10 години три поредни мандата е избиран за министър-председател с по две трети от гласовете на избирателите, а за 30 години - за народен представител\", посочи Марков. . Намали с 25% режийните на гражданите; даде 33 000 евро за трето дете и 6 години отпуск по майчинство. Страната се сдоби с 1 милион нови унгарски граждани и той я направи едно от най-сигурните места за живеене в Европа. Постигна невероятен ръст в икономиката. Днес в Унгария са Mercedes, Audi, Opel, Suzuki и BMW\", изтъкна депутатът орбанист..    Министър-председателят на Унгария проведе изключителна политика в областта на спорта, както и за приобщаване на петте милиона унгарци, които живеят зад граница.    При Виктор Орбан Унгария няма шеф, цитира още Марков една от крилатите фрази на унгарския държавник.   В книгата са записани и други мисли на премиера на Унгария като: - Санкциите срещу Русия са все одна да тръгнеш на лов и да се гремнеш в крака. - Ако водя политиката на канцлера Меркем за мигрантите, ще ме уволнят от работа. - Аз неискам младите унгарци един ден да са малцинство в собствената си страна. Ако допусна ислюмските нашественици, ще ме обесят на някой стълб като през 1956 година. - Сорос е толкова опасен за Унгария, колкота навремето Турската империя и Съветският съюз. - Европейският съюз трябва да се откаже от налудничавите кошмари на Съединените европейски щати. - С Тръмп сме в духовна хармония. - Това, от което се нуждаем, не са парите на европейците, а техният пазар, затова трябва да останем в ЕС. Ако не сме на масата, ще станем част от менюто. - Брюкселските политици живеят в балон и са създали елит, който е загубил досег с реалността. - Ако Унгария иска да успее, трябва да установи контакт с Русия и Китай, а ние, привържениците на десните възгледи, трябва да признаем - светът се е променил.   На представянето на книгата в парламента имаше депутати от всички парламентарни групи, начело с председателя Цвета Караянчева. Георги Марков специално поздрави колегите си от БСП, които уважиха церемонията. Книгата за Орбан е увлекателно четиво, написана е с живия език, който има Георги Марков.", "date": "2019.09.12", "title": "Георги Марков представи в парламента книгата си \"Феноменът Виктор Орбан\""}
{"url": "http://epicenter.bg/article/Prokuraturata-publikuva-chast-ot-dokazatelstvata-sreshtu-Nikolay-Malinov-/192561/2/0", "text": "Водени от интереса на българските граждани да бъдат информирани за действията на правоохранителните органи, Пресцентърът на Прокуратурата на Република България публикува част от писмения доказателствен материал, събран в хода на разследването срещу Николай Малинов (обвиняем по чл. 105, ал. 1, предложение II от НК).    Данните са само част от иззетите материали и се публикуват с разрешението на наблюдаващия прокурор. Те ще бъдат представени в пълнота пред съда, когато досъдебното производство приключи.                         В прессъобщението на прокуратурата е заличена информацията, увреждаща права и интереси, както и лични данни на трети лица. Защитата на националния интерес е позиция, която Прокуратурата на Република България ще следва във всичките си действия.  Разследването е започнало от оперативно дело в Държавна агенция „Национална сигурност“. Извършените действия по разследването (претърсване, изземване, личен обиск) са след предварително разрешение от Специализирания Наказателен съд.    На опитите за компрометиране на действията на правоохранителните органи, ПРБ ще отговаря с публичност и прозрачност, при спазване на презумпцията за невиновност и законовите права на гражданите.    Процесуално-следствените действия продължават.   Документа, наречен \"Докладна записка\",   ", "date": "2019.09.12", "title": "Малинов в разсекретената докладна: Днес България е колония на САЩ, а Западът презира българите"}
{"url": "http://epicenter.bg/article/Chehiya-mozhe-da-ottegli-priznavaneto-na-Kosovo-/192544/7/0", "text": "Чешката република може да оттегли решението си признаването на независимостта за Косово, отбелязва скопското електронно издание „Фактор“, цитирано от \"Фокус\".    „Държава, водена от военни престъпници, не трябва да бъде в общност от демократични страни\", заяви чешкият президент Милош Земан по време на посещение в Белград, където се срещна със сръбския си колега Александър Вучич. Земан припомни, че косовският премиер Рамуш Харадинай подаде оставка заради призовката му за разпит в Хага.    „Радвам се, че (министърът на отбраната Лубомир) Метнар каза, че е грешка да се признае Косово. Вероятно той ще застане до мен, а кой ще бъде от другата страна, ще видим след няколко дни“, подчерта Земан.    Прищина отмени планираното присъствие на срещата на високо равнище в Прага между лидерите на страните от Вишеградската четворка и Западните Балкани заради изявлението на чешкия президент.    Тринадесет държави оттеглиха признаването на Косово и още десет биха могли да направят същото, подчертава медията. „Налице е информация, че други десет държави може да оттеглят признаването на Косово“, заяви наскоро вицепремиерът на Косово Енвер Ходжай.  ", "date": "2019.09.12", "title": "Чехия може да оттегли признаването на Косово "}
{"url": "http://epicenter.bg/article/Tramp-otlozhi-uvelichavaneto-na-mitata-v-zhest--na-dobra-volya--kam-Kitay-/192545/7/96", "text": "Президентът Доналд Тръмп съобщи в Туитър, че САЩ отлагат увеличаването на митата върху китайски стоки на стойност 250 милиарда долара от 25% на 30% от 1 за 15 октомври в „жест на добра воля“ към Пекин, предава американският телевизионен канал CNBC, цитиран от \"Фокус\".    Лидерът на САЩ пояснява, че отлагането се случва „по молба на вицепремиера на Китай Лиу Хе и заради факта, че Китайската народна република ще празнува 70-тата си годишнина“.    Митата трябваше да бъдат увеличени от 25% на 30%.    Президентът Тръмп искаше да удвои тарифните ставки за китайски стоки миналия месец след последното отмъщение на Пекин в търговската война, преди да се примири с по-малко увеличение, казаха източници пред CNBC. Той беше възмутен, след като научи на 23 август, че Китай е формализирал плановете си да наложи мита върху 75 милиарда долара в американски продукти в отговор на новите тарифи от Вашингтон на 1 септември.    След това министърът на финансите Стивън Мнучин и американският търговски представител Робърт Лайтизър убедиха няколко изпълнителни директори да се обадят на Тръмп и да го предупредят за въздействието, което подобен ход би имал върху фондовия пазар и икономиката.    След това държавният глава се съгласи на 5-процентово увеличение върху китайски стоки на стойност 550 милиарда долара, което бе обявено на 23 август.    По-рано този месец Мнучин заяви, че САЩ и Китай имат „концептуално“ споразумение относно проблемите на прилагането, като подчерта положителния напредък в търговските преговори, които ще бъдат възобновени на високи нива през следващия месец. Освен това той предупреди: Президентът Доналд Тръмп няма проблем да запази високите мита, ако не бъде постигната сделка с Пекин.  ", "date": "2019.09.12", "title": "Тръмп отложи увеличаването на митата в жест „на добра воля“ към Китай "}
{"url": "http://epicenter.bg/article/Ruskata-politsiya-obiskira-ofisi-i-zhilishta-na-privarzhenitsi-na-Navalni-v-39-grada-/192547/7/97", "text": "Руската полиция е извършила днес из цяла Русия най-малко 150 обиска в жилища и канцеларии на привърженици на критика на Кремъл Алексей Навални, съобщи в социални мрежи Леонид Волков, изтъкнат привърженик на опозиционния лидер, предават \"Ройтерс\" и БНР.    По думите на Волков обиските са в 39 града - от Владивосток на Тихия океан до югозападния Краснодар. В операцията са участвали хиляди служители от правоохранителните органи. Сред претърсените е и жилището на привърженик на Навални, класирал се на второ място на кметските избори в Новосибирск в неделя, каза Волков.    Тази кампания срещу опозиционни дейци става четири дни, след като пропрезидентската партия \"Единна Русия\" изгуби една трета от местата си в градския парламент в Москва. На местните избори в неделя партията претърпя загуби и в други населени места, но запази доминиращата си позиция в страната, припомня \"Асошиейтед прес\".    Преди вота Навални призова съмишлениците си да гласуват тактически в опит да бъдат намалени шансовете на кандидатите, издигнати от Кремъл. Тази стратегия донесе известен успех, отбелязва \"Ройтерс\".    ТАСС цитира изявление пред журналисти на ръководителя на правозащитната организация \"Агора\" Павел Чиков, според когото операцията на служители от Следствения комитет е по разпореждане от 4 септември на съд в московски съд.    По думите на Чиков, чиято организация оказва правна помощ на обискираните, засега е известно, че следствени действия се извършват в градовете Балаково, Белгород, Владивосток, Воронеж, Екатеринбург, Ижевск, Иркутск, Казан, Кемерово, Краснодар, Красноярск, Курган, Липецк, Мурманск, Нижни Новгород, Новосибирск, Пенза, Перм, Омск, Оренбург, Санкт Петербург, Саратов, Ставропол, Тамбов, Томск, Тюмен, Хабаровск, Чебоксари, Челябинск.    Шефът на \"Агора\" добави, че обиски се извършват не само в щабовете на Навални и на активисти от неговата Фондация за борба с корупцията, а и на активисти от движението за защита на избирателните права \"Голос\".  ", "date": "2019.09.12", "title": "Руската полиция обискира офиси и жилища на привърженици на Навални в 39 града "}
{"url": "http://epicenter.bg/article/Ruskata-armiya-zapochva-mashtabni-voenni-ucheniya-s-koalitsiya-ot-priyatelski-strani-/192554/7/97", "text": "Руската армия с коалиция от приятелски страни ще неутрализира условна държава, разпространяваща тероризъм и разпалваща война на стратегическите командно-щабни учения „Център 2019“. Това съобщи в четвъртък заместник-министърът на отбраната на Русия генерал-полковник Александър Фомин на брифинг за военните аташета, предават ТАСС и Агенция \"Фокус\".    Според легендата на маневрите, отбеляза Фомин, нараства влиянието на ислямския екстремизъм в страните от Близкия Изток и Югоизточна Азия, а след това и в региона на Централна Азия. „В югозападната част на Руската Федерация е създадена условна държава. Неговото ръководство споделя екстремистките идеи на лидерите на международните терористични организации“, съобщи заместник-министърът.    Той уточни, че заради измислената държава, по сценария на маневрите, радикалният ислямизъм прониква на територията на съседни държави. „Разполагайки с развити въоръжени сили, условната страна предприема опит за натиск, включително силов, над Русия и, в крайна сметка, ескалацията на напрежението прераства във въоръжен конфликт“, отбеляза Фомин.        Фомин посочи, че темата на ученията е използване на войскова групировка на коалиция от държави за борба с международния тероризъм и обезпечаване на военна сигурност в Централна Азия. За участие в маневрите са поканени военни контингенти от Казахстан, Киргизстан, Таджикистан, Узбекистан, както и Китай и Пакистан.    Ученията ще се проведат на два етапа. В първия, с продължителност три дни, ще бъдат отработени управление на войските, отразяване на въздушни удари, разузнаване и отбранителни действия. Във втория тридневен етап многонационалната войскова групировка ще отработи нанасяне на „масиран огневи удар за разгром на противостоящия условен противник“.      Основните действия на „Център 2019“ ще се състоят в периода 16-21 септември на осем полигона в Русия (Тоцки и Донгуз в Оренбургска област, Аданак в Дагестан и Ашулук край Астрахан, тренировъчен полигон Чебаркул в Челябинска област и Сафакулево край Курган, Алейск и Юргински тренировъчни площадки в Алтайския край и Кемеровска област в Каспия), както и на задгранични полигони в Киргизстан, Казахстан и 201-а руска база в Таджикистан.    Общо в стратегическите командно-щабни учения „Център 2019“ ще участват около 128 хиляди военнослужещи, повече от 20 хиляди единици техника и въоръжение и около 600 летателни апарата и до 15 кораба.        Условната държава, която ще бъде главен противник на коалицията страни на ученията „Център 2019“, няма отношение към някоя конкретна страна, съобщи Фомин.   „Бих искал да подчертая, че учението „Център 2019“ е с чисто отбранителен характер Замисълът на маневрите подразбира условен противник, който няма отношение към конкретна държава“, добави военният. По неговите думи, маневрите целят „изключително обучение на войските да водят военни действия в съвременни условия“.    Според сценария въоръжените сили на Руската Федерация заедно с войските на приятелските страни трябва да неутрализират условната държава, чието ръководство подкрепя идеите на тероризма, разпространява ги на територията на съседни държави и разпалва въоръжен конфликт.   Той отбеляза също, че основните етапи на практическите действия на войските ще се проведат на територията на Руската Федерация. Самата условна държава като цел на ученията ще бъде разположена в югозападната част на страната.        Близо 13 хиляди военнослужещи ще бъдат задействани на полигоните Аданак, Тоцки и Донгуз в хода на разиграването на основния епизод от маневрите, съобщи Фомин.    „На полигоните Тоцки и Аданак в европейската част на Руската Федерация, в зоната на прилагане на Виенския документ от 2011 година за мерките за укрепване на доверието и сигурността, както и на полигона Донгуз, ще бъдат задействани до 12950 души, като от тях руските военнослужещи ще бъдат до 10 700, а тези от чуждестранните държави – до 2250 души“, отбеляза заместник-министърът.    По неговите думи, също така в основния епизод на маневрите ще вземат участие до 250 танка, до 450 бойни машини на пехотата и бронетранспортьори, както и до 200 единици артилерийски системи и реактивни системи за залпов огън (РСЗО).      Руското военно ведомство е поканило акредитираните в Москва военни аташета на полигона Донгуз в Оренбургска област, където ще се състои основната фаза на стратегическите командно-щабни учения, съобщи Фомин.    На брифинга са присъствали повече от 100 представители на военно-дипломатическия корпус от 71 страни, включително от 20 страни-членки на НАТО.    „Планираме да организираме на 20 септември за представители на военно-дипломатическия корпус, акредитиран в Руската Федерация, посещение на полигона Донгуз за наблюдение на практическите действия на войските по време на провеждането на активната фаза на ученията“, каза Фомин.  За пореден път той подчерта, че ученията „Център 2019“ носят изключително отбранителен характер и целят единствено обучение на войските.   ", "date": "2019.09.12", "title": "Руската армия започва мащабни военни учения с коалиция от приятелски страни "}
{"url": "http://epicenter.bg/article/Bivshiyat-lider-na-sotsialdemokratite-v-Rumaniya-beshe-doveden-ot-zatvora--za-da-svidetelstva-v-sada-/192564/7/51", "text": "Бившият лидер на управляващата в Румъния Социалдемократическа партия (СДП) Ливиу Драгня бе доведен днес от затвора Рахова в Трибунала на Букурещ, за да бъде изслушан като свидетел по дело, в което бившият председател на Камарата на депутатите Валериу Згоня е съден за търговия с влияние, съобщават румънски медии, цитирани от БНР.    Драгня изчака в залата за задържани, тъй като друг свидетел по делото - бившият премиер Виктор Понта, не се е явил за заседанието, отбелязва информационният сайт \"Зиаре\".    Бившият \"силен човек\" в Румъния се намира в затвора от май т.г., след като Върховният касационен съд потвърди първоинстанционната му присъда от три години и половина затвор по обвинение в подстрекаване към злоупотреба със служебно положение. По-конкретно Драгня бе осъден за фиктивното назначаване на две жени в държавната агенция за закрила на детето, които всъщност работели за неговата партия.    Неговият съпартиец Валериу Згоня бе изпратен на съд от Националната дирекция за борба с корупцията в началото на миналата година. Згоня е обвинен, че като председател на Камарата на депутатите и заместник-председател на СДП в периода юли 2012 г. - април 2013 г. е приел срещу подкуп да помогне на роднина на окръжния съветник Думитру Добрика да бъде назначен на висша държавна длъжност.    Според обвинителния акт Згоня е получил впоследствие от Думитру Добрика общата сума от 62 143 леи (25 677 лв.), които покрили негови разходи за туризъм и по строежа на вила в окръг Ковасна.  ", "date": "2019.09.12", "title": "Бившият лидер на социалдемократите в Румъния беше доведен от затвора, за да свидетелства в съда "}
{"url": "http://epicenter.bg/article/TV--quot-Tsarygrad-quot--Amerikantsite-nasaskvat-Balgariya-sreshtu-Rusiya-/192566/7/0", "text": "Ориенталистът, генерален директор на аналитичния център „Катехон“ Михаил Якушев заяви в интервю пред „Царьград“, че задържанията и разпитите на русофилите в България „са започнали неслучайно“ и предсказа нови провокации. Според него, „американците продължават своята политика да насъскват България срещу Русия“.    „Американците продължават политиката си да насъскват България срещу Русия, забравяйки за историческата памет“, подчерта събеседникът на телевизионният канал.    Той също така уточни, че в момента „се планират протестни акции на движението на русофилите в България, а в събота ще има паметно мероприятие на Шипка“.    Якушев припомни, че „движението устройва грандиозна масова манифестация в подкрепа на българо-руската дружба“ и предполага, че именно „американците са принудили българското ръководство да направи да направи такова провокационно заявление чрез Министерството на външните работи“.    Събеседникът прогнозира нови провокации срещу активисти в бъдеще.    „Не изключвам да има провокации“, отбеляза историкът.    Той също така обясни, че обвинението за „шпионаж“ в полза на Русия, което е повдигнато срещу лидера на движението на българските русофили, е „обвинение в държавна измяна, много сериозно обвинение“.    Якушев не изключи да последва и арест, да се разгори скандал. Но целта е същата – „да се развалят още повече нашите обществени връзки“, защото става въпрос именно за обществена организация.    „И тук всичко е ясно. Врагът не спи и прави всичко, за да вбие клин в нашето приятелство“, подчертава историкът.    „Разбира се, ясно е, че ръководството, което навремето се отказа от „Южен поток“, а след това допълзя на колене в Москва с молба да се преразгледа това решение, е същото като ръководството на Украйна и вече не е независимо, то е под контрол. И, като цяло, не бива да очакваме нищо хубаво по отношение на двустранните отношения,“ завършва Якушев.  ", "date": "2019.09.12", "title": "ТВ \"Царьград\": Американците насъскват България срещу Русия "}
{"url": "http://epicenter.bg/article/Vatikana-ostava-na-pozitsiite-si-za-nepriznavane-na-Kosovo--obyavi-Vuchich-sled-sreshta-s-papata-/192570/7/0", "text": "Сръбският президент Александър Вучич заяви днес след аудиенция при папа Франциск във Ватикана, че Светият престол ще запази позицията си на непризнаване на косовската независимост, предаде Танюг, цитирана от БНР.    Вучич добави, че Ватикана желае разговори и мирно решение между сърби и косовски албанци.    Президентът е предал на папа Франциск, че Сърбия цени изключително високо принципната позиция на Светия престол по отношение на Косово и разбирането, което проявява към сръбското становище, което се базира на зачитане на международното право.    Вучич съобщи в Инстаграм, че на срещата са били обсъдени и двустранните отношения между Сърбия и Ватикана, европейската интеграция на Сърбия и регионалното и международното сътрудничество.    Той оцени, че позициите на двете страни съвпадат по много въпроси, преди всичко по отношение на защитата на християните и християнското наследство и зачитането на техните права.    Следващата година Сърбия и Ватикана ще отбележат 100 години от установяването на дипломатически отношения, припомни Вучич.  ", "date": "2019.09.12", "title": "Ватикана остава на позициите си за непризнаване на Косово, обяви Вучич след среща с папата "}
{"url": "http://epicenter.bg/article/David-Sasoli--Evroparlamentat-e-gotov-za-nova-otsrochka-po-Brexit-/192571/7/0", "text": "Европейският парламент не е против нова отсрочка по Brexit, ако тя бъде предоставена, например, за да се избегне „твърд” изход на страната от ЕС. Това заяви председателят на ЕП Давид Сасоли. Пред журналисти той обяви, че Европарламентът е отворен да разгледа възможността за отсрочка, ако целта е избягване на Brexit без сделка, предава Нова тв.    Това мнение се съдържа в резолюцията, която ще бъде подложена на гласуване по време на пленарното заседание на ЕП следващата седмица. Тя е предложена от пет от седемте партии, включително най-големите ЕНП, Прогресивния алианс на социалисти и демократи, Renew Europe, както партията на „Зелените” и Европейската обединена левица.    Великобритания трябва да напусне ЕС на 31 октомври, но парламентът прие закон за предотвратяване на Brexit без сделка, освен ако условията на споразумението с ЕС са съгласувани и одобрени преди 19 октомври. В този случай Лондон ще бъде принуден да иска удължаване на Brexit.    Окончателното решение за даване на отсрочка на Обединеното кралство за Brexit се взема от Съвета на Европейския съюз. Такава отсрочка вече беше дадена един път - от 29 март до 31 октомври.    Според публикуван по-рано от правителството на Великобритания документ, ако страната напусне ЕС без споразумение, се очаква увеличаване на цените на електроенергията и горивата, недостиг на лекарства и храни, нарушаване на транспортните връзки с континента, както и възможни протести.  ", "date": "2019.09.12", "title": "Давид Сасоли: Европарламентът е готов за нова отсрочка по Brexit "}
{"url": "http://epicenter.bg/article/Skandal--Izrael-e-shpioniral-Beliya-dom-s-ustroystva-za-sledene--montirani-okolo-sgradata-/192572/7/96", "text": "Правителството на САЩ е заключило, че през последните две години Израел вероятно е шпионирал Белият дом като е поставил шпионски устройства около сградата и на други ключови места във Вашингтон, според трима бивши американски държавни служители, пише списание Politico, цитирано от \"Фокус\".    За разлика от други случаи, в които чужди държави са се опитвали да шпионират американското правителство, този път администрацията на Тръмп няма намерение да отговори на опитите на Израел и за Тел Авив все още няма никакви последици.    Малките шпионски устройства вероятно е трябвало да докладват на Израел за действията на президентът на САЩ Доналд Тръмп, както и да шпионират неговите най-близки съветници и членове на кабинета. Не е ясно дали все пак опитите на Тел Авив са били успешни.    Според анализи на ФБР и други агенции, работещи по случая, именно Израел стои зад поставянето на устройствата, смятат държавните служители, някои от които са работили в тези агенции.    „Ясно е, че Израел е отговорен за тях“, заяви един от тях.    Посланикът на Тел Авив във Вашингтон все пак отрече обвиненията.    „Тези обвинения са абсолютно неоправдани. Израел не провежда разузнавателни операции в САЩ“, каза той.    Служител от администрацията на Тръмп заяви, че не е сред отговорностите на кабинета да „коментира по случаи, свързани с безопасността или разузнаването“.   ФБР също отказа да коментира темата.  ", "date": "2019.09.12", "title": "Скандал! Израел е шпионирал Белия дом с устройства за следене, монтирани около сградата "}
{"url": "http://epicenter.bg/article/Boris-Dzhonsan-otreche-da-e-lagal-kralitsata--za-da-prekasne-zasedaniyata-na-britanskiya-parlament-/192579/7/0", "text": "Министър-председателят на Великобритания Борис Джонсън отрече обвиненията, че е излъгал кралица Елизабет II във връзка с прекратяването на заседанията на парламента, като ги нарече „абсолютно неверни“, пише вестник The Independent, цитиран от Агенция \"Фокус\".    Премиерът се намира под огромен натиск да поднови заседанията в Камарата на общините, след като разсекретените документи, показващи възможните сценарии за страната при осъществяването на Брекзит без сделка разкриха „безпрецедентни“ проблеми, с които Великобритания може да се сблъска, ако това се случи.  Лейбъристката партия заяви, че документите разкриват наближаваща „катастрофа“.    Попитан дали е излъгал Кралицата на Великобритания, за да получи разрешение за преустановяването на дейността на парламента за пет седмици, Джонсън отговори категорично, че не е лъгал.    „Абсолютно не. Висшият съд на Англия е съгласен с нас, но Върховният съд ще трябва да реши.“, заяви той.    „Парламентът ще има време преди и след срещите от високо равнище на 17 и 18 октомври, за да дебатира сделката за Брекзит“, добави още премиерът.    „Много се надявам, че ще постигнем сделка, както казах, на тази важна среща. Работя много здраво, обиколих европейските столици за да разговарям с нашите приятели“, каза още Джонсън.    Представителят на Лейбъристката партия в Камарата на общините Джон Макдонъл призова отново за подновяване на парламентарните заседания, като добави, че сега това е дори по-важно с оглед на разкритията на документите за последствията от Брекзит.    „Попитахме за връщането на парламентарните заседания. Правителството вече загуби едно съдебно дело тази седмица, а Върховният съд може да вземе това предвид в делото следващата седмица“, заяви той.    „Сериозните последици от Брекзит без сделка бяха разкрити от документитие. Парламентът трябва да заседава сега“, заяви още Макдонъл.    Бившият член на Консервативната партия Доминик Грийв обвини правителството в противоконституционни действия и нарече нивото на щети върху Великобритания, цитирано от документите за последствията от Брекзит „безпрецедентно“.    „Това е правителство, което в мирно време е съгласно да причини щети на британците, както е написано в документите“, заяви Грийв.    „(Нивото на щети) е безпрецедентно. Не мога да си спомня за случай, в който съм виждал нещо подобно преди. Дори и ако сме готови за Брекзит без сделка, той ще бъде вреден и скъп“, добави още той.  ", "date": "2019.09.12", "title": "Борис Джонсън отрече да е лъгал кралицата, за да прекъсне заседанията на британския парламент "}
{"url": "http://epicenter.bg/article/Varhovniyat-sad-na-SASht-podkrepi-Tramp-sreshtu-migrantite-/192582/7/96", "text": "\"Голяма победа във Върховния съд на САЩ относно въпроса за правото на убежище.\" Това написа президентът на САЩ Доналд Тръмп в Туитър. Мярката, досега блокирана от федералните съдилища, предвижда автоматичното отхвърляне на всички искания за убежище от страна на мигранти, ако те не са поискали статут на бежанци в Мексико или в трети страни, през които са преминали по време на своето пътуване към САЩ, предава Агенция \"Монитор\".    Администрацията на Тръмп обмисля освен това да намали годишния лимит за прием на бежанци.    Сега таванът е прием на 30 000 бежанци, а през 2018 г. беше 45 000. През последната година от президентството на Барак Обама беше приет таван от 110 000 бежанци. Сегашното ниво е най-ниското от 1980 г., когато Конгресът прокара закон, довел до създаването на настоящата система за прием на бежанци.    Междувременно стана ясно, че Тръмп е заявил, че избира измежду петима много квалифицирани хора за съветник за националната сигурност на мястото на уволнения Джон Болтън. US президентът заяви, че Болтън е допуснал някои грешки, включително като е обидил лидера на Северна Корея Ким Чен Ун с искането си той да следва \"либийския модел\" и да предаде всичките си ядрени оръжия.    Болтън освен това имал разногласия с Тръмп за Венецуела, не се разбирал с други членове на правителството и влязъл в спор с Тръмп за усилията на президента да води преговори с талибаните и с иранския президент Хасан Рохани.    Тръмп каза, че е поискал от Болтън да подаде оставка, но Болтън твърди, че е напуснал по собствено желание. Тръмп допусна възможността за облекчаване на санкциите на САЩ срещу Иран и добави, че според него Иран иска да сключи споразумение за ядрената си програма с Вашингтон.    US президентът не посочи имената на кандидатите за поста на Болтън. Сред споменаваните за нов съветник за националната сигурност са специалният пратеник на САЩ за Северна Корея Стивън Бигън, посланикът на САЩ в Германия Ричард Гренел, преговарящият за освобождаване на заложници Робърт О'Брайън и заместник-държавният секретар Джон Съливан, отбелязва Ройтерс. Болтън беше смятан за най-радикално настроения сред висшите съветници на Тръмп, особено по отношение на Иран. Той бе един от най-приближените хора в администрацията на Тръмп до израелския премиер Бенямин Нетаняху и до израелския посланик във Вашингтон Рон Дермер.    Забраняват електронните цигари    Тръмп заяви, че обмисля забрана на ароматизираните електронни цигари, които стават все по-популярни в гимназиите. \"Те създават сума ти проблеми\", каза той.    Тази година шестима души починаха от остри белодробни заболявания, а стотици други се разболяха след пушене на електронни цигари с различни добавки.    Тръмп съобщи, че има напредък за закон за притежанието на огнестрелни оръжия и че се опитва да постигне нещо приемливо за всеки. Той добави, че се обсъждат много въпроси, включително проверките на миналото на желаещите да купуват огнестрелни оръжия.  ", "date": "2019.09.12", "title": "Върховният съд на САЩ подкрепи Тръмп срещу мигрантите "}
{"url": "http://epicenter.bg/article/Moskva-e-obezpokoena-ot-aresta-na-Nikolay-Malinov-za--quot-shpionazh-quot--v-polza-na-Rusiya-/192585/7/97", "text": "Москва е обезпокоена от ареста на българския гражданин Николай Малинов за \"шпионаж\" в полза на Русия. Работата на НПО \"Русофили\", на която той е лидер, е насочена към развитие на връзките между двете страни, заяви говорителят на руското външно министерство Мария Захарова на редовния си брифинг за медиите.    В понеделник в България стана известно, че Николай Малинов е задържан за шпионаж в полза на Русия. Българският премиер Бойко Борисов призова да не се смесват междудържавните отношения и шпионският скандал около Малинов. Премиерът отбеляза, че всички неправителствени организации в България имат право да осъществяват дейност, припомня РИА Новости.    \"Ние сме обезпокоени от тези обвинения, които бяха повдигнати на председателя на българската организация \"Русофили\". Дейността на това НПО, както разбираме, е била насочена изключително към развитие на двустранното сътрудничество и укрепване на приятелските връзки между народите на нашите две страни\", заяви Захарова.    \"Ние разчитаме, че правителството на България ще се въздържа от стъпки, които биха могли да поставят под въпрос сегашната положителна динамика в двустранните отношения и ще бъде продължена съвместната работа по реализиране на постигнатите в последно време договорености, в това число и в хуманитарната и културната сфери за съхранение на обединяващото ни историческо наследство\", каза в заключение Мария Захарова.     ", "date": "2019.09.12", "title": "Москва за шпионския скандал: Надяваме се, че София няма да развали отношенията с Русия"}
{"url": "http://epicenter.bg/article/Pravnata-komisiya-na-Kongresa-na-SASht-zapochva-razsledvane-za-impiychmant-na-Donald-Tramp/192588/7/96", "text": "Правната комисия на Конгреса на Камарата на Съединените щати одобри в четвъртък насоки за разследването за импийчмънт на президента Доналд Тръмп, предаде БНР.    Резолюцията на комисията упълномощава нейния председател Джери Надлър да насрочи изслушвания от цялата комисия и да нейните подкомисии като част от разследване за импийчмънт на американския президент.    Освен това депутатите, които са членове на правната комисия, ще получат възможност да разпитат свидетели в продължение на един час допълнително над петте минути, които се предоставят на всеки член на Конгреса, като ще се даде възможност и на Съвета към Белия дом да даде писмени отговори на информацията, представена пред правната комисия.    \"Президентът нарушава клаузите на Конституцията на САЩ за получаваните възнаграждения, тъй като той работи за свое собствено обогатяване, излагайки на риск безопасността и сигурността на нашата нация. Той участва в нарушения при финансирането на кампании и прави повсеместни обструкции на Конгреса, отбелязвайки, че няма да се съобразява с всички получени призовки\", се посочва в официалното изявление на шефа на правната комисия към Конгреса - Джери Надлър.    \"Никой не стои над закона. Безпрецедентната корупция, опитите за прикриване и престъпленията от страна на президента се разследват от комисията, като ние ще определим дали да препоръчаме процедура по импийчмънт или други мерки\", заяви Надлър.    Президентът на Съединените американски щати Доналд Тръмп порица остро демократите в Конгреса за приемането на тази резолюция, определяща параметри за разследване за негов импийчмънт, като пусна в туитър фалшив цитат на депутата от Демократическата пари Ал Грийн, който е един от инициаторите.    \"Не можем да го победим, така че нека го подложим на импийчмънт!, посочи депутатът от Демократическата партия Ал Грийн\", написа в туитър Тръмп.  ", "date": "2019.09.12", "title": "Правната комисия на Конгреса на САЩ започва разследване за импийчмънт на Доналд Тръмп"}
{"url": "http://epicenter.bg/article/Moskva--Zapadat-stava-vse-po-agresiven--ima-risk-da-zapochne-yadrena-voyna--/192593/7/97", "text": "Съществува риск от избухване на ядрена война в съвременната международна ситуация. Това заяви в четвъртък заместник-министърът на външните работи на Русия Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност“ в пресцентъра на ТАСС.    „Има риск от избухване на ядрена война. Тази негативна динамика се проявява особено забележимо през последната година“, посочи дипломатът.    По неговите думи, действията на Запада стават все по-емоционални и от време на време много агресивни.    „Те избягват обсъждането на назрелите въпроси по същество, блокират работата на каналите за диалог, продължават да разрушават архитектурата на контрола над въоръженията и целенасочено провеждат откровено деструктивна линия за разрушаване на градените десетилетия ефективни договорни механизми в сферата на сигурността и стабилността“, поясни Рябков.    „Това е крайно опасно и безотговорно поведение. То може да има много негативни последици за стратегическата стабилност“, заключи заместник-министърът.    Той добави, че ядрените държави трябва да потвърдят недопустимостта на ядрената война.    „Отговорните ядрени държави трябва да препотвърдят недопустимостта на ядрената война. Това са класически формули. Те бяха изковани включително с участието от американска страна на президента Роналд Рейгън, който е кумир на много днешни дейци, задаващи тона във Вашингтон“, каза Рябков.     ", "date": "2019.09.12", "title": "Москва: Западът става все по-агресивен, има риск да започне ядрена война! "}
{"url": "http://epicenter.bg/article/-quot-Vzglyad-quot--Za-balgarite-stana-opasno-da-druzhat-s-Rusiya-/192558/11/33", "text": "Лидерът на българското движение „Русофили“ е обвинен в шпионаж и опит да влияе на общественото мнение в страната. Премиерът Бойко Борисов заяви, че делото на Малинов няма отношение към българо-руските отношения. Но делото за „руската следа“ в момента на възможно възобновяване на преговорите за „Южен поток“ и строителството на АЕЦ в Беле изглежда много нееднозначно, пише авторитетното руско издание „Взгляд“ в материал, представен от Агенция \"Фокус\" без редакторска намеса.    В сряда българският премиер Борисов обяви на заседание на своето правителство, че арестът на Малинов, обвинен в шпионаж, не бива да бъде свързван с руско-българските отношения. Въпреки това Борисов свърза едното с другото именно в това заявление – той спомена през запетайки задържането на Малинов, последното антируско заявление на българското външно министерство и машинациите на определени руски олигарси.    „Когато се случва нещо, с което не сме съгласни, МВнР реагира“, цитира ТАСС думите на министър-председателя на страната. Напомняме, че на българското външнополитическо ведомство, ръководено от колегите на премиера от „проевропейската“ партия ГЕРБ, не му хареса, че операцията на Червената Армия в България през 1944 година е определена като освобождение.    „Второ. Когато руските олигарси се опитват да реализират в България проекти, свързани с нашия военно-промишлен комплекс и други (проекти), то нашите специални служби заедно с други служби и прокуратурата работят“, обяви Борисов.    И това второ заявление на Борисов вече е малко по-близо до „шпионския скандал“ с Малинов. Както твърдят българските медии, „в шпионския скандал се оказаха замесени също и (ръководителят на Руския институт за стратегически изследвания) Леонид Решетников... руският олигарх Константин Малофеев, избягалият в Сърбия бивш банкер Цветан Василев и собственикът на военен завод в България Емелян Гебрев“.    Николай Малинов, чиято организация „Русофили“ се занимава или с хуманитарни акции (конкретно, грижи се за паметниците на руските войници), или провежда политически кампании (например, беше организиран референдум за необходимостта от развитие на ядрената енергетика в България), бе обвинен в това, че предполагаемо е предавал секретна информация на чуждестранни организации. Тези организации са две: Обществото за развитие на руското историческо просвещение „Двуглав орел“, ръководено от Малофеев и Руският институт за стратегически изследвания (РИСИ), чийто директор е Решетников.    В тази връзка, българският прокурор Сотир Цацаров обяви, че на Решетников е забранено да влиза на територията на България за срок от 10 години. Що се отнася до тази забрана, както отбеляза ръководителят на РИСИ, той се надява да доживее до 83 години (когато ще изтече забраната), да посети отново страната и да се срещне с българските си приятели.    „Няма нищо сериозно по обвиненията, всичко е измислено“, заяви пред телевизионния канал „Царьград“ Решетников, коментирайки обвиненията на българския прокурор. Но предаването на информация на „Двуглав орел“ и РИСИ не беше единственото престъпление, за което се опитват да уличат лидера на „Русофили“.    Също така Малинов уж е възнамерявал да участва в придобиването на български телекомуникационен оператор, използвайки средства от руска банка и по този начин „чрез придобиването на доходен отрасъл в България“, да влияе на социалния и политическия живот в страната. Целта на Малинов е била да влияе на политическия живот „не явно“, а тайно, заявяват от българската прокуратура. Защо придобиването на телекомуникационен оператор се смята за нещо престъпно, не се обяснява.    Отношение към всички тези „актове на шпионаж“ на Малинов може да имат и банкерът Василев и оръжейният барон Гебрев, чиито имена циркулират в българската преса във връзка с делото срещу лидера на „Русофили“. Но самата поява на тези имена изглежда симптоматична (както и това, че премиерът Борисов изведнъж заговори за интерес на „руски олигарси“ към българския ВПК).    Самото обвинение срещу Малинов за предаване на секретна информация изглежда абсурдно, подчерта в коментара си пред вестник „Взгляд“ българският издател и обществен деец Светлана Шаренкова.    „Достъпът до секретна информация може да бъде разрешен само от специализирана агенция тук в България, при това само след преминаване на всички съответстващи проверки. Малинов не е държавен служител и, разбира се, не е преминавал такива проверки. Сферата на неговата дейност е развитието на културните и духовните връзки с Русия“, поясни тя.    „Обвиненията в шпионаж в полза на друга държава изискват много категорични доказателства“, добави Шаренкова. „Засега прокуратурата не е предявила никакви конкретни факти, като се ограничи само с общи заявления за наличието на някаква секретна информация, която не може да бъде разгласявана“. Едва ли за доказателство за престъпните замисли на лидера на „Русофили“ може да бъде считан намерения при обиска доклад „Необходимостта от геополитическа преориентация на България“, описващ текущата ситуация в страната и мерките, които трябва да бъдат предприети, за да се промени ориентацията към Русия „на основата на православието и славянската култура и традиции“.    За това, че обвиненията срещу Малинов са съшити с бели конци, може да свидетелства и следният факт. Предполагаемият шпионин, който е заплашен от до 15 години лишаване от свобода, е пуснат след ареста. Както вече отбеляза вестник „Взгляд“, българското законодателство, за разлика от руското, позволява да бъде арестуван човек без да му се повдигат обвинения. Така се случи и с Малинов. Общественият деец съобщи, че е пуснат срещу залог от 50 хиляди лева и подписка за неотклонение.    Но няма никакви гаранции, че „шпионското дело“ ще заглъхне. Както вече бе споменато по-горе, появата в този контекст на господин Гебрев, когото самата българска преса нарича „скандален търговец на оръжие“, е крайно симптоматично. Този бизнесмен вече е бил основен обвиняем в антируската кампания. При това кампанията, свързана със случая Скрипал. През пролетта на тази година Емелян Гебрев отникъде заяви пред финансираното от Конгреса на САЩ радио „Свободна Европа“ (и това заявление бе тиражирано, конкретно, през съвместен медиен проект на радио „Свобода“ и „Гласа на Америка“), че още през 2015 година са се опитали да го отровят с „Новичок“.    Тогава с „Българската следа“ активно се занимаваше порталът Bellingcat, който, както се смята, е свързан с Министерството на отбраната на Великобритания. Порталът назова името на някакъв „агент на ГРУ“ Денис Сергеев (известен още като Сергей Федотов), който уж е бил третият участник в отравянето в Солсбъри освен Петров и Буширов. Именно този Сергеев-Федотов, както твърди Bellingcat, се е опитал през 2015 година да отрови оръжейния магнат Гебрев. Дори се е опитал два пъти – все безрезултатно.    Действително, версията за атака с „Новичок“ в България започна бързо да се разпада, когато през февруари същият този български прокурор Сотир Цацаров се срещна със свои британски колеги. Както съобщи тогава РИА ФАН, Цацаров заяви: срещата с британците беше безполезна, тъй като са се опитали да отровят Гебрев не с „Новичок“, а с Хлорпирифос – градинско средство за борба с вредители, което се продава във всеки магазин за селскостопански стоки. Оттогава не са се появявали никакви доказателства за „участието на ГРУ“ в отравянето на Гебрев, а то (ако действително се е случило) е било вследствие на бизнес спорове.    Покушението, по думите на Гебрев, е свързано с това, че през 2015 година е имал намерение да придобие завода за производство на боеприпаси и взривни вещества „Дунарит“ в град Русе. Впрочем, той действително в крайна сметка купува завода, а към момента на опита за убийство се бори за „Дунарит“ с друг бизнесмен, вече споменатият банкер Цветан Василев. Именно тогава започват да преплитат и „руската следа“, а именно – фигурата Константин Малофеев. В българските медии се твърди че той, чрез своите бизнес-партньори (сред които е споменат и Василев) също се е оглеждал в „Дунарит“. Между другото, няма потвърждение за това.    Що се касае до телекомуникационния оператор, за който говори Цацаров, то, очевидно, става въпрос за следното. Преди три години бе съобщено, че Малофеев е проявил интерес към покупката на главната телекомуникационна компания на България Vivacom. Но сделката така и не става факт. Но изглежда, че сега се опитват да вкарат Малинов в някакво ново „дело за руска намеса“ предвид това, че той, според собствените си признания, е запознал Цветан Василев с Малофеев. Подсказка защо този случай се е появил точно сега, можем да видим в изявлението на президента на България Румен Радев относно случая с „Русофили“.    Изявлението беше много остро:    „Безсилието на правителството да се справи с тежките проблеми в страната и пълния провал на правителството в стратегическите за нашето европейско развитие приоритети се изражда в паническо търсене на враг и в миналото, и в бъдещето. Така че хората непрекъснато да се противопоставят едни на други и да не могат да се обединят в търсене на отговорност за днешните провали и проблеми“, заяви президентът. Радев призова силовите структури да представят неопровержими доказателства за вината на Николай Малинов, съобщава Regnum.    Тази разлика в подходите се обяснява с различния „произход“ на президента и премиера. Борисов, както вече бе споменато, представлява ориентираната към Европейския съюз и НАТО партия ГЕРБ. Радев, макар и избран като независим кандидат, имаше подкрепата на Българската социалистическа партия (БСП) – наследник на комунистите. Опонентите се опитваха да уличат Радев в подкрепа за социалистите на парламентарните избори. В момента БСП и ГЕРБ се борят за поста кмет на София, а и като цяло за властта в страната – и парламентът, и изпълнителната власт са поделени между тези две сили. „Шпионският скандал“, който по някакъв начин може да навреди на една от силите, може да бъде от полза на другата. Обвиненият в шпионаж Малинов е бивш депутат от БСП. Той призна, че бившият премиер от БСП Сергей Станишев го е запознал с банкера Василев.    Както отбелязва вестник „Взгляд“, в коментарите си за делото на Малинов българската преса предполага, че ситуацията е свързана най-вече с вътрешнополитическите конфликти. Въпреки че в действителност лидерът на „Русофили“ Малинов, който по-рано бе част от социалистическата партия, има сериозни разногласия с бившите си съпартийци заради отношението им към обединението на Крим с Русия, както и към „украинския въпрос“. Така че, може да се предположи, че премиерът Борисов отчасти е прав: делото на Малинов е свързано не само с отношенията между Русия и България.    Освен вътрешнополитическия момент, в делото на Малинов може да се забележи игра за външен потребител – българското правителство демонстрира, че в една от страните-членки на ЕС и НАТО е „пресечена руската намеса“. Тези факти предизвикват безпокойство, имайки предвид, че в момент пред България и Русия стоят такива важни съвместни стратегически проекти, като продължението на „Турски поток“, строителството на АЕЦ „Белене“ и т.н., отбеляза Светлана Шаренкова.    В Москва вече коментираха наказателното дело срещу активния привърженик на сближаването между България и Русия. „Ние сме крайно обезпокоени от случващото се. Имаме всички основания да считаме, че именно гражданската обществено-политическа позиция е предметът на безпокойство и внимание на българските власти. В този случай става въпрос за чисто антируска акция“, оцени пред „Взгляд“ делото на Малинов председателят на комисията по международните работи на Съвета на Федерацията Константин Косачев.    „Това е директно нарушение на правата на човека, българската конституция и българското законодателство, които предвиждат осигуряването на възможността за изказване на различни гледни точки и плурализъм на мненията“, посочи сенаторът. „Именно с това е свързано нашето безпокойство и позицията ни по този въпрос. Сега изясняваме детайлите на тази история по дипломатически канали – с цялото разбиране, че в този случай става въпрос за взаимоотношения между българските власти със собствените им граждани“.    Засега може да се констатира, че българските правоприлагащи органи са решили да „покрият“ не само Малинов, но и движението, като цяло. Един от секретарите на изпълнителното бюро на „Русофили“ Георги Дуков разкри пред РБК, че в понеделник за разпит за извикани 15 служители на организацията. Призовките са били изненадващи, но самото дело изглежда внимателно планирано, като в него участват голям брой следователи, отбеляза Дуков.   ", "date": "2019.09.12", "title": "\"Взгляд\": За българите стана опасно да дружат с Русия "}
{"url": "http://epicenter.bg/article/-Argumenti-i-fakti--Zashto-Polsha-i-Balgariya-zabraviha--che-SSSR-gi-e-osvobodil-ot-fashizma--/192560/11/33", "text": "„След Полша и България предложи СССР да не се счита за страна, освободила Европа от нацизма и обвини Москва, че е донесла на страните от Източна Европа половин век репресии. Защо съвременните поляци, българи и прибалтийци имат такава кратка памет“, разсъждава писателят, публицист и член на Централния съвет на Руското военно-историческо общество Армен Гаспарян в материал за руския ежеседмичник „Аргументи и факти“, представен от Агенция \"Фокус\" без редакторска намеса.    Според мен, подобни обвинения бяха очаквани. Защото тези страни в голямото си мнозинство през 30-те години заемат диаметрално противоположна позиция. Всички те се заиграват с фюрера. Поляците мечтаят заедно с Адолф Хитлер да нападнат „азиатско-болшевишкия ад“.    Българите предоставят своята територия за работата на абверщеле – разузнаването на Третия райх. На територията на прибалтийските държави са разположени нацистки военни бази. Така че защо да се учудваме, когато потомците на загубилите искат да направят точно същото?    А що се касае до техните подскоци и гримаси по отношение на Русия... Според мен, ако Хитлер не беше унищожавал евреите, жителите на Европа отдавна щяха да са го реабилитирали. А освен това щяха да са доказали, че той е бил принуден да нападне превантивно азиатско-болшевишкия Мордор. Защото главното зло в световната история днес е Сталин. И рано или късно тази схема ще бъде реализирана.    Вече има предпоставките за това. Мнозина не обърнаха внимание как през тази година в навечерието на 22 юни цяла редица западни медии писаха за това, позовавайки се на заявления, направени на 22 юни 1941 година от фон Рибентроп, Хитлер и Гьобелс. Защото Хитлер за тях е свой, те го разбират.    Връщайки се към заявлението на България, искам да припомня, че преди две години те не поканиха Русия на празненствата по повод 150-тата годишнина от освобождението на страната от османско иго. Независимо, че това бе направено от руската армия под управлението на нашия изтъкнат генерал Скобелев. А през Първата световна война българите-братушки воюват срещу Русия.    Поляците още преди това се договориха, че действително хитлеровската окупация е била много трагичен епизод, но тя е продължила 6 години, а съветската – 45! При това те не споменават колко милиони са налели „съветските окупатори“ в икономката на Източна европа, че СССР е отделял огромни средства за Полша още през 1944 година, когато нейната територия е била току-що освободена от немците.    Както не обясняват и това, как е бил провокиран глада в Украйна през 1946 година, който самите украинци вече наричат „третия голодомор“. А тогава са гладували, защото самите гладувайки, сме изпращали продукти на поляците. Тогава никой не си е мислел, че тази публика ще се окаже толкова неблагодарна.    Но поляците няма да си спомнят за тази историческа истина. Защото всичко това вече не им е интересно.  ", "date": "2019.09.12", "title": "„Аргументи и факти“: Защо Полша и България забравиха, че СССР ги е освободил от фашизма? "}
{"url": "http://epicenter.bg/article/-Galap--Boris-III-e-po-haresvan-ot-Todor-Zhivkov--Barak-Obama---ot-Donald-Tramp/192562/11/0", "text": "Това са част от изводите от първата дискусия на Института по социология „Иван Хаджийски“ от започващата поредица форуми по повод трийсетата годишнина от началото на демократичните промени у нас.  В дискусията   представи експериментални данни на агенцията „Галъп интернешънъл“ - в тях е проверено отношението към различни провокативни твърдения. т.е. в българското общество има консервативност, но още не се нарича така.  Например,   В същото време обществото ни не стига до крайности, например еднополови бракове не се одобряват, но обществото няма нищо против различната сексуална ориентация. „Обществото ни е предпазливо, не достига до крайности - общество на здравия разум. И това също е част от по-скоро консервативната нагласа на сънародниците ни. Ако не консерватизъм като идеология, то със сигурност консервативност като практика“, отбеляза още Симеонов.    Тома Биков, който беше един от участниците в дискусията, изтъкна, че    Нено Димов пък акцентира върху все по-видимия афинитет към националната държава, религията и традициите. Ангел Джамбазки видя в консерватизма защита на народното и националното и получи подкрепа в тезата си от кмета на община Елин Пелин Ивайло Симеонов, който добави също, че българите като народ са адаптивни и даде поредица от конкретни казуси на ниво местна власт. Модератор на панела беше Кристиан Шкварек. Философският аспект на проблема беше обсъден в теоретични дебати между д-р Николай Михайлов, Андрей Райчев, Харалан Александров, Боян Стефанов и Тончо Краевски.       Почти три четвърти от интервюираните приемат, че православието трябва да бъде съхранявано като част от идентичността ни, а малко под 30% са на мнение, че всички религии трябва да имат еднаква тежест в България. Останалите нямат мнение. Съхранението на Православието се подкрепя най-вече от по-възрастните хора, тези с висше образование и самоопределящите се като българи, а идеята за по-сериозен плурализъм се възприема по-добре от по-младите, както и от различните етнически групи.   Младите хора, респективно тези от столицата са и по-малко вярващите.  Данните сочат по-скоро към традиционалистки схващания, които са и въпрос на поколенски разлики. Повечето колективни идентичности – закономерно – са присъщи най-вече за по-възрастното поколение.  На този фон,   Малко под една четвърт смятат, че страната ни е длъжна да осигури убежище на всеки застрашен човек – сред тях са основно хора от малцинствените групи. Религията тук е свидетелство по-скоро за идентификация с нацията и историята.              Отношението към еднополовите отношения и бракове е важен признак за ценностния дневен ред на обществата. В мнозинството си българските граждани виждат брака като акт само между мъж и жена, а малко над 10% приемат, че трябва да се легализират и еднополовите бракове. По отношение на това   Останалите не могат да отговорят. Съзнателно крайната форма на задаване на въпроса позволява ясно да се долови, че нивата на отрицание към тези теми у нас са високи. В същото време, до крайности не се стига.   Сред най-младите и хората с висше образование хомосексуалността не се възприема толкова негативно, колкото сред по-възрастните и хората с по-ниско образование. Но в крайна сметка очевидно преобладават негативните схващания.      В отговор на провокативно формулирани индикатори, например,  Явно е, че отговорностите на мъжа се споделят в сравнително по-ниска степен. Идеята за равнопоставеност на половете в домакинството явно среща инстинктивно по-висока подкрепа сред по-младите, хората с висше образование и т.н. Онези, които смятат, че, например, отговорност на жената е домакинската работа, са по-скоро възрастните и по-ниско образованите. Сходна е структурата на отговорите и по индикатора „кой трябва да носи доходите“ – по-възрастните и онези с по-ниско образование смятат, че това е работа на мъжа. Обратното, респондентите, които смятат, че и двата пола носят еднаква отговорност са сред по-младите, средно и високо образованите.   Едното очевидно се възприема като в по-голяма степен угнетяващо, а другото – като по-скоро престижно. Интригуваща е структурата на мненията по темата за абортите – въпросът е зададен преднамерено провокативно.   Тези, които смятат, че „е зло, към което трябва да се прибягва само в много  краен случай“ са 39%.  Тезата, че абортът е зло се възприема от старите и ниско образованите, а обратното твърдение се подкрепя от младите и хората в активна възраст и високо образованите. Данните, като че ли сочат по-скоро положително отношение към възможността за аборт. Отвъд това обаче, по отношение на темата с половете, личат и белези на консервативност на схващанията. Сумарната картина сочи, че обществото ни не изпада в нито една от двете крайности – нито в идеологизиране на темата за социалните роли на половете, нито в краен традиционализъм.    Сред по-възрастните и тези със средно образование, например, чувството за национална принадлежност закономерно е по-развито, а сред младите и по-образовани, обратно – като че ли съществува повече космополитизъм.   Гордост от българските обичаи и традиции споделят 90% от българските граждани, а 9% смятат, че те са отживелица. Демографските показатели сочат, че сред младите и малцинствените групи има почва и известно схващане, че традициите са отживелица, което вероятно се свързва с космополитните разбирания за света отвъд националните граници.    С твърдението „в случай на нападение срещу България бих воювал за нея“ обаче се съгласяват точно толкова, колкото и с твърдението „държавата няма право да рискува живота на гражданите си дори при война“. Най-младите, например, не са в такава степен съгласни да воюват, ромите също и т.н. Сред висшистите има най-голям дял готовност за защита на родината. Въпреки високите нива на декларативни чувства на принадлежност и гордост към нацията и обичаите, готовността за практическа защита, вероятно и с цената на живота, по-скоро разколебава част от респондентите.  Данните отново показват характерната за българското общество своеобразна нагласа на здравия разум – без крайности, с привързаност към обичайните ценности, в същото време, без екзалтация и екстремуми.  В по-голямата си част, пълнолетните българи явно не са привърженици на унифициращ се Европейски съюз и задълбочаваща се евроинтеграция.        Сравнително надежден индикатор по отношение на дилемата консервативно-прогресистко в едно общество може да бъде, например, отношението към темата за легализация на леките наркотици. Негативно е отношението сред българите към легализирането на леки наркотици. Повече от три четвърти са против, а една пета е на обратното мнение. Останалите нямат мнение. Демографските показатели сочат, че легализацията се подкрепя от по-младите, а обратното мнение заемат по-възрастните.   Останалите нямат мнение. По-ясно различими са настроенията за „здрава ръка“ сред по-високите възрастови категории, хората с ниско образование, малцинствата, хората от селските райони и такива с ниски доходи. Обратно,  Разбира се, във въпроси като тези е много възможно мнозина да дават „правилния“ отговор, наместо отговора, който наистина споделят. Но дори да е така, видно е, че българите и тук не достигат до крайни позиции в потенциална авторитарна нагласа. Разбира се, дял от 51%, които свидетелстват в полза на повече сила и лидерство във властта, са доста сериозна част от обществото. Дори да се вземе предвид фактът, че в този тип въпроси респондентите не могат да прибегнат до средна опция, дял от половината пълнолетни българи заслужава внимание.      Последното личи и от положителното мнение на респондентите към международни лидери като   По-младите го възприемат по-добре, отколкото по-старите.   И това допълнително се доказва от поколенските разлики в отговорите. В същото време обаче,   Обама събира положително отношение сред почти половината от респондентите, а сред 26% – негативно. Останалите нямат мнение. И обратно, при Тръмп негативната оценка е с дял 65%, а положителната – 18%. Останалите се колебаят.  Видно е, че и по този показател обществото ни също не отива в крайности. Специфичният политически стил на президента Тръмп по-скоро отблъсква.   Прекалено резкият стил очевидно тревожи обществото и на този фон умереният стил на Обама се харесва повече.  Президентът Путин пък събира и „бонус“ от традиционните за българите проруски сантименти. Така се оказва, че отношението към политически лидери не минава само през регистъра консервативно-прогресивно, а са налице и множество нюанси.   Авторитарната, носталгичната и по-скоро традиционалистка нагласа на „здравия разум“ личи и в отношението към фигури от историята.   Ясно личи, че разликите в отношението не са толкова идеологически, колкото времеви – отдалечеността във времето благоприятства подкрепата. Вторият фактор, който очевидно влияе, е популисткият стил в народната памет. Тези два фактора добре се онагледяват и от отношението към Иван Костов, например.    Различните личности, които бяха подложени на проверка в изследването, са подбрани, за да бъдат индикатор по най-общата ориентация на обществото ни по оста традиционно, силово, носталгично срещу космополитно и либерално. Данните ясно показват закономерен уклон към първата опция. Мненията обаче не са крайни, а и се появяват две допълнителни важни обстоятелства – афинитетът към повече социално, „народняшко“ звучене в политиката, както и традиционното търсене за незападни модели на лидерство и политически стил. При пряка проверка на отношението комунизъм – антикомунизъм и при ползване на форсирана форма на задаване на въпроса, оказва се, че  Последното може би е причина и за мнозинството „либерални“, за сметка на „консервативни“ отговори. 65% по-скоро се възприемат като либерали срещу 30% – по-скоро консерватори. Другите не са отговорили.  Така, заради духа на епохата у нас, леви, дори прокомунистически, а и традиционалистки, нагласи у нас, всъщност не са признати и назовавани масово от респондентите. Макар да носят консервативно съзнание, немалка част от хората у нас наричат себе си либерали. Очевидно все още не е настъпило съгласуването на белезите и етикетите в българския политически пейзаж.   Въпросът република или монархия към този етап не стои.   Очевидно, афинитетът към „здрава ръка“, например, не се асоциира с уклон към монархия. Въобще, и тук личи, че между съдържание и етикет на масовото съзнание по тези въпроси у нас има сериозна отлика.    По-младите се възприемат като десни, либерални и антикомунисти. Обратно, по-възрастните възприемат леви възгледи, по-консервативни настроени са и са по-скоро с комунистически възгледи.  И тук отново личи известната взаимовръзка между консервативни идеи и дори самоопределение и по-скоро леви и произточни възгледи. Това не е изненада, но си струва да бъде отбелязано – доколкото е допълнително свидетелство за разминаването на форма и съдържание, когато става дума за политическо съзнание у нас.       От извлечените и анализирани данни на „Галъп интернешънъл“, може да се направят съответните изводи по отношение на ценностната ориентация на съвременните български граждани: - Българите споделят по-скоро консервативни схващания, но (все още) липсва консервативно самоопределение.  - Консервативното е присъщо за хора от иначе различни сектори в обществото.   - Съществуват ясни разлики по отношение на поколения, жизнена перспектива и космополитизъм.  - Не се открояват крайности в иначе традиционалистките нагласи. Консервативността означава преди всичко усещане за „здрав разум“ и умереност.  - Консервативните възгледи нерядко се съчетават със социални и „произточни“ гледища. ", "date": "2019.09.12", "title": "„Галъп“: Борис III е по-харесван от Тодор Живков, Барак Обама – от Доналд Тръмп"}
{"url": "http://epicenter.bg/article/-Toplofikatsiya-Pernik--AD-vazstanovyava-normalniya-si-protses-na-rabota/192556/4/0", "text": "„Топлофикация Перник” АД възстановява топлоподаването в гр. Перник. Днес, в присъствието на експерти от РИОСВ-Перник и на кмета на града Вяра Церовска, бяха премахни поставените пломби към генераторите, за да може да бъде възстановено подаването на гориво.” Това съобщи директорът на „Топлофикация Перник” АД инж. Любомир Спасов.   „Служители от РИОСВ-Перник ще бъдат изпратени за 24-часово наблюдение на нашата работа. Ние сме изключително доволни от този факт, защото няма да има възможност никой да разпространява неверни твърдения, че използваме неразрешен вид гориво. Чрез това 24-часово наблюдение няма да бъдем въвлечени в нечий сценарий, целящ да опетни името на Дружеството, както и да има и грам съмнение и подозрение, че не спазваме буквата на закона и разрешенията, дадени ни от компетентни инстистуции”, допълва още инж. Спасов.   „Отново заявявам, че ние сме отговорно Предприятие, което усилено и ежедневно работи, за да може да осигури и предостави качествена услуга на своите абонати. Това се доказа чрез решението на Административния съд в Перник, с което постанови спирането на предварителното изпълнение на заповедта на директора на РИОСВ -Перник, с която бе спряна дейността на парогенераторите. Както и с издадената заповед на РИОСВ-Перник, с която се преустановява също принудителна административна мярка, първоначално наложена от тях.”   „Уверяваме всички наши абонати, че ще продължаваме да работим професионално, прозрачно, със същата отдаденост и хъс, за да може да запазим доверието, което са ни гласували нашите клиенти и да убедим и останалите, че предоставяме качествена услуга на достъпна за тях цена”, категоричен бе инж. Спасов и допълни, че няма да позволи, на когото и да е било да опетнява името на „Топлофикация-Перник” АД.", "date": "2019.09.12", "title": "„Топлофикация Перник” АД възстановява нормалния си процес на работа"}
{"url": "http://epicenter.bg/article/V-tsentara-na-Galabovo-TETs--Brikel--shte-instalira-stantsiya--koyato-da-zamerva-vazduha/192557/4/0", "text": "„ТЕЦ „Брикел” ще закупим специална апаратура, която да измерва атмосферния въздух с цел всички да следят състоянието му. Станцията ще бъде монтирана в центъра на Община Гълъбово.” Това заяви директорът на ТЕЦ „Брикел” Янилин Павлов. Той посочи, че с разрешение на компетентните институции в периода между 28 юли и 21 август тази година ТЕЦ \"Брикел\" експериментално е изгорил 17 000 тона RDF (неопасни битови отпадъци) и почти двойно количество слама, примесени с въглища.   “Експериментът в \"Брикел\" е извършен с цел търсене на алтернативно на въглищата гориво. На 21 август по наше желание и във връзка с високите температури, характерни за сезона, сме го преустановили, макар че сме имали разрешение за по-дълго време. За това наше решението също сме уведомили всички институции”, посочва Павлов.   „До 25 септември ще изпълним всички предписания на РИОСВ Стара Загора, включително и ще премахнем от площадките си сламата и битовите отпадъци.”, подчерта директорът на ТЕЦ „Брикел” и допълва, че вече са започнали работа по указанията на РИОСВ Стара Загора, за да преключат в срок.   „Нашето Дружество стриктно спазва изискванията на компетентните институции и за това и този път ще бъдем отговорни, но продължаваме да твърдим, че при всяко едно измерване до сега, не са констатирани превишения на допустимите стойности, включително и на последните две извършени през август месец.”, категоричен бе Павлов и отново напомни, че те са едно от най-проверяваните Предприятия и че са докладвали всяко едно тяхно действие на РИОСВ Стара Загора и на МОСВ.   „Считаме, че сме намесени в престоящата кампания за местни избори и политическите партии си мерят на наш гръб силите. Наложена ни е най-крайната мярка наказание от РИОСВ Стара Загора, а за такъв тип нарушение, което те казва, че са установили, следва да бъдат предприети мерки от типа административна глоба и на дружеството да бъде направено предписание да се прекратят тези дейности.”, обясни Павлов. По думите му действията на институциите ще доведат до големи загуби за предприятието. „Решенията им ще лишат хората от възможността да използват жизнено важните за тях брикети за отопление. ТЕЦ „Брикел“ е заставена да спре своята дейност, което означава, че ще бъде спряно топлоподаването към абонатите на община Гълъбово”, заявява директорът на ТЕЦ „Брикел”.", "date": "2019.09.12", "title": "В центъра на Гълъбово ТЕЦ „Брикел” ще инсталира станция, която да замерва въздуха"}
{"url": "http://epicenter.bg/article/Sobstvenitsi-na-praseta-v-yambolskoto-s--Bezmer-pak-otkazaha-da-gi-umartvyat-/192569/4/0", "text": "Собственици на прасета в ямболското село Безмер отказаха за пореден път да унищожат животните си, отказват да допуснат и ветеринари в стопанствата си. Срокът за доброволното премахване на домашните животни в 20-километровите зони около промишлените свинекомплекси изтече преди повече от месец, предава БНР.    Ветеринарен екип, придружен от полиция, не беше допуснат до стопанствата в Безмер, където все още има живи прасета.    „Издадени са разпореждания за изземване на животните в полза на държавата, тяхното умъртвяване и обезвреждането им на основание, чл. 139 а от закона за ветеринарно медицинската дейност,“ обясни за днешната акция д-р Стоян Колев от областната дирекция по безопасност на храните.    От своя страна собствениците са категорични, че няма да унищожат прасетата си, тъй като на територията на Ямболска област няма регистрирано огнище на африканска чума.    \"Животните ми не излизат, аз си ги гледам, нямат достъп до... но това е\", обяснява един от тях.    На собствениците на 12-те обекта, в които има животни, ще бъдат съставени актове за административно нарушение.  ", "date": "2019.09.12", "title": "Собственици на прасета в ямболското с. Безмер пак отказаха да ги умъртвят "}
{"url": "http://epicenter.bg/article/Avramova--Partnyorstvoto-ni-s-Uzbekistan-e-na-dobro-ravnishte--no-tryabva-da-se-razshiri/192580/4/0", "text": "Партньорството ни с Узбекистан е на добро равнище, но трябва да се динамизира, разшири и задълбочи по всички направления. Това коментира министърът на регионалното развитие и благоустройството Петя Аврамова по време на петата сесия на българо-узбекската Междуправителствена комисия за икономическо и научно-техническо сътрудничество, съобщиха от пресцентъра на МРРБ.   Министър Аврамова отчете, че стокообменът между България и Узбекистан през последните години се увеличава, като през 2018 г. той отбеляза ръст с 1,3% спрямо 2017 г. и достига близо 20 млн. щат. долара. За първите пет месеца на 2019 г. взаимната търговия се увеличава със 7,3% спрямо същия период на 2018 г. и достига 8,4 млн. щ. д.   Съществуват реални предпоставки за добро сътрудничество в машиностроенето и химическата индустрия, енергетиката, земеделието, хранително-вкусовата промишленост, текстилното производство, строителството, транспорта и информационните технологии, туризма. Очаква се и ръст в търговията с фармацевтични продукти, селскостопански машини и оборудване, машини и технологии за хранително-вкусовата промишленост, IT-техника и софтуер.   Петя Аврамова напомни, че български компании участват успешно в икономиката на Узбекистан чрез създаването на смесени предприятия в областта на нефтопреработвателната и химическата промишленост, текстилната индустрия и козметично-парфюмерийното производство.   Бихме приветствали по-широк интерес и на Узбекистан към нашата икономика, заяви още министър Аврамова и подчерта, че поради финансовата си стабилност, ниските производствени разходи и благоприятната бизнес среда страната ни е отлично място за инвестиции в Югоизточна Европа. Големи са перспективите за сътрудничество и развитие на производството на текстил, животновъдството, биоземеделието, оранжерийното производство и туризма.   Петя Аврамова подчерта, че за нея, като министър на регионалното развитие и благоустройството, е важно да се засилят контактите в посока разширяване обмена на информация, специалисти и опит в областта на строителството, енергийната ефективност и обновяването на жилищни сгради. Български компании също така разполагат със значителен капацитет и биха могли да участват в изграждането на промишлени и инфраструктурни обекти в Узбекистан.   Узбекистан винаги е разглеждал България като перспективен партньор, заяви заместник министър-председателят Ельор Ганиев. Той потвърди, че има възможност за разширяване на нивото на сътрудничество и обърна внимание на нереализирания потенциал в търговията.   Подчерта, че има интерес към внос на висококачествена продукция от България в областта на фармацевтиката, химическата промишленост, технологии, селското стопанство и други.   Министър Аврамова и заместник министър-председателят Ганиев изразиха увереност, че проведеното заседание на Междуправителствената комисия ще бъде крачка в посока сближаване на двустранните отношения и насърчаване на развитието в съответствие с икономическия потенциал. Вицепремиерът отправи покана към българската страна следващата сесия да се проведе в Ташкент през 2020 г.   Министър Петя Аврамова и вицепремиерът Ельор Ганиев, като съпредседатели, подписаха Протокол от Петата Междуправителствена българо-узбекска комисия за икономическо и научно-техническо сътрудничество.   Паралелно с работата на комисията се проведе и българо-узбекски бизнес форум, който беше открит от министър Аврамова и заместник министър-председателят Ганиев. Представители на деловите среди, на браншови и бизнес организации и на административни структури от двете страни също обсъдиха възможности за разширяване на двустранното сътрудничество в различни сфери на икономиката. В резултат бяха подписани споразумения за реализация на проекти в сферата на фармацевтиката, хранително-вкусовата и кожарската промишленост и на енергетиката. Председателят на Българската търговско-промишлена палата Цветан Симеонов и зам.-председателят на Търговско-промишлената палата на Узбекистан Джахонгир Мамаджанов подписаха Споразумение за създаване на делови форум между двете организации.", "date": "2019.09.12", "title": "Аврамова: Партньорството ни с Узбекистан е на добро равнище, но трябва да се разшири"}
{"url": "http://epicenter.bg/article/Izpalnitelniyat-savet-na-MVF-shte-provede-sabesedvane-s-Kristalina-Georgieva-drugata-sedmitsa/192590/4/0", "text": "Изпълнителният съвет на Международния валутен фонд (МВФ) ще проведе идната седмица индивидуално събеседване с Кристалина Георгиева, която е единственият кандидат за поста управляващ директор. Това съобщи на редовната си пресконференция говорителят на МВФ Джери Райс, цитиран от ТАСС.   \"Изпълнителният съвет ще проведе събеседване с Кристалина Георгиева следващата седмица\", заяви той. Райс припомни, че Фондът разчита да завърши процеса по избор на нов ръководител до 4 октомври.   След събеседването ще бъде направен окончателен избор. При най-добрия сценарий този избор трябва да бъде приет с консенсус, но при необходимост не е изключено и гласуване. МВФ предпочита консенсусния метод и при избиране на висше ръководство му придава особено значение, отбелязва ТАСС.    ", "date": "2019.09.12", "title": "Изпълнителният съвет на МВФ ще проведе събеседване с Кристалина Георгиева другата седмица"}
{"url": "http://epicenter.bg/article/Izslushvaneto-na-Ivan-Geshev-za-glaven-prokuror-shte-e-na-24-oktomvri-ot-10-ch--reshi-VSS-/192543/3/0", "text": "Пленумът на Висшия съдебен съвет (ВСС) окончателно насрочи за 24 октомври от 10:00 часа изслушването на зам.-главния прокурор Иван Гешев в процедурата за избор на нов обвинител № 1. Събеседването ще се проведе в сградата на кадровия орган на ул. \"Екзарх Йосиф\" №12, предава Канал 3.    Настоящият зам.-главен прокурор е единствен кандидат в конкурса, след като бе номиниран единодушно от всички 11 членове на Прокурорската колегия на ВСС. Иван Гешев получи масова подкрепа и от стотици прокурори, следователи, полицаи и съдебни служители от цялата страна, както и от представители на академичната общност.    До идния вторник (17 септември) трябва да бъдат готови и представени и докладите на Комисията по атестирането и конкурсите (КАК) към Прокурорската колегия, както и на Етичната комисия за професионалните и нравствени качества на кандидата, заедно с публикуването им на сайта на ВСС.    Обсъждането от страна на Прокурорската колегия на докладите на комисиите да се изтегли за 9 октомври, а до 16 октомври всички неправителствени и съсловни организации, представители на висши учебни заведения, научни организации и магистрати да имат време за въпроси и становища към номинирания.  ", "date": "2019.09.12", "title": "Изслушването на Иван Гешев за главен прокурор ще е на 24 октомври от 10 ч., реши ВСС "}
{"url": "http://epicenter.bg/article/Feysbuk-izrigna--Nadrusana-fuchi-sas-120-km-ch-v-nasreshtnoto-na-Hemus-i-govori-po-telefon--VIDEO-/192552/3/0", "text": "Шофьорка на лек автомобил \"Мерцедес\", която шофира с висока скорост в насрещното на магистрала \"Хемус\" и говори по телефона, бе заснета от случайни водачи, а видеото предизвика възмущение и бурни реакции във Фейсбук, пише Канал 3.    Според авторката на клипчето, в мерцедеса е имало и дете, а шофьорката е говорила по телефона, докато е карала със 120 км/ч. от пътен възел Слънчево до отклонението за село Тополи. От кадрите се вижда, че автомобилът се движи в аварийната лента на насрещното платно, но не може да се види регистрационният му номер.      \"Не може неадекватни хора... Клипът е направен на Слънчево.... психото е карало така със 120 км/ч. до Тополи. С дете си в колата... говорещо по телефона. Надрусана убийца! Без книжка и колата спряна от движение е най - малкото за такива\", пише гневната потребителка, публикувала видеото в една от варненските групи във Фейсбук.    Ето камикадзето в действие:  ", "date": "2019.09.12", "title": "Фейсбук изригна: Надрусана фучи със 120 км/ч в насрещното на Хемус и говори по телефон (ВИДЕО)"}
{"url": "http://epicenter.bg/article/Padnaloto-ot-vtoriya-etazh-dete-mozhe-da-bade-otneto-ot-roditelite-mu--Poemat-go-babata-i-lelyata/192553/3/0", "text": "Пострадалото при падане от втория етаж на сграда дете може да бъде изведено от семейството му, ако родителите бъдат задържани и се сдобият с обвинения. Това съобщиха социалните власти в Пловдив, предаде Нова телевизия.    Агенцията за закрила на детето и службата за социално подпомагане изготвят доклад за условията, при които е било отглеждано момиченцето и дали родителите системно са употребявали алкохол. Състоянието на детето се подобрява. То вече е без опасност за живота и е изведено от интензивното отделение.    „Днес ни предстои среща с бабата по майчина линия и със сестрата на майката, за да видим какви са техните намерения. Те са посочени от майката като евентуалните хора, при които Дария може да бъде настанена като мярка на закрила, ако евентуално се стигне до обрат в обстоятелствата и родителите бъдат подведени под наказателна отговорност”, заяви Надя Танева, директор на Дирекция „Социално подпомагане“-Пловдив.", "date": "2019.09.12", "title": "Бабата или лелята на падналото от прозорец дете го поемат, ако родителите отидат на съд"}
{"url": "http://epicenter.bg/article/Razkriha-kanal-za-donorstvo-na-babretsi-u-nas-/192568/3/0", "text": "Спецпрокуратурата и антимафиотите с пореден удар срещу трафикантите на органи. По информация на NOVA във вторник вечерта на българо-турската граница са задържани четирима души.    Двама от тях са организатори на схема за набиране на донори на бъбреци, които били продавани на тежко болни наши сънародници.    Трансплантациите се извършвали в Турция, където били представяни фалшиви документи, че донорът и реципиентът са роднини.    За да се сдобият с бъбрек, нуждаещите се плащали по 60 000 евро.  ", "date": "2019.09.12", "title": "Разкриха канал за донорство на бъбреци у нас "}
{"url": "http://epicenter.bg/article/Prebiha-mazh-vav-vrachansko-selo-za-80-stotinki-/192575/3/0", "text": "На 11.09.19 г. в 09.00 ч. в РУ-Оряхово е получено съобщение от жител на с. Остров, който е заявил, че на 07/08.09.19 г. пред дома му две неизвестни лица са му нанесли побой и са отнели от него сумата от 0,80 лв.    Образувано е ДП по описа на РУ-Оряхово. Това съобщиха от пресцентъра на ОДМВР-Враца.    От проведените ОИМ се установи, че съпричастни към деянието са Л. К. от с. Остров и М. И. от с. Остров.    Лицата са задържани за 24часа.", "date": "2019.09.12", "title": "Пребиха мъж във врачанско село за 80 стотинки "}
{"url": "http://epicenter.bg/article/Novo-obvinenie-za-shefa-na--quot-TAD-grup-quot-/192581/3/0", "text": "Ново обвинение за шефа на \"ТАД груп\", арестуван заради кибератаката срещу НАП. Прокуратурата сочи Иван Тодоров като организатор на престъпна група, създадена с користна цел, предаде  bTV .   Според обвинението той е карал подчинените си да търсят уязвимост в различни сайтове, за да ги принуди да сключат договори с неговата фирма.   От защитата контрират, че нито един от разпитаните свидетели не твърди, че е изнудван или принуждаван да плати.   Иван Тодоров днес направи нов опит да излезе на свобода, но съдът отложи решението си по случая за утре.    Прокурор Николай Христов обясни какво включва обвинението срещу собственика на \"ТАД Груп\":    \"По указание на обвиняемия Тодоров в ТАД Груп\" са извършвали тестове на сайтове без знанието на ползвателите им. Впоследствие тогава, когато информацията е била събирана и криптирана, са се свързвали с тези ползватели на фирмите и са искали да станат техни клиенти\", каза прокурор Николай Христов, предаде БНР.", "date": "2019.09.12", "title": "Ново обвинение за шефа на \"ТАД груп\""}
{"url": "http://epicenter.bg/article/Izdirvan-ot-politsiyata-britanski-pedofil-stana-pastor-v-Sliven--VIDEO-SNIMKI--/192595/3/0", "text": "Осъден за педофилия англичанин се е спасил от британското правосъдие, като е станал пастор в ромската махала на Сливен. Той живее в квартала. По следите на криминално проявения беглец тръгва разследващият журналист от Би Би Си 4 Пол Кениън, предава Нова тв.    Даниел Хъл от лондонския квартал \"Плейстоу\" е осъден на 15 месеца затвор за педофилия през 2017 г. Действащият пастор се изправя пред съда за съхраняване на стотици порнографски снимки с деца на компютъра си. След като изтърпява наказанието си, той получава забрана да пътува в чужбина, без да уведоми предварително властите на Острова, както и да общува с малолетни в отсъствието на техен родител. Хъл обаче успява да напусне родината си и си купува няколко къщи в ромското гето на Сливен, където се радва на огромна почит.    Тази сутрин пасторът бе задържан в сливенската полиция, но не заради престъпления на Острова. Неофициално, имало данни за сексуални посегателства над деца в Сливен.    Даниел Хъл се радва на огромна почит в кв. „Надежда”, където е и молитвеният дом, в който е проповядвал.    Местните хора изобщо не подозират, че британецът е осъждан за педофилия.    В излъчен по британската телевизия филм се вижда как журналистът Пол Кениън хваща на тясно издирваното лице и му задава неудобни въпроси. Пред камерата Хъл отрича да е педофил беглец, след което демонстративно обръща гръб на екипа.  \r\n \r\n По време на снимките на филма репортерът и екипът му срещнали яростна съпротива от ромите в махалата, които ги замеряли с камъни.    „Този човек така дълбоко е обсебил ромите, че те го възприемат като техен брат и го защитават с всички сили”, разказва журналистът.  \r\n \r\n Стийв Фицпатрик от Лондонската полиция заявява, че е „ужасен” от факта, че педофилът контактува необезпокояван с деца в България. „Съответните власти във Великобритания са информирани за случая, но засега липсва нужната ответна реакция”, казва още полицаят.    От прокуратурата уточниха, че за Даниел Хъл е имало искане за екстрадиране от британските служби преди 3 години. След разглеждане на Европейската му заповед за арест той е бил върнат на Острова. Преди, около една година той отново се появява в сливенския квартал „Надежда”. В петък предстои повдигане на обвинение срещу пастора в сливенската прокуратура.    Сигурно е, че до изясняване на обстоятелствата около пребиваването на Хъл в Сливен той ще остане в ареста за 72 часа. Обмисля се и искане за постоянен арест.  ", "date": "2019.09.12", "title": "Издирван от полицията британски педофил стана пастор в Сливен (ВИДЕО+СНИМКИ) "}
{"url": "http://epicenter.bg/article/Golyam-pozhar-gori-kray-Kotel--ekipite-se-boryat-da-ne-plamnat-i-gorskite-masivi-/192596/3/0", "text": "Голям пожар е възникнал по обяд в суха папрат в местността Сухи дял над Котел, съобщи за Радио \"Фокус\" - Сливен говорителят на ОДМВР - Сливен Първолета Мандинска.    Пожарът е обхванал голяма площ, пожарникарите полагат всички усилия да предотвратят прехвърлянето му в горските масиви.    На място са пет автомобила - от Сливен, Котел и Омуртаг. На място е и комисар Владимир Демирев, началник на Сливенската противопожарна служба.    Няма опасност за града. Сигналът за възникналия пожар е получен в 12 часа по обяд, пожарникарите веднага са се насочили към мястото на огъня.  ", "date": "2019.09.12", "title": "Голям пожар гори край Котел, екипите се борят да не пламнат и горските масиви "}
{"url": "http://epicenter.bg/article/Eto-planat-na-Nikolay-Malinov-za-geopoliticheskata-preorientatsiya-na-Balgariya-/192577/2/0", "text": "Прокуратурата публикува докладната записка на Николай Малинов, която е част от доказателствения материал по обвинението за шпионаж в полза на чужди организации.   Копието от докладната записка не посочва датата на създаването й и адресата на посланието на Николай Малинов, но по детайли от съдържанието й може да се предположи, че е писана след септември 2016 г.        В обем от 4 страници на руски език и допълнителни приложения      В него той изтъква \"парадокса, че 80% от българите се самоопределят като русофили, а       - \"  - агресивен и систематичен подкуп на български политици, активните структури на гражданското общество са създадени и финансирани от Вашингтон\", -   или се намират във финансова зависимост от западни източници\", - \"  - турци и цигани се ръководи от мотиви извън политиката\", и - \"  своето ръководство, въпреки че след Киевските събития половината от този електорат не излезе да гласува\".    Малинов дава      Предложенията му са: -  \" в неправителсвения сектор;   -създаване и поддръжка на - създавне на  - създаване на  ; и - създаване на  която ще позволи постепенното прерастване на НД Русофили в масова електорална сила\".    Основната линия на писмото на Николай Малинов всъщност е   или както той пише    1)  и информационна агенция, силно присъствие в интернет-пространството чрез придобиване или ново създаване на сайтове, за което са нужни постоянни и сериозни инвестиции. В този план работим активно.    2)  с помощта на руската \"Внешторгбанк\" и търсене на инвеститор, който да купи компанията, но \"тя трябва да остане под руски контрол\";    3)   и свързаните с него отрасли, \"при което заетото в дадения отраслов сектор население постепенно ще се приобщи към нашата електорална маса\".    4)   която \"ще отстоява нашите тези и послания\";    5)   която трябва да присъства като непреодолим фактор в българския парламент и да се бори за геополитическа преориентация на България.    Малинов пише още, че  и в реални действия към промяна на геополитическата ориентация на страната чрез по-нататъшно обогатяване и развитие на общи инициативи в духовната, културната и информационната сфера\".    Приложено е резюме на дейността на \"Русофили\", включително осигуряването на подписки срещу демонтирането на паметника на съветската армия, \"две крупни граждански кампании в подкрепа на участието на гражданите в референдума за АЕЦ Белене\", провеждане на социологически изследвания за \"русофилските настроения на българския народ\" и др.        \"     \" , пише още в писмото.    В него се твърди, че   - първото име съвпада с това на бившия руски министър по телекомуникациите.    В документа се посочва, че   В писмото е описано и \"влизането на представител на съдебен изпълнтел с над 100 полицаи\" в централата на телевизията през септември 2016 г.    \"  пише Малинов.    Той изтъква, че      \"В момента ВТБ провежда търгове по продажба на дълговете на компанията-майка на \"Виваком\", които са спечелени от определено враждебна на интересите на Русия компания. В същото време абсолютно са игнорирани интересите на реалните собственици на \"Виваком\" от групата на Константин Малофеев\", пише още Малинов.    Той съобщава, че \"с оглед на установените цени и със съгласието на групата на Константин Малофеев,     \"Нашият български русофилски интерес -   се казва в записката.    Отделно от този документ, написан на руски език, е добавен още един лист на български, койот описва \"     Последната страница от разпространения материал е озаглавена  В справката са посочени БТК и НУРТС България - предприятието, което излъчва радио и телевизионните програми в страната.", "date": "2019.09.12", "title": "Вижте плана на Малинов за геополитическата преориентация на България: Тв-канал, Виваком и партия "}
{"url": "http://epicenter.bg/article/Valchev--Na-15-septemvri-60-000-parvoklasnitsi-tragvat-na-uchilishte-/192583/2/0", "text": "На 15 септември училищният праг ще прекрачат 60 хиляди първокласници. Това съобщи министърът на образованието и науката Красимир Вълчев, предаде БГНЕС.    Просветният министър обяви, че 8 училища няма да започнат учебната година в собствените си сгради заради големи ремонти.    От МОН не разполагат с информация за недоставени учебници в училищата.    Министър Вълчев обяви, че през тази година между 4000 и 4500 учители навлизат в пенсионна възраст.    В над 200 училища в цялата страна са назначени медиатори, които ще помагат за връщането на децата в клас. По данни на просветното министерство в страната се работи с около 1000 изключително проблемни ученици.", "date": "2019.09.12", "title": "Вълчев: На 15 септември 60 000 първокласници тръгват на училище "}
{"url": "http://epicenter.bg/article/Dots--Stoycho-Stoychev--Izborat-na-glaven-prokuror-izmestva-fokusa-ot-mestnite-izbori/192584/2/0", "text": "„Изборът на главен прокурор измества фокуса от местните избори и на това се дължат всички скандали. Прокуратурата в лицето на Иван Гешев иска ясно да покаже на евро-атлантическите партньори на България, че обвиненията от страна на протестиращите не са истина. По този начин той си изгражда положителен образ сред потенциално критикуващите го страни“. Това коментира в предаването „Нещо повече“ на БНР политологът доц. Стойчо Стойчев.   По неговите думи битката е между Демократична България и Иван Гешев.   „Докато има протести, ще има контрапротести, защото контрапротестите са като обезсилваща мярка. Мобилизационният потенциал за протести е изключително малък. Няма социални основания за национален социален протест“.", "date": "2019.09.12", "title": "Доц. Стойчо Стойчев: Изборът на главен прокурор измества фокуса от местните избори"}
{"url": "http://epicenter.bg/article/Koshlukov-v-parlamenta--Ochakvame-44-mln--leva-defitsit-v-byudzheta-na-BNT-tazi-godina-/192587/2/0", "text": "Дефицитът в бюджета на Българската национална телевизия (БНТ) за тази година се очаква да бъде 44 милиона лева, а през следващата - 30 милиона лева. Това обяви генералният директор на БНТ Емил Кошлуков пред депутатите от парламентарната комисия по културата и медиите, предаде БНР.    Председателят на комисията Вежди Рашидов се ангажира да инициира още идната седмица дискусия за финансирането на обществените медии с участието на председателя на бюджетната парламентарна комисия Менда Стоянова.    „Вратата е отворена, защото всички ние желаем да имаме спокойни, подредени, свободни обществени медии. Те са толкова нужни на обществото, колкото на всеки един от нас“, каза Вежди Рашидов.    Генералният директор на БНТ Емил Кошлуков изрази надежда, че решение ще бъде намерено.    „Вярвам, че депутатите ще успеят да убедят другия орган със законодателна инициатива - кабинета, който ще внесе бюджета. Разбирам, че те го правят и в съвместни дискусии с г-жа Менда Стоянова, с г-н Вежди Рашидов, с г-н Владислав Горанов. Ще намерим решение и изход. Знам, че идват избори, знам, че тази тема ще се покрие от политиката, затова бързам да я поставя“, подчерта Емил Кошлуков.  ", "date": "2019.09.12", "title": "Кошлуков в парламента: Очакваме 44 млн. лева дефицит в бюджета на БНТ тази година "}
{"url": "http://epicenter.bg/article/Georgi-Svilenski--Da-dadem-edno-novo-nachalo-za-razvitie-na-politikata-v-Balgariya/192589/2/0", "text": "„Нямам усещане, че ще има проблем при утвърждаването на г-жа Манолова на предстоящото заседание на Националния съвет на БСП, тъй като кандидатурата й вчера беше подкрепена почти единодушно. Градската организация взе отговорно и трудно решение от гледна точка на това, че се подкрепя кандидат, изигнат от инициативен комитет, а не собствен кандидат.\" Това заяви зам.-председателят на ПГ на „БСП за България” и член на ИБ на БСП Георги Свиленски пред Нова ТВ. По думите му голямата цел на БСП е победата в София – кандидатът, който ще победи в София, да бъде избран с гласовете на БСП. „Да дадем едно ново начало за развитие на политиката в България”, призова Свиленски.   Свиленски подчерта още, че БСП е единствена партия с платформа за местните избори. „Всички се борят за постове и места в листите, а ние говорим за политики”, каза народният представител.   Той обърна внимание, че БСП не може да даде безусловна подкрепа на който и да е кандидат. По думите му кандидатът, подкрепен от левицата, трябва да припознава приоритетите на БСП, заложени в нейната програма. „Не виждам нормален кандидат, който мисли за гражданите на София и който не би ги подкрепил – зеления билет, чистия въздух, жилищна политика в полза на социално слаби граждани. Нямам съмнения, че тези неща биха били приети от Мая Манолова”, изрази мнение Свиленски. По думите му тя ще трябва търси баланс.   „На всички български граждани е ясно, че Мая Манолова е била член на БСП, но от 4 години тя работи надпартийно и защитава интересите на цялото гражданско общество в качеството си на омбудсман”, припомни Свиленски.   „Нашата цел не е БСП просто да си сложи значката „победител”, печелейки София. Проблемът в България и София е много по-голям – 10 години ГЕРБ управлява големите градове и страната. Трябва да направим възможно отстраняването им от властта. В София те започнаха похода си към властта, от София ще започнат и излизането си от нея”, заключи Свиленски.  ", "date": "2019.09.12", "title": "Георги Свиленски призова: Да дадем едно ново начало за развитие на политиката в България"}
{"url": "http://epicenter.bg/article/BSP-Varna/192586/2/0", "text": " Проведената снощи бурна конференция е издигнала кадидатурата на лидера на \"Възраждане\" Костадин Костадинов за кандидат кмет на града от името на БСП. Костадинов е варненец и местен общински съветник. Това е предизвикало ожесточена дискусия и полярни мнения.    \"Имах мандат от Градския съвет на БСП да водя преговори за евентуален кандидат за кмет на Варна, с АБВ, със социалдемократи и с „Възраждане“. . Това заяви пред   Борислав Гуцанов след драматичното заседание на варненската партийна организация, на която е присъствал и зам.-председателят на БСП Кирил Добрев.    Според Гуцанов предложението за Костадинов е било подкрепено от 93-ма от делегатите, 36 са били „против“ и 3-4 са „въздържали се“.  Идеята му е \" \"Варна прави общ фронт срещу ГЕРБ за местните избори като подава ръка на левите партии за една листа и на патриотите да бъде издигнат кандидат, който да бъде подкрепен от патриотичните партии и от БСП\", мотивира се Гуцанов    Мотивите им, според Гуцанов, са крайните позиции на „Възраждане“.  „Патриотите на някои места са доста по-крайни, има често разминаване между техните виждания и нашата програма, но в крайна сметка , заяви Гуцанов. На упреците на част от социалистите във Варна, че , Гуцанов отговаря: „БСП не е имала свой кандидат и на предишните местни избори. Тогава партията се яви с кандидат проф. Анелия Клисарова, която още не беше член на БСП, тогава унизително ли беше?“  Той припомня, че по същата формула БСП е издигнала навремето Кирил Йорданов за кмет и тогава е имало „същите разправии, каквито са в момента“.     категорично заявиха от \"Позитано\" 20 пред    . Георги Свиленски заяви, че фактически БСП няма решение за издигане на кмет във Варна.    Гуцанов обаче оценява, че това което е направила вчера Варненската организация с издигане кандидатурата на Костадин Костадинов е „поглед към бъдещето и е едно смело начинание за обединение и за създаване на този фронт общ срещу ГЕРБ, който ни е така необходим. И е категоричен, че БСП-Варна ще отиде на пленума на Националния съвет на 15 септември с кандидатурата на Костадин Костадинов. „Ние търсим разширяване на своето си влияние, търсим наши партньори, обвиняват ни, че нямаме партньори, а когато ги намерим, казват - а, защо вие не се кандидатирате?“, отговори Гуцанов на въпроса защо той не се кандидатира за кмет на града. Такова предложение е направил  Кирил Добрев, но Гуцанов е отказал. „  а не да е затворен единствено и само в БСП. Най-лесната работа е аз да се кандидатирам. И какво ще спечелим от това нещо? Или искаме да имаме коалиционни партньори или искаме да бъдем затворени в себе си?\", мотивира се той. , тогава „защо дават картбланш да водим преговори, след което казват – с този може, с този не може? Тогава трябва да вземем решение, че с „Възраждане“ не можем да правим такова партньорство“.     научи, че разговорите с Костадинов са се водили отдавна. Преди няколко месеца ръководството на БСП свали доверието си от Борислав Гуцанов като председател на структурата, но местните социалисти стоят зад него и наследник не е избиран. Сега Гуцанов отново е поискал да води листата с кандидати за общински съветници на БСП във Варна. Нещо повече,   „А пък аз с тази листа и като нейн водач ще удвоя резултата. БСП става обединител и прави общ фронт.“, заяви още той . \" , заявиха от \"Възраждане\" пред   Партията даже ще издигне собствена листа от съветници във Варна.  В други 80 града \"Възраждане\" ще номинира собствени кандидатури за кмет или ще подкрепи други, чиято програма е сходна до техните виждания.    От соцръководството са притеснени, че с този ход се \"минират\" отношенията на БСП с \"Възраждане\", двете партии могат да си сътрудничат, но е   Националният съвет на БСП няма да одобри идеята варненските социалисти да подкрепят кандидатурата на Костадин Костадинов за кмет. По неофициална информация може да се стигне  Срокът за регистрация на кандидати изтича на 24 септември.  Казусът ще се решава на Националния съвет на БСП в неделя, 15 септември.", "date": "2019.09.12", "title": "Драмата във Варна - лидерът на \"Възраждане\" е на път да скара БСП "}
{"url": "http://epicenter.bg/article/Tomislav-Donchev--Ne-me-e-strah-ot-prevrat-/192591/2/0", "text": "Бих препоръчал на всички политици да бъдат малко по-обрани и да не прибързват с коментарите. Да оставим службите и прокуратурата да си свършат работата и да доведат разследването докрай. Такива неща се случват, случват се не само у нас. Всяка държава е важно да се опитва да събира всякакъв вид информация от други държави. Работа на държавата е да не допуска такова нещо да се случва. Не би следвало, ако има повече разум у двете страни, да има дългосрочен лош ефект с която и да е държава. Това каза в предаването \"Лице в лице\" по БТВ вицепремиерът Томислав Дончев.    В България има хибридни мероприятия, опити хората да бъдат вкарани в заблуждение и фалшиви новини. Никой не може да каже със 100-процентова сигурност кой го организира, заяви Дончев.    Той уточни, че не е забелязал засега скандалът да е появлиял върху работата на съвместните българо-руски проекти.    Зам.-министър-председателят коментира и протестите от последните седмици. Протести в България има постоянно. Протестът е законна форма на гражданска изява. Това е шанс исканията на хората да бъдат чути. Така работи демокрацията, заяви Дончев.    По думите му средствата за увеличение на заплатите на медицинските специалисти са осигурени, като въпросът е с какъв механизъм да достигнат до тях.    В отговор на въпрос вицепремиерът каза, че не го е страх от преврат   Ако при всяка такава ситуация се напрягаме, не можем да свършим никаква работа. Всяко подобно нещо трябва да бъде проверено докрай и от полиция, и от прокуратура. В България исторически са се случвали професионални преврати. Не си го представям по няколко причини – българското общество вече има здрави демократични основи – каква легитимност ще има правителство, което не е дошло на власт с избори? А и такъв кабинет би попаднал в тежка международна изолация, заяви Томислав Дончев.    Той коментира и публикуваните в информационна агенция неприлични снимки на приятелката на кандидат за кмет на София. Кална и мръсна кампания може да уязви другия, но не може да накара хората да гласуват за калящия. В последните 10 години, за съжаление, не си спомням цивилизована кампания. Изборите са уникален шанс да научиш неща за себе си, които не знаеш. Такава технология ползва този, който няма аргументи. Това е вид политическо безсилие. Хуленето на опонента означава, че няма какво друго да кажеш. Ако някой прекали с използването на подобни средства, това може да има дори обратен ефект, заяви вицепремиерът.    Настроението в ГЕРБ е да се стегнем по най-добрия и по най-умния начин и да покажем резултати. Всички работят, за да дадат най-доброто от себе си. Ние вече имаме отбор от добре познати кметове и общински съветници. За нас голямата тема ще е да покажем, че заслужаваме още доверие. Това, което прави нещата по-трудни, е, че при действащ кмет винаги има нещо, за което той е виновен, посочи Дончев.    По думите му, няма промяна в позицията на българското правителство по темата \"Шенген\". България има една от основните отговорности по спирането на мигрантския натиск към Европа и по оценки на всички европейски институции и почти всички европейски държави се справяме много добре, затова всички имаме право да бъдем малко емоционални по темата, каза още Томислав Дончев.", "date": "2019.09.12", "title": "Томислав Дончев: Не ме е страх от преврат, по-спокойно с коментарите за шпионите "}
{"url": "http://epicenter.bg/article/Zhena-poema-posolstvoto-na-Turtsiya-v-Sofiya--saprugat-y-shte-bade-poslanik-v-Skopie-/192592/2/0", "text": "Айлин Секизкьок ще бъде новият посланик на Република Турция в България. Нейният съпруг Хасан Мехмед Секизкьок ще бъде посланик в Скопие, Северна Македония. Решението за назначаване на група турски посланици и постоянни представители към международни организации беше съобщено в четвъртък следобед от външното министерство в Анкара.   Досегашният турски посланик в страната ни Хасан Улусой заминава за Брюксел.    Айлин Сикизкьок е била генерален консул на Турция в Милано и заместник-ръководител на главната дирекция по сигурност и разузнаване към турското министерство на външните работи.   Външният министър на Турция Мевлют Чавушоглу е съобщил на новите посланици местоназначенията им.  Назначени са двайсет и четири посланици, сменят се посланиците в двайсет и две държави.", "date": "2019.09.12", "title": "Жена поема посолството на Турция в София, съпругът й ще бъде посланик в Скопие "}
{"url": "http://epicenter.bg/article/Uchastnitsite-v-takticheskoto-uchenie-na-Suhopatnite-voyski--quot-Rodopi-2019-quot--pokazaha-visoko-nivo/192594/2/0", "text": "„Впечатлен съм от добрата подготовка на военнослужещите и от организацията на учение „Родопи – 2019 г.“ Това е първото учение на 101-ви алпийски полк от състава на Сухопътните войски с толкова сериозно международно участие“. Това каза директорът на Щаба на отбраната генерал-майор Красимир Кънев в медийния ден на тактическото учение на Сухопътните войски, съобщиха от министерството на отбраната.    Днес многонационалните роти под ръководството на капитаните Златко Белев и Радван Сираков показаха отлични способности по огнева и специализирана алпийска подготовка.    Участниците в „Родопи - 2019 г.“ получиха висока оценка за изпълнението на задачите и от началника на Щаба на Сухопътните войски бригаден генерал Николай Караиванов, който посочи, че такъв тип учения са много добра възможност за постигане на синхрон в подготовката и отработването на поставените задачи.    Действията на военнослужещите в деня за медии наблюдаваха също командирът на 6-а планинска пехотна бригада на Австрийската армия бригаден генерал Йохан Гайсвинклер, командирът на 2-ра планинска бригада на Сухопътните войски на Румъния бригаден генерал Кристиан Теглас, заместник-командирът на стрелкова бригада от Въоръжените сили на Република Полша полковник Рафал Ковалик и изпълняващият длъжността председател на Европейската инициатива за обединяване и споделяне в областта на военно-планинската подготовка полковник Матиас Ритц.    „Моите алпийци вложиха наистина много усилия, за да реализират организацията на учението и аз съм благодарен на целия личен състав. Участниците от всички нации успяха успешно и бързо да се сработят заедно“, отбеляза командирът на 101-ви алпийски полк полковник Димитър Кацаров.    В тактическото учение „Родопи – 2019 г.“ участват близо 600 военнослужещи от България, Румъния, Полша, Чехия, Австрия и Центъра за изследване, изграждане и усъвършенстване на способности на НАТО за водене на „планинска война” в град Полче, Словения. Основната цел е повишаване на взаимодействието между формированията и на оперативните способности при провеждане на съвместни действия в планинско-гориста местност. Учението се провежда на два етапа: модулно обучение от 9 до 16 септември и тактическо учение от 17 до 20 септември 2019 г.    По време на модулната подготовка се отработват задачи по придвижване и оцеляване в планински условия, разузнаване, тактически действия при патрулиране, скално катерене и различни алпийски техники, стрелба и целеуказване, устройване на наблюдателни постове, извършване на маньовър с формированията, предислоциране на сили с въздушен транспорт (ветолети) и оказване на медицинска помощ на пострадал.    В рамките на полковото тактическо учение военнослужещите от сформирания Сухопътен компонент ще отработват задачи по заемане на отбрана и водене на отбранителни бойни действия в планинско-гориста местност с акцент отбрана на планински проходи и действия при десантиране.  Офицер, планиращ учението, е командирът на Сухопътните войски генерал-майор Михаил Попов. Провеждащ учението е заместник-командирът на Сухопътните войски бригаден генерал Валери Цолов. Директор на учението е полковник Мирослав Костадинов от отдел „Операции” в командването на Сухопътните войски.     ", "date": "2019.09.12", "title": "Участниците в тактическото учение на Сухопътните войски \"Родопи-2019\" показаха високо ниво"}
{"url": "http://epicenter.bg/article/Halil-Letifov--Ne-mozhem-da-se-koalirame-s-hora--koito-sa-chast-ot-ezika-na-omrazata/192597/2/0", "text": "Ние ще се борим за разширение на изборната география на местно ниво, но само с кандидати, които са уверени, че ще спечелят тези избори. Това заяви в предаването \"Денят на живо\" с Наделина Анева, зам.-председателят на ПГ на ДПС Халил Летифов.    Подкрепените кандидати от нас, трябва да отговарят на критериите, които е определил Централния предизборен щаб и Централния съвет на ДПС. Не можем да се коалираме с хора, които са част от езика на омразата, ксенофобията, езика на разделението и празните обещания. От тази гледна точка, на места вероятно нашите структури няма да може да се коалират включително и с кандидати на големите партии, там където тяхното поведение очевидно е показало през годините, че по-скоро клони към национаилсти, обясни Летифов.    \"Това за нас е недопустимо. Иначе с националистите за нас вариант да се коалираме по места няма. Това е категорично, оттам нататък свободата за коалиране е за избирането на кандидати, които ще работят в полза на обществото и решаването на проблемите на обществото е пълна\", категоричен е той.  \"За София ще си поставим цели да имаме присъствие в Столичен общински съвет, но листа, която колегите ще подредят и обявят след това, а и какво ще е поведението на ДПС в столицата, ще разберем след консултациите. Докато не излязат решенията на местните структури, които имат отговорността и последната дума на предизборния щаб, все още ще гледаме това, което се случва на терен. Последния срок за регистрация е 24-ти септември, така че е твърдо възможно тогава да ги обявим\", поясни зам.-председателят на ПГ на ДПС.", "date": "2019.09.12", "title": "Халил Летифов: Не можем да се коалираме с хора, които са част от езика на омразата"}
