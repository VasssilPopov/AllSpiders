{"url": "http://epicenter.bg/article/Geshev-iska-talkuvane-na-razporedbata-za-imuniteta-na-prezidenta/205018/2/0", "text": "Главният прокурор Иван Гешев иска задължително тълкуване на разпоредбата от Конституцията, свързана с имунитета на президента и вицепрезидента. Това е първото питане на Иван Гешев в качеството му на главен прокурор до Конституционния съд.   Накратко Обвинител № 1 пита конституцинните магистрати -    Без да става ясно каква е причината за въпросите към КС, новият главен прокурор иска точна дефиниция на понятието \"държавна измяна\" и за начина, по който разследващите трябва да процедират, ако установят, че държавният глава може да е извършил подобно престъпление.   Според член 103 на Конституцията -  Според основния закон    В искането си Гешев припомня, че разпоредбата на чл. 103, ал. 1 от Конституцията очертава характера и обхвата на отговорността на президента.  , смята главният прокурор.   И отправя три питания:    -     -      - , различно от предвидените в НК. Ако включва, налице ли са изисквания относно вида на престъплението или за нормативно предвижданото за конкретното престъпление наказание. Във втората част на питането си Гешев обръща внимание . Защото там „не е установен режим на отговорност, различен от на всеки български гражданин“.   По думите на Гешев, тълкуване на посочената разпоредба е необходимо именно поради нейната нееднозначност и за да се избегне противоречиво прилагане на тази конституционна разпоредба и да се предотврати настъпването на неблагоприятни за националната правна система последици.    Главният прокурор припомня и, че   \"При това положение въпрос, чиято изключителна важност обосновава ангажирането на тълкувателната дейност на КС, е  \", пита Гешев.    Главният прокурор напомня, че . Следователно не трябва да се разпростира върху личния му живот.    По-нататък Иван Гешев изтъква, че   (гражданска, административна, наказателна),  (съответно деликт, административно нарушение, престъпление).   „  (гражданска, административна, наказателна), различен от този на всеки друг български гражданин, стига в действията, респективно бездействията на президента да съдържат изискуемите белези на съответния юридически факт (съответно деликт, административно нарушение,п рестъпление)“, пишат от прокуратурата.   В този смисъл главният прокурор отправя и още три въпроса до КС, а именно:   -   оправомощени по силата на закона да образуват и водят такова, в случай, че в хода на дейността си и след встъпване в длъжност на президента, респ. вицепрезидента,   -  , свързано с престъплението, което е обект на разследване, съставлява ли основание за прекратяване на наказателното производство или за спиране на наказателното производство?\".   Фактически Гешев пита кога прокуратура може да образува наказателно производство на държавния глава.     Към искането за задължително тълкуване на Конституцията главният прокурор е приложил и собственото си становище по поставените от него въпроси.    По отношение на първата серия питания, Гешев застъпва тезата, че   визира осъществен престъпен състав на престъпленията, визирани в Раздел I \"Измяна\", Глава първа \"Престъпления против републиката\" от Особената част на Наказателния кодекс.   \"По отношение на понятието   считам, че в същото следва да се включват преките нарушения на конституционни разпоредби, които президентът, респективно вицепрезидентът, би могъл да извърши при упражняване на правомощията си, а така също и извършването на престъпления\", смята Гешев.    По отношение на въпроса   \"Конституционният съд е имал повод да изясни какъв смисъл е вложен в конструкцията \"възбуждане на наказателно преследване\" по повод тълкуване на разпоредбата на чл.70 КРБ9. Застъпено е схващането, че \"[и]зразът \"наказателно преследване\" е употребен в наказателното и наказателнопроцесуалното право в случаите, когато се предприемат и извършват процесуални действия от надлежните органи за привличане на дадено лице към наказателна отговорност за конкретно деяние, както и в случаите на изключване на тази отговорност, Наказателното преследване срещу определено лице за конкретно извършено деяние започва с образуване на предварително производство, което представлява началния стадий на наказателното производство\", пише още той.    \"Определени престъпления поради принципните си специфика или поради особеностите на конкретния случай изискват при разследването и доказването на извършването и авторството им предприемане на действия в спешен порядък, които действия не биха могли ефективно да се реализират след изтичане на няколкогодишен период.   Закрепването на необходимите доказателства в рамките на образувано наказателно производство е единствената възможност това производство да обезпечи ефективността си. Застъпването на това становище осигурява в най-пълна стенен установяване на обективната истина чрез своевременно събиране на всички възможни доказателства, които в последващ момент биха могли да се окажат недостъпни. Противното уврежда обществения интерес и в частност интереса на евентуалните пострадали лица, а идеята на конституционния законодател не е била създаване на наказателноправна недосегаеми лица.   Уврежда се и интереса на потенциалните обвиняеми след приключване на мандата, тъй като отдалечеността от инкриминираното събитие заличава, както обвинителните, така и оправдателните доказателства\", пише още главният прокурор и дава пример с престъпленията против транспорта.    \"При този тип деяния досъдебното производство обикновено се образува по реда на чл.212, ал.2 от НПК, а следствените действия имат неотложен характер, т.к. по-късното им събиране или е невъзможно или възпрепятства разкриването на обективната истина. В този ред на мисли, при извършено престъпление по чл.343, ал.1, б.\"в\" вр. чл,342, ал.1 от НК с евентуален извършител - президент или вицепрезидент, нереализираното на наказателно производство, заради личността на извършителя, би поставило разследващите органи на по- късен етап в невъзможност да осигурят законосъобразно и успешно разследване\", мотивира се главният прокурор.       Днес, 27.01.2020 г., Конституционният съд образува конституционно дело № 1/2020 г. по искане на Главния прокурор на Република България за даване на задължително тълкуване на разпоредбата на чл. 103 от Конституцията на Република България. Докладчик по делото е съдия Мариана Карагьозова-Финкова.   Искането на Иван Гешев идва ден преди президентът Румен Радев да отчете свършеното през третата година от своя мандат. От президентството уточниха, че ще имат коментар по темата по-късно днес.   Припомняме, че Румен Радев не подписа от първия път указа за назначаването на Иван Гешев за главен прокурор. През ноември държавният глава реши да върне процедурата отново във ВСС точно две седмици след като Гешев бе избран с 20 гласа \"за\" и 4 \"против\". При подписването на указа Радев обяви, че ще инициира дебати за  \"цялостния модел на българската прокуратура в нейното устройство и функции, в мястото в съдебната система и връзката с други институции.\" От ефективността на реформите в съдебната система зависи дали ще постигнем справедливост и пречупване на корупцията, изтъкна президентът Румен Радев. Ден  след подписването на указа от втория път Гешев и Радев разговаряха в президентството. На срещата двамата обсъдиха работата на прокуратурата, ролята на главния прокурор и т.н.   ---              ----    ", "date": "2020.01.27", "title": "Гешев пита КС какво е \"държавна измяна\" и може ли да разследва президента"}
{"url": "http://epicenter.bg/article/Borisov-shte-uchastva-v-tseremoniya-za-75-godini-ot-osvobozhdavaneto-na-kontslager-Aushvits-Birkenau/205026/2/0", "text": "Премиерът Бойко Борисов заминава на посещение в Полша, където днес ще участва в официалната церемония по повод 75 години от освобождаването на бившия концлагер Аушвиц-Биркенау. Това съобщиха от правителствената информационна служба. Българският министър-председател ще присъства на Възпоменателното честване пред „Портата на смъртта“ в бившия лагер Аушвиц-Биркенау и ще почете паметта на жертвите. В събитието ще участват лидери на държави от цял свят, както и ръководители на международни организации.", "date": "2020.01.27", "title": "Борисов ще участва в церемония за 75 години от освобождаването на концлагера Аушвиц-Биркенау"}
{"url": "http://epicenter.bg/article/Ministar-predsedatelyat-Boyko-Borisov-pristigna-v-Polsha/205067/2/0", "text": "Министър-председателят Бойко Борисов пристигна в Полша, където ще участва в официалната церемония по повод 75 години от освобождаването на бившия концлагер Аушвиц-Биркенау.   Това съобщи правителствената информационна служба. Заедно с държавни и правителствени ръководители от цял свят българският премиер ще отдаде почит към жертвите от един от най-мрачните епизоди в човешката история - Втората световна война. Онова време на тотално падение обаче предизвиква най-ярката проява на духовно извисение - българският народ спасява над 48 000 свои сънародници-евреи като не ги предава на сигурна смърт в нацистките концентрационни лагери.  „Щастливи сме за спасените и техните потомци, благодарни сме на спасителите - знайни и незнайни. В същото време дълбоко скърбим за милионите невинни жертви на Холокоста и тяхното страдание. Отдаваме почит и на невинно погубените животи на повече от 11 000 евреи от Егейска и Вардарска Македония”, посочи министър-председателят Бойко Борисов при пристигането си в Полша. Той бе категоричен, че трябва да се поучим от уроците на миналото, да помним и никога да не допускаме паметта за Холокоста да бъде изтрита или подменяна, и отговорът ни да е остро осъждане и отхвърляне на всеки опит за антисемитизъм.  По традиция на 27 януари световната общност се прекланя пред паметта на загиналите по време на Холокоста, както и на всички хора, станали неволни жертви на антихуманните действия в този период.    Тазгодишната церемония в Аушвиц-Биркенау има особено значение, тъй като основни нейни гости ще бъдат близо 100 оцелели жертви от времето на Холокоста. Те ще споделят своите спомени, преживявания и ще припомнят на световната общественост за трагизма на Холокоста.  ", "date": "2020.01.27", "title": "Бойко Борисов в Полша: Дълбоко скърбим за милионите невинни жертви!"}
{"url": "http://epicenter.bg/article/Protestat-pred-MS-e-nezakonen--prokuraturata-ustanovyava-narushitelite-na-obshtestveniya-red-/205068/2/0", "text": "Протестиращите нерегламентирано демонстрират пред МС. Предприели сме действия да не нарушаваме техните права на протест и продължаваме да ги охраняваме. Това каза директорът на Главна дирекция „Национална полиция” Христо Терзийски на брифинг, предаде репортер на Агенция „Фокус“.    Според Терзийски двамата полицейски служители, които по-рано влязоха в сблъсък с протестиращи при опита им да щурмуват сградата на МРРБ, са в добро състояние, като единият от тях е с охлузвания и освободен, а другият е на преглед в болницата на МВР.   Служителка на МВР е била ударена с тръба от знаме в областта на главата и корема, по време на протеста пред МРРБ днес. Това съобщи самата тя по време на брифинг за медиите, пред Министерски съвет.    Днес както много други дни, изпълнявах служебните си задължения, бяхме направили кордон от 20 полицейски служители, разказа тя.    Тя заяви, че колегата й до нея е бил ударен с метален прът в областта на гърдите. В момента той е в спешното отделение на Пирогов и има контузия на гръдния кош.    Нямаме нищо против хората да протестират, но това да е в рамките на закона, посочи още тя и допълни, че на почти всеки един протест е ставала свидетел на вербална агресия.  Пазителите на реда са използвали спрей срещу гражданите чак след като те са нарушили обществения ред, като са чупели стъкла и нападали служителите, уточни Христо Терзийски.    По думите на говорителя на главния прокурор Сийка Милева Софийска районна прокуратура е уведомена за случая и са предприети незабавни мерки по установяване на самоличността на нарушителите на обществения ред.    Двама полицаи са пострадали по време на протестните действия пред сградата на МРРБ, съобщиха по-рано от пресцентъра на МВР. Полицията продължава да опазва обществения ред по време на протеста в столицата.    Участници в протеста пред МРРБ са опитали да пробият полицейския кордон и да влязат в сградата. При действията им е счупена входната врата на Министерството. Двама служители на реда са пострадали (от хвърлен предмет и удар с дръжката на знаме). Оказана им е медицинска помощ.  Въпреки предупрежденията, протестиращите не са изпълнили полицейските разпореждания. Това е наложило използването на помощно средство (лютив спрей).    Полицейското присъствие в района остава засилено с цел опазване на обществения ред.  ", "date": "2020.01.27", "title": "МВР: Протестът пред МС е незаконен, прокуратурата установява нарушителите на обществения ред "}
{"url": "http://epicenter.bg/article/Prokuraturata--Dvama-sa-zadarzhani-za-razmiritsite-na-protesta-pred-MRRB-/205075/2/0", "text": "Софийска районна прокуратура осъществява ръководство и надзор върху разследването по досъдебно производство, образувано по повод ескалиралото напрежение по време на организиран протест на граждани пред Министерството на регионалното развитие и благоустройството, при което са пострадали полицейски служители, охраняващи обществения ред. Това съобщиха от пресцентъра на държавното обвинение по повод сблъсъците по време на протеста, организиран от партия \"Възраждане\" пред МРРБ, който по-късно се премести пред Министерски съвет. От МВР вече обявиха, че протестът пред МС е незаконен.    Производството се води за престъпление по чл.130, ал.2, т.3, вр. чл.130, ал.1 от НК – умишлено причиняване на лека телесна повреда на полицейски орган, при изпълнение на службата му.    При своевременната намеса на полицията, две лица, които са проявили агресия спрямо органите на реда са задържани, в опит да избягат от местопроизшествието.    Проведени са процесуално-следствени действия, сред които разпити на полицейски служители и други свидетели очевидци, като в момента продължава събирането на доказателства. Предстои материалите по делото да се докладват в СРП, с оглед повдигане на обвинения на извършителите и определяне на адекватна мярка за неотклонение.    В близост до мястото на инцидента са установени и задържани и други две лица, които са хвърляли камъни по служители на реда.    Прокуратурата и органите на МВР ще предприемат всички възможни мерки и действия за защита на правата на гражданите, недопускане на подобни прояви на агресия и нарушаване на обществения ред при провеждането на подобни масови мероприятия и за ангажиране на наказателната отговорност на виновните лица.  ", "date": "2020.01.27", "title": "Прокуратурата: Четирима са задържани за размириците на протеста пред МРРБ "}
{"url": "http://epicenter.bg/article/Prezidentat-Radev-shte-poseti-Razgrad-za-praznika-na-grada-na-28-yanuari/205077/2/0", "text": "На 28 януари президентът Румен Радев ще посети Разград за участие в отбелязването на 142 години от освобождаването на града от Османско владичество. Това съобщиха от прессекретариата на държавния глава.   Държавният глава и върховен главнокомандващ на Въоръжените сили ще приеме почетния караул от 17.00 часа на площад „Възраждане“. След това президентът Радев ще приветства жителите и гостите на града за празника. Предвижда се Румен Радев да се срещне с ръководството и с представители на местната власт.", "date": "2020.01.27", "title": "Президентът Радев ще посети Разград за празника на града на 28 януари"}
{"url": "http://epicenter.bg/article/Finansistat-Boris-Petrov--Grazhdanite-i-biznesa-tryabva-da-badat-spokoyni-za-spestyavaniyata-si-/205078/2/0", "text": "„Гражданите и бизнеса трябва да бъдат спокойни за спестяванията си”. Това каза в предаването „Плюс-Минус” по Нова телевизия финансистът Борис Петров.  „Налице е хибридна атака към Борда и фиксирания курс, а също така и към решимостта на нашата страна да се присъедини към еврозоната. Тази атака е от много време насам, но в последните години е доста по-интензивна”, коментира той.    Петров е категоричен, че промените в Закона за БНБ са абсолютно необходими, защото България трябва да дефинира възможностите за комуникация с другите държави – членки. Едва след това тя може да стане част от валутния механизъм.  Той е на мнение, че е напълно реалистично през втората половина на годината да влезем в чакалнята за еврозоната. Това ще стане след решение на еврогрупата, базиран на доклад от Европейската централна банка. А след това трябва да има и доклад до Европейския съвет. „Може да очакваме, че от следващото полугодие България може да бъде члено на валутния борд”, каза още финансистът.     ", "date": "2020.01.27", "title": "Финансистът Борис Петров: Гражданите и бизнеса трябва да бъдат спокойни за спестяванията си!"}
{"url": "http://epicenter.bg/article/Borislav-Tsekov--Pitaneto-na-Geshev-za-imuniteta-na-prezidenta-e-umestno/205082/2/0", "text": "Главният прокурор Иван Гешев отправи първо питане до Конституционния съд. Обвинител номер 1 поиска от конституционните съдии да изтълкуват разпоредбата на член 103 от Конституцията, която касае имунитета на държавния глава и вицепрезидента.    Според доктора по конституционно право Борислав Цеков винаги, когато има неяснота или противоречие относно съдържанието и обхвата на дадени конституционни понятия, е добре да се търси Конституционният съд.  „В този смисъл това е уместно искане, защото член 103 е един от най-общо формулираните в конституцията. В него понятия като „държавна измяна”, „нарушения на конституцията”, които са от категорията на политическите престъпления от най-висш ранг, не са изяснения нито на конституционно, нито на законодателно равнище”, заяви докторът по конституционно право Борислав Цеков в предаването \"Плюс-минус\". „Разглеждам искането на главния прокурор като добросъвестен опит да се очертаят по-ясно рамките, в които работи прокуратурата и правоохранителната система в държавата”, допълни Цеков.  „При президента имаме функционален и абсолютен имунитет. Тоест за действия при и по повод изпълнения на служебните функции, не се търси отговорност и той не може да бъде свален, освен в двете изключения – държавна измяна и нарушения на Конституцията” обясни още Цеков.    Той обясни, че Конституцията позволява след импийчмънт при държавна измяна и нарушения на Конституцията да се търси отговорност от президента.", "date": "2020.01.27", "title": "Борислав Цеков: Питането на Гешев за имунитета на президента е уместно"}
{"url": "http://epicenter.bg/article/20-godishen-student-izchezna-misteriozno/205019/3/0", "text": "20-годишен студент изчезна мистериозно, близките му го издирват от дни, подали са и сигнал в полицията, съобщава NOVA.  Момчето е от пазарджишко, студент е в София и живее в Студентски град. Николай е студен по география в Софийски университет. Последно е видян в сградата на учебното заведение.   „Видях го последно на 23 януари, четвъртък. Спеше в леглото си. Аз излизах за работа в 8 сутринта. От тогава няма никаква следа от него. Доколкото знам няма проблеми с никого. Съвсем нормално се държеше”, заяви съквартиранта му Иван.   Според локацията му в социалните мрежи, последно Николай е посетил Казичене. Бащата на момчето – Валентин, опита да се свърже с него по телефона. Сигналът е свободен, но никой не отговаря. Телефонът му е бил изключен в петък.   „За последно го чух преди една седмица. Беше изключително спокоен, събудих го от сън. В събота сутринта му се обадих, не ми вдигна. Започнах да се притеснявам. Писах му съобщение, на което не е отговарял, не е и прочетено. В събота вечерта подадох заявление за общодържавно издирване. Последно намерих документи за работа във фирма, в която е работил само 4 дена. Не знам подробности, не знаех, че е напуснал”, разказва бащата на Николай.   Близките призовават ако някой има информация за Николай и местонахождението му, да сигнализира в близкото РПУ или на следните телефони; 089 914 0064; 089 916 13 56.    ", "date": "2020.01.27", "title": "20-годишен студент изчезна мистериозно"}
{"url": "http://epicenter.bg/article/Tsenata-na-petrola-potava-zaradi-krizata-sas-smartonosniya-kitayski-virus-/205024/4/0", "text": "Петролните фючърси поевтиняват с нови около 3% по време на търговията в понеделник, тъй като разширяващата се епидемия с китайския коронавирус и поставянето под карантина на все повече градове в голямата азиатска държава задълбочават опасенията за намаляване на потреблението на важната енергийна суровина, предаде БНР.    Китайската национална здравна комисия предупреди, че се засилва възможността новият коронавирус да се разпространи и инфекциите могат да продължат да нарастват. Засега над 3000 души в Китай са заразени, а повече от 80 са починали. Заразният смъртоносен вирус вече се разпространи извън пределите на Китай в Япония, Южна Корея, Тайвaн, Тайланд, Виетнам, Сингапур, Нела, Франция, Австралия, Канада и Съединените щати.    Опасенията, че една още по-мащабна епидемия ще причина намаляване на търсенето на петрол, провокира спад на фючърсите на петрола Брент с доставка през март с 2,9% към 58,68 долара за барел, а аналогичните фючърси на американския лек суров петрол - с 3,04% към 52,15 долара за барел. По този начин петролните фючърси вече се търгуват в най-ниски нива от октомври 2019 година и след като през миналата седмица те поевтиняха съответно с 6,4% и със 7,5%.    Днешното поредно рязко поевтиняване е факт, въпреки че енергийният министър на Саудитска Арабия принц Абдулазиз бин Салман Ал Сауд се опита да успокои пазарите, заявявайки, че наблюдават внимателно развитието в Китай и е уверен, че разпространението на новия вирус ще бъде ограничено.    \"Пазарите се ръководят предимно от психологически фактори и от крайно негативни очаквания, които са възприети от някои от пазарните участници, въпреки доста ограниченото влияние на коронавируса върху глобалното търсене на петрол\", посочи той.    Според него подобен прекомерен песимизъм се беше появил и през 2003 година по време на предишната голям епидемия с вируса SARS, въпреки че тогава тя не доведе до значително намаляване на търсенето на петрол.    Той също така заяви, че е уверен, че кралството и другите членове на Организацията на страните износителки на петрол, заедно с производителите във формата \"ОПЕК+\", имат способността да реагират и да стабилизират пазара на петрол, ако това е необходимо.    Форматът \"ОПЕК+\", който включва Русия и други производители извън петролния картел, се договориха преди време да намалят допълнително съвместното производство с 500 000 барела на ден до общо 1,7 милиона барела дневно от началото на настоящата година до края на месец март.  ", "date": "2020.01.27", "title": "Цената на петрола потъва заради кризата със смъртоносния китайски вирус "}
{"url": "http://epicenter.bg/article/Prof--Iskra-Baeva--Smeshno-tazhnata-nova-shpionska-afera-/205032/11/33", "text": "  Нарочно изчаках да видя как ще се развие поредната шпионска афера, свързана с действия на Русия в България. Изчаках, защото не повярвах на първите съобщения, мотивирани от данни на ДАНС и Прокуратурата. Помислих си, че журналистите нещо не са доразбрали, че истинските мотиви за обявяването на двама руски дипломати (единият май не се оказа такъв, а „член на техническия персонал на руското посолство”, но нейсе) за шпиони ще бъдат уточнени от тези две много сериозни български институции. Вчера обаче обвиненията бяха потвърдени, а дипломатите отзовани/изгонени/заминали.    Какви са обвиненията? Според прокуратурата, двамата са „събирали информация, представляваща държавна тайна с цел предаването ѝ на чужда държава“, Дотук – добре, съгласна съм, че това е шпионаж, който трябва да бъде категорично пресечен. Какво обаче се оказва при уточнението на шпионската им дейност?    В първия случай става дума за събиране в продължение на три години от 2017 г. насам на „информация за механизмите на изборния процес в страната”. Това ме изуми, защото не мога да си представя, че в най-откритата процедура, свързана с реализиране на пряката демокрация, може да има нещо тайно. Всъщност, мога да си представя, но не ми се иска да вярвам, че в една демократична държава изборните процедури са държавна тайна, защото в такъв случай тайна могат да бъдат само механизмите за фалшифициране на изборите. За това ли става дума? Въпроръст май е реторичен.    Във втория случай в продължение на две години от 2018 г. насам е събирана информация „от сферата на енергетиката и енергийната сигурност на страната”. Това звучи по-сериозно, но продължението на обвинението е, че „руският представител е осъществявал контакти с български граждани, които са имали достъп до информация от тази сфера”.    Толкова, не че е получил документация, която представлява държавна тайна или е вербувал въпросните лица да му дават такава информация. А няма и обвинения към въпросните български граждани, че са издали някакви държавни тайни.    Нима дипломати, независимо коя държава представляват, нямат право да провеждат разговори и да събират информация в сферата, за която отговарят? Например, за свободата на словото, за политиката, за икономиката. Ако нямат такова право и разговорите с българи от тези сфери са шпионска дейност, то тогава посолствата на всички страни в България са чисто и просто шпионски централи.    Но се оказва, че едни имат такова право, а други нямат. Вярно е, че с едни сме съюзници в НАТО и ЕС, а с други не сме, но това не би трябвало да се отразява на дипломатическата дейност, а да се проявява в междудържавната.    Поредният шпионски скандал с руското посолство показва не просто враждебно отношение към Руската федерация, което е лесно обяснимо заради изострените отношения на нашите съюзници с тази държава, а е свидетелство за нашия стар сателитен синдром. Поне от началото на 40-те години българските политици правят всичко възможно да получат одобрението на силните на деня.    А днес виждаме продължение и на една друга традиция – да го правим без оглед на убедителността на действията. Мога да припомня как се стига до скъсване на дипломатическите отношения между България и Съединените щати в края на 40-те години на ХХ в.    Само дето този път мотивите за раздухване на шпионския скандал са смешни, а изводите – тъжни. Дали само толкова могат нашите институции или изобщо не ги интересува общественото мнение, а само какво ще кажат силните не деня?  ", "date": "2020.01.27", "title": "Проф. Искра Баева: Смешно-тъжната нова шпионска афера "}
{"url": "http://epicenter.bg/article/Kinopanorama--posvetena-na-75-ta-godishnina-ot-Pobedata-vav-Velikata-Otechestvena-voyna/205097/6/0", "text": "\r\n \r\n \r\n \r\n", "date": "2020.01.27", "title": "Кинопанорама, посветена на 75-та годишнина от Победата във Великата Отечествена война"}
{"url": "http://epicenter.bg/article/Zaginaha-legendata-na-NBA-Kobi-Brayant-i-13-godishnata-mu-dashterya-/204997/8/0", "text": "Шокираща новина разтърси целият спортен свят. Една от най-големите легенди на баскетбола - Коби Брайънт загина в катастрофа с хеликоптер, съобщи TMZ Sports. Малко след това CNN потвърди новината, както и това, че баскетболистът е бил на борда.    Освен Брайънт, в личния му хеликоптер е имало още осем души, като се потвърди новината, че сред тях е 13-годишната му дъщеря Джиана Мария. Всички пътници са загинали. Те са пътували към баскетболната академия, в която дъщеря му тренира.    На борда е бил и бейзболният треньор в колежа Orange Coast - Джон Антобели, заедно с дъщеря си, която е съотборничка с дъщерята на Коби Брайънт. Първоначално се смяташе, че в хеликоптера е имало четирима пътници и пилот, но впоследствие властите в Лос Анджелис разкриха, че загиналите са 9. Имената на останалите все още не са съобщени.     „Смъртта на петимата, пътували в хеликоптера, е потвърдена. Няма оцелели при катастрофата край Калабасас”, съобщи в Туитър шерифът на окръг Лос Анджелис.    На мястото на катастрофата са изпратени пожарникари и полицаи.  Хеликоптерът е паднал в отдалечено поле край Лас Виргенес.  Очевидци разказват, че първо чули шум като от прекъсване на двигателя, след което машината започнала да пуши и паднала на земята, където избухнала в пламъци.    41-годишният Брайънт беше двукратен олимпийски шампион и петкратен шампион на НБА. Той се оттегли от активна спортна дейност през април 2016 г.  Редица политици, спортисти и знаменитости изразиха скръбта си от трагичната вест.    „Кобе беше легенда на терена и току-що започна нещо, което би било също толкова смислена втора роля. Да загубим Джана е още по-сърцераздирателно за нас като родители. Мишел и аз изпращаме любов и молитви до Ванеса и цялото семейство Брайънт в този немислим ден”, написа в Туитър бившият президент на САЩ Барак Обама.  „Съобщават, че великият баскетболист Коби Брайънт и още трима са загинали при катастрофа с хеликоптер в Калифорния. Това е ужасна новина!”, заяви настоящият президент на САЩ Доналд Тръмп.  „Все още не мога да повярвам!”, написа друга спортна легенда - спринтьорът Юсеин Болт.  Не може да бъде. Винаги ме насърчаваше мамба. Даде ми едни от най-добрите цитати, на които се усмихваме и до днес! Обичам те човече!”, заяви в Инстаграм певецът Джъстин Бийбър.   Според вестник \"Ню Йорк Таймс\" причината за катастрофата е мъгливото време и лошата видимост около хълмовете в района на Калабасас. Според \"Лос Анджелис Таймс\" машината се е запалила във въздуха, като аварията е станала в задната перка на опашката, в резултат на което хеликоптерът е паднал в спираловидна треактория на земята. Няма оцелели, а горящата машита е направила и трудна ситуацията за работата на екипа.    Джиана Мария-Оноре Брайънт е втората по възраст дъщеря на Коби и съпругата му Ванеса. 13-годишната Джиджи има още три сестри - Наталия (17), Бианка (3) и Капри, която се роди миналата година.    Коби Брайънт е роден през 1978 година. Той прекрати активната си състезателна кариера през 2016-а. Пет пъти е шампион на НБА, 18 пъти е селектиран за участие в Мача на звездите. Двукратен олимпийски шампион е със звездния отбор на САЩ от Игрите през 2008-а година в Пекин и четири години по-късно в Лондон, припомня Sportal.bg.", "date": "2020.01.27", "title": "Загинаха легендата на НБА Коби Брайънт и 13-годишната му дъщеря "}
{"url": "http://epicenter.bg/article/Minuta-malchanie-na-nagradite--quot-Grami-quot--v-pamet-na-zaginaliya-Kobi-Brayant/205002/10/0", "text": "Церемонията за наградите \"Грами\" започна с минута мълчание в памет на загиналия Коби Брайънт. 62-ото издание на призовете се проведе в „Стейпълс Сентър“ – залата, където той е играл безброй пъти.    Водеща на наградите, които се присъждат в 84 категории, отново бе Алиша Кийс.    Номинирани:    Рапърката Лизо, която по образование е флейтистка, води с осем номинации за отличията в категории, включващи ърбан, ритъм ен блус и поп.    18-годишната Били Айлиш е с шест номинации за наградите „Грами“, сред които за албум, запис и песен на годината, и най-добър нов изпълнител.    Албум на годината:      - “I, I” — Bon Iver  “Norman F—ing Rockwell!” — Lana Del Rey    “When We All Fall Asleep, Where Do We Go?” — Billie Eilish    “Thank U, Next” — Ariana Grande    “I Used To Know Her” — H.E.R.    “7” — Lil Nas X    “Cuz I Love You” — Lizzo    “Father of the Bride” — Vampire Weekend    Песен на годината:    “Always Remember Us This Way” — (Lady Gaga)    “Bad Guy” — (Billie Eilish)    “Bring My Flowers Now” — (Tanya Tucker)    “Hard Place” — (H.E.R.)    “Lover” — (Taylor Swift)    “Norman F—ing Rockwell” — (Lana Del Rey)    “Someone You Loved” — (Lewis Capaldi)    “Truth Hurts” — (Lizzo)    Запис на годината:    “Hey, Ma” — Bon Iver    “Bad Guy” — Billie Eilish    “7 Rings” — Ariana Grande    “Hard Place” — H.E.R.    “Talk” — Khalid    “Old Town Road” — Lil Nas X Billy Ray Cyrus    “Truth Hurts” — Lizzo    “Sunflower” — Post Malone & Swae Lee    Сред изпълнителите на вечерта бяха „Аеросмит“, Били Айлиш, Лизо, Ариана Гранде, „Джонас брадърс“, Камила Кабело и Деми Ловато.    Церемонията бе помрачена от скандал, разразил се преди седмица, след отстраняването на Дебора Дуган - президентката на Националната звукозаписна академия, която присъжда наградите „Грами“. Дуган съобщи, че е била жертва на сексуален тормоз и нееднократно заяви, че звукозаписната академия обслужва приятелски интереси, както и че номинациите за наградите „Грами“ са „нагласени“.    В отговор от академията окачествиха твърденията на Дебора Дуган като „изопачени, фалшиви и подвеждащи“.", "date": "2020.01.27", "title": "Минута мълчание на  наградите \"Грами\" в памет на загиналия Коби Брайънт"}
{"url": "http://epicenter.bg/article/Sled-otteglyaneto-na-Hari--Kralitsa-Elizabet-dade-nova-titla-na-prints-Uilyam/205013/10/99", "text": "Драмата в британския кралски двор сякаш отшумява. Хари и Меган са вече заедно в Канада, а изглежда, че британската кралица Елизабет II е решила да награди другия си внук - принц Уилям, като му даде нова титла.   Кралицата определи в събота херцога на Кеймбридж и за Lord High Commissioner (лорд върховен комисар) към Църквата на Шотландия. На тази позиция принц Уилям ще стане официалният представител на монарха пред Църквата на Шотландия, като по този начин ще извършва определени визити и церемониални задължения.   Уилям поема поста от Ричард Скот, а преди него титлата е била държана от принцеса Ан.   Решението на Кралица Елизабет II идва малко след като братът на Уилям - принц Хари и съпругата му Меган се оттеглиха като старши членове на кралското семейство. Миналата седмица кралското семейство постигна известно споразумение за условията по това оттегляне. След кратък преходен период, който приключва през пролетта на тази година Хари и Меган ще се освободят от титлите си \"техни височества\" и ще бъдат свободни да разделят времето и живота си между Великобритания и Северна Америка.   По време на разразилата се кралска драма Уилям и Кейт продължиха непоколебимо да изпълняват всички свои задължения като част от кралското семейство и вероятно затова Елизабет II е решила да натовари по-големия си внук с още повече почести и задължения.", "date": "2020.01.27", "title": "След оттеглянето на Хари: Кралица Елизабет даде нова титла на принц Уилям"}
{"url": "http://epicenter.bg/article/Ikonomist--Nyamame-garantsiya--che-kursat-lev-evro-shte-bade-zapazen/205003/2/0", "text": "Това каза в сутрешния блок на Нова телевизия икономистът Петър Ганев по повод внесената от председателя на бюджетната комисия Менда Стоянова законова промяна, според която фиксираният курс евро-лев става плаващ при влизането ни в чакалнята на Еврозоната.     Основният проблем тук е курсът.   посочи Панчев.  Не му е мястото в закона да запишем запазването на курса, а в мандата, с който преговаряме. Всички други страни - Литва, Латвия и Естония, се присъединиха с валутните курсове, с които си бяха, заяви Ганев.        Това нещо е тайно, за да няма сътресения на валутните пазари. Не можем да влезем във валутния механизъм без тази алинея, подчерта Петър Ганев.  ", "date": "2020.01.27", "title": "Икономист: Нямаме гаранция, че курсът лев-евро ще бъде запазен"}
{"url": "http://epicenter.bg/article/Mariyana-Nikolova-shte-uchastva-v-mezhdunarodna-konferentsiya-za-kibertehnologii-v-Izrael/205021/2/0", "text": "Заместник министър-председателят по икономическата и демографската политика и председател на Съвета по киберсигурността Марияна Николова заминава за Тел Авив, Израел, където ще участва в международната конференция „Кибертехнологии“, съобщиха от Правителствената информационна служба. В българската делегация ще бъдат заместник-председателят на Държавната агенция „Електронно управление“ Красимир Симонски и националният координатор по киберсигурност и началник отдел „Киберпрестъпления“ към ГДБОП Явор Колев.   В рамките на визитата вицепремиерът ще посети израелския Национален кибер център и ще разговаря с неговия ръководител Игал Уна.", "date": "2020.01.27", "title": "Марияна Николова ще участва в международна конференция за кибертехнологии в Израел"}
{"url": "http://epicenter.bg/article/Lekarite-i-zabolekarite-shte-imat-pravo-da-otkazhat-lechenie-na-agresivni-patsienti/205025/2/0", "text": "Право на отказ за преглед и лечение на агресивни пациенти ще имат лекарите и зъболекарите. Това е записано в новия национален рамков договор, който е публикуван в „Държавен вестник“ и ще важи за следващите три години, съобщават Dariknews.    Докторите ще могат да отказват лекарска помощ на пациенти, които им налитат с юмруци, псуват ги, или ги заплашват. Изключение се прави само, ако пациентът е в тежко спешно състояние и може да умре, допълва \"Монитор\".    \"На лицата, които възпрепятстват оказването на медицинска или дентална помощ или накърняват личното и професионалното достойнство на лекаря, може да не се окаже такава, с изключение на състояния, застрашаващи живота им“, се казва дословно в текста на НРД.    От тази година в документа е фиксирано стриктно как директорите на болници и ръководителите на центрове в доболничната помощ да разпределят парите по клинични пътеки от НЗОК между лекарите, медицинските сестри, лаборантите, фелдшерите и дори санитарите.    Те трябва да заделят не по-малко от 50% от тези средства за разходите за персонала. Това означава за месечни възнаграждения и осигуровки. От този процент 80 на сто трябва да бъдат само за заплати на подчинените им. Въпросните цифри ще могат да бъдат променяни само ако министърът на здравеопазването разреши това писмено по направено от директора на болницата или управителя предложение.    Минималното съотношение между разходите за лекарите и специалистите по здравни грижи в лечебните заведения от структурата на разходите за медицински персонал е 1,6 към 1, или 64% към 36 на сто.    В националния рамков договор е записано още, че приоритетно със средствата от увеличението на месечните стойности на лечебните заведения за болнична помощ се осигуряват разходи за персонал, както и за дейностите, свързани с майчино и детско здравеопазване, със спешността и лечението на онкологично болни пациенти.", "date": "2020.01.27", "title": "Лекарите и зъболекарите ще имат право да откажат лечение на агресивни пациенти"}
{"url": "http://epicenter.bg/article/Krasimir-Valchev--Ima-vazmozhnost-za-prestrukturirane-na-uchebniya-material-zaradi-gripnata-vakantsiya/205027/2/0", "text": "Във всички случаи ще има напрежение върху учителите и учениците заради обявената грипна ваканция; най-важното, обаче, е здравето на децата, след като имаме прагови стойности на заболеваемостта. Това коментира министърът на образованието и науката Красимир Вълчев днес преди работната среща с преподаватели и директори в СУ \"Св. Климент Охридски\" в Симеоновград, съобщи БТА. \"Длъжни сме да реагираме. Няма съмнение, че ще бъдат пропуснати часове, но не за първи път сме в грипна ваканция. Има възможност да се преструктурира учебният материал и да се оформят крайните оценки за първия срок\", обясни министър Вълчев. По думите му, според графика на принудителното отсъствие, ще останат още два дни от първия учебен срок, в което време това може да бъде сторено. При \"аварийна ситуация\" това може да стане и в първите няколко дни на втория срок, добави Красимир Вълчев. По повод на разпространявани през последните дни подписки срещу \"малките матури\" и дискусиите около дигиталната диктовка, министър Вълчев каза, че при 90 000 учители в системата е нормално да има различия в мненията. Националното външно оценяване е необходимо, за да анализираме на съпоставима база резултатите на учениците, както и самите училища да направят свой анализ, обясни Вълчев. Той уточни, че външните оценявания след 7-ми и 12-ти клас до голяма степен вече са били припознати като надеждни. Външното оценяване след 4-ти клас не трябва да стресира децата. То не ги уврежда и няма елиминаторен характер, смята министърът. Конкретно за диктовката Вълчев бе категоричен, че ако искаме резултатите да са надеждни и съпоставими, изпитите трябва да се извършват при еднакви условия. Темпото на диктовката няма да бъде бързо, ще се чете от професионален диктор и тя ще бъде тествана предварително, увери Вълчев, като обобщи, че изпитите неизменно ще се променят в дигитална среда. Министърът посочи, че срещите му в Хасковска област днес и утре са регулярни, а Симеоновград е 115-та община, която посещава. Темите на разговорите с педагози са основните цели и предизвикателства пред системата, основните политики и повишаването на образователните резултати.", "date": "2020.01.27", "title": "Красимир Вълчев: Има възможност за преструктуриране на учебния материал заради грипната ваканция"}
{"url": "http://epicenter.bg/article/Fandakova--Nivoto-na-yazovir--Beli-Iskar--se-sledi-v-realno-vreme/205033/2/0", "text": "Нивото на водата в язовир „Бели Искър” се следи в реално време. Вече са направени и тестовете дали през водната система на София могат да минат допълнителни 300 литра в секунда. Това обяви кметът на София Йорданка Фандъкова, която се запозна с актуалните водни ресурси в язовира в Контролния център на Софийска вода в Бистрица, предаде БГНЕС.   Фандъкова увери, че няма опасност градът да остане без вода и коментира, че политическите лица, които плашат обществото се заиграват с темата с цел да трупат партийни дивиденти.   За мен е много важно гражданите на столицата да знаят с какви системи за контрол разполагат София и „Софийска вода“, за да могат да бъдат спокойни и да не се поддават на всякакви спекулации, които за съжаление винаги в момент на някаква криза се появяват, каза oще кметът на София по време на посещение в пречиствателна станция за питейни води „Бистрица“. „Във връзка с доклада, който ще бъде разглеждан утре в Столичния общински съвет, за възможността през водопреносната мрежа на „Софийска вода“ да се превеждат допълнителни количества до Мало Бучино и от там по водопровода, който ще бъде изграден от правителството, да помогнем на Перник, за мен е важно да направим всичко възможно да помогнем на бедстващите хора в Перник, без това да се отрази на хората в София и на територията на Столична община\", заяви Фандъкова. По думите ѝ са били направени всички възможни анализи и са получили уверение от експертите, че това водоподаване е напълно възможно. „Виждаме, че знайни и незнайни политици започват да разсъждават. За мен е важно становището на експертите, на отговорните институции, които носят с подписа си огромна отговорност. Поканих още на първото заседание на ресорна комисия трима министри, които да отговорят на въпросите на общинските съветници. В същото време, още тогава направих покана да се види и контролният център, в който е възможно да се види как 24 часа непрекъснато в реално време се наблюдават както нивата на водите в язовирите и станциите, така и как се контролира качеството на водата, как се отразяват авариите, защото аварии по водопреносната мрежа има непрекъснато. Важното е как се реагира“, обясни кметът на София. Тя допълни, че се наблюдават 52 резервоара.   По думите ѝ всяка сутрин получава информация за нивата на язовирите. „Мисля, че хората разбраха, че риск гражданите в София да останат без вода, няма“, подчерта Фандъкова.", "date": "2020.01.27", "title": "Фандъкова: Нивото на язовир „Бели Искър” се следи в реално време"}
{"url": "http://epicenter.bg/article/Lachezar-Bogdanov--Nyama-opasnost-za-fiksiraniya-kurs-na-leva-/205034/2/0", "text": "Според мен няма опасност за фиксирания курс на лева и мисля, че мандатът и на централната банка, и на българското правителство е ясен, като той е ясен още отпреди България да стане член на ЕС и е препотвърждаван от всички политически партии, а и от институцията на централната банка. Националният интерес и позицията на България е, че трябва да влезе в този механизъм при този фиксиран курс на лева. Това каза в коментар за Агенция „Фокус“ икономистът Лъчезар Богданов по повод напрежението около внесените от Менда Стоянова промени в Закона за БНБ.    По думите му никой няма интерес да променя правилата на валутния борд и курса на лева.    „Това, което е важно е, че националният интерес на цялото общество, и това се потвърждава близо 23 години, е да запазим и съхраним една от най-важните реформи, които са направили в последните 30 години и то добре работеща реформа и промяна, която фундаментално промени правилата на играта в страната и за финансовия сектор, и за домакинствата и сигурността на техните спестявания, както и за предвидимостта на цените. Няма индикации, че някой иска да променя нещо, което работи и то работи добре“, обясни Богданов.    Според него основното напрежение е дошло най-вече от факта, че промените са били внесени тихомълком, вместо както е редно – с отделен законопроект на Министерски съвет. По думите на Богданов, липсата на обсъждане е създало усещането, че с промените се прави нещо тайно от обществото.    „Както се вижда в българската демокрация, все пак хората следят какво прави Народното събрание и веднага има обществен дебат. Според мен всичко се корени във факта, че България е единствената страна, която си е записала курса на валутата в националното законодателство, а същевременно процедурата за присъединяване на съответната валута към валутно-обменния механизъм ERM II, е създадена още през 1997 година, когато дори в България още не беше създаден валутният борд и перспективите за членство изглеждаха по-скоро в някакво далечно бъдеще. Тогава е решено, че валутата се присъединява по курс, който се договаря съвместно от правителствата на страните-членки и Европейската централна банка, съответно разбира се и правителството на съответната страна, която присъединява валутата си и нейната централна банка. Понеже е такава процедурата, трябва да има възможност за преговори. Това, което и БНБ, и поредица правителства са заявявали, е, че те възнамеряват да отидат на тези преговори с ясен мандат за запазване на съществуващия механизъм на Паричния съвет при съществуващия и действащ валутен курс. В писмото, изпратено 2018 г, е изписано, че българското правителство и БНБ възнамеряват да кандидатстват и да стартират този процес при запазване на съществуващия режим на Паричния, съвет. Това се е случило и в Естония и Литва, които имат валутен борд, създаден със закон“, обясни икономистът.    Богданов посочи, че ключово за България ще бъде да убеди страните от еврозоната, Дания и Европейската централна банка, че е готова за членство и, че страната ни е устойчива в макроикономически план. А ако не успее да го направи, то по-добре би било да преосмислим готовността си за крачки в тази посока.    „Има процедури, които предполагат съвместно взимане на решения и в този смисъл българската позиция е да даде ясни индикации, че това е нашият национален интерес и това е политиката на българското правителство. И второ: да убеди всички останали, че валутният борд в България функционира добре и макроикономическата картина е устойчива и запазването на курса е най-доброто решение, както това беше направено в Естония и Литва. Ние искаме да запазим нашия валутен борд с нашия фиксиран валутен курс, но за целта трябва да убедим всички партньори в еврозоната, плюс Дания и ЕЦБ, че това наистина е подходящо и устойчиво. Ако не ги убедим, те първо няма да ни допуснат, от друга страна, ако ние не ги убедим, може би наистина не трябва да влизаме. В този смисъл механизмът предполага съгласие. Няма как България със закон да задължи други страни и Европейската централна банка да им предпоставим и да ги поставим пред свършен факт“, допълни той.    Той припомни, че още от 2003 г. Европейската банка има позиция, в която ясно се посочва, че страните с действащ валутен борд не се освобождават от ангажимента си да престоят във валутно-обменния механизъм ERM II, известен още като „чакалнята“ на еврозоната.    „Второто нещо, което е казано, е, че има възможност всяка страна като едностранен ангажимент в рамките на валутно-обменния механизъм да запази съществуващия валутен борд при съществуващия валутен курс, но това трябва да стане при взаимно съгласие. Това е ключовото и като че ли убягва на дебата в България. Това, което можем да направим, е да представим нашата позиция. Съответно трябва те също да бъдат убедени и да се стигне до съгласие. Това се е случило и в Литва, Естония, Латвия, която също запази валутния си курс, въпреки че там нямаха валутен борд. Имаха друг вид фиксиране на курса. Успяха в най-тежката икономическа криза за последните може би 30 години в Източна Европа на практика да запазят и без промяна да продължат“, обясни икономистът.  ", "date": "2020.01.27", "title": "Лъчезар Богданов: Няма опасност за фиксирания курс на лева "}
{"url": "http://epicenter.bg/article/Prezidentstvoto--Samo-Konstitutsionniyat-sad-mozhe-da-talkuva-Konstitutsiyata-/205036/2/0", "text": "  Това заявиха от прессекретариата на държавния глава Румен Радев пред   отговор на образуването днес от КС дело във връзка с питане на главния прокурор що е \"държавна измяна\" и кога може прокуратурата да започне наказателно производство срещу президента.   Припомняме, че главният прокурор Иван Гешев поиска иска задължително тълкуване на разпоредбата от Конституцията, свързана с имунитета на президента и вицепрезидента. Това е първото питане на Иван Гешев в качеството му на главен прокурор до Конституционния съд.   Обвинител № 1 пита конституцинните магистрати -    Без да става ясно каква е причината за въпросите към КС, новият главен прокурор иска точна дефиниция на понятието \"държавна измяна\" и за начина, по който разследващите трябва да процедират, ако установят, че държавният глава може да е извършил подобно престъпление.   Според член 103 на Конституцията -  Според основния закон   ", "date": "2020.01.27", "title": "Президентството: Само КС може да тълкува Конституцията, чакаме решението по делото"}
{"url": "http://epicenter.bg/article/Obshtina-Burgas-izgradi-3-km--novi-traboprovodi-za-mineralna-voda-/205038/2/98", "text": "След като държавата прехвърли на Община Бургас управлението на минералните извори на нейна територия, тя търси всякакви източници на финансиране и възможности за разумно оползотворяване на този ценен ресурс. Вече приключи изпълнението на проект за изграждане на 2865 м. нова тръбопроводна мрежа в района на кв. \"Ветрен\". От сондаж Б-191 са захранени 2479 м., а от сондаж 165 - близо 400 м. Топлопроводът е изпълнен с предварително изолирани тръби, гарантиращи най-малка загуба на топлина по трасето. Извършена е реконструкция на Сондаж Б-191 и Сондаж Б-165, включваща и монтаж на ново оборудване, съобщават от общината.    Водопроводната мрежа е изградена с подкрепата на Инвестиционна Програма Минерални Води (ИПМВ) на Националния Доверителен Еко Фонд (НДЕФ). Тя финансира проекти, които водят до подобряване и повишаване ефективното използване на ресурсите, до оползотворяване на топлинната енергия на минералните води с последващо директно или индиректно намаляване на емисиите парникови газове. Общата стойност на инвестицията е 1 097 649 лв. Съфинансирането от НДЕФ е в размер на 586 225 лв., а останалото са собствени средства на Община Бургас.    С реализацията на проекта \"Изграждане на водопроводна мрежа за минерална вода, в. з. \"Минерални бани\", гр. Бургас\" се подобрява услугата за пренос и доставка на продукта до съществуващи и бъдещи бази за рехабилитация и балнеолечение. Новата подземна мрежа ще захранва и общинския плувен басейн.    Тя отключва възможността за реализация на следваща идея за развитие на Минералните бани и туристическия комплекс \"Акве Калиде\". Община Бургас вече осигури необходимото финансиране и тази година започва да изгражда там нов експозиционен и демонстрационен център с музейна част и реплика на римска баня.    Повече за този проект можете да прочетете тук:   ", "date": "2020.01.27", "title": "Община Бургас изгради 3 км. нови тръбопроводи за минерална вода "}
{"url": "http://epicenter.bg/article/Rume-Radev-i-Iliyana-Yotova-davat-preskonferentsiya-po-povod-3-g--ot-vstapvaneto-si-v-dlazhnost-/205039/2/0", "text": "Президентът Румен Радев и вицепрезидентът Илияна Йотова ще дадат пресконференция по повод третата годишнина от встъпването си в длъжност.    Това съобщиха от прессекретариата на държавния глава.    Пресконференцията ще се проведе на 28 януари от 10.00 часа.  ", "date": "2020.01.27", "title": "Румен Радев и Илияна Йотова дават пресконференция по повод 3 години от встъпването си в длъжност "}
{"url": "http://epicenter.bg/article/Prof--Hristina-Vucheva--Nyama-nuzhdi-ot-promeni-v-zakona-za-BNB--za-da-vlezem-v-chakalnyata-na-Evrozonata/205041/2/0", "text": "Не съществува никаква потребност – правна или административна, която да изисква предложеният текст от група народни представители на ГЕРБ да се включва в националното законодателство, особено, пък, като трета алинея на чл.29 от Закона за БНБ. Това заявява проф. Христина Вучева по повод предложението за изменение на чл. 29 от Закона за БНБ.    Цитираните в предложения текст два документа на ЕЦБ и на централните банки на държавите извън еврозоната, са задължителни за работата на банките и без да се включени в закон. Както е известно, документите от такъв вид са многобройни и могат да се видят и на страницата на нашата централна банка.    Документите, които се споменават в проекта на г-жа Менда Стоянова, по съдържание се отнасят за кандидати за паричния механизъм с плаващи валутни курсове, каквито са били първите 11 страни, образували валутния съюз, както и по-късно останалите, които са се присъединили, включително и Словакия през 2009 г. По-точно, тези документи са валидни за включването в парично-валутния съюз, както някои наричат еврозоната, а не за присъединяване към т.н. чакалня. Може би и за това се твърди, че предложеният текст е приет от ЕЦБ.    Тук ще си позволя да цитирам един много известен немски социолог – Улрих Бек. В книгата си „Германска Европа” той споменава, че в Брюксел, а и в Германия, често се бърка валутният механизъм с валутния съюз – еврозоната. Нещо подобно е станало и при нашето съгласуване между бюджетната комисия и ЕЦБ.    През годините от 2008 и следващите, съм имала възможност да обяснявам, че страните с фиксиран курс на валута могат да се включат в ERM 2 без да е необходимо да преминават към плаващ курс. Това е решено в специална резолюция на ЕЦБ през 2000 г. В периода 1992-1997 г., когато са се обсъждали въпросите на паричния съюз, е имало идея да се изисква страните с фиксиран курс най-напред да излязат от него и след това да се присъединят към ERM 2. Тази идея е била изоставена по-късно.    В посоченото решение на ЕЦБ от 2000 г. се изисква страните с фиксиран курс, в писмото за присъединяване към ERM 2 да посочат курса, който са фиксирали към еврото и да декларират, че няма да има девалвации в периода на престояване в чакалнята. Така са постъпили балтйските страни. Те обаче за разлика от нас са влезли в чакалнята веднага с подписване на договора за членство и административната процедура е била изпълнена с писмата за фиксирания курс. Едва при приемането им в еврозоната са налице споразумения с ЕЦБ, в които се цитира и Споразумението от 16 март 2006 г., включено и в текста на Менда Стоянова.    Призовавам нашия министър-председател, в битността си на партиен водач на ГЕРБ, да помогне на вносителите да оттеглят това предложение за промяна на чл.29 от Закона за БНБ.   Нека първо да се уточни, че сме изпълнили т.н. план за действие за включване в чакалнята. След това, че имаме съгласие на ЕЦБ за приемане в банковия съюз по реда за страни, които не са членки на еврозоната и след това да се отправи писмо от правителството, както е редът, за присъединяване към валутния механизъм /ERM 2/, като в него да се запише фиксираният курс 1.95583, който обещаваме да поддържаме през престоя си в чакалнята. Едва след всичко това, ако има нещо за уточняване в законодателството – нека да се обсъди.    Може да се твърди, че предложената нова ал. 3 на чл.29 от Закона за БНБ, ще създаде много по-тежки проблеми, отколкото тези, които в момента имаме от лошата редакция на ал. 3 на чл. 30 от Закона за хазарта.    ————————–     ", "date": "2020.01.27", "title": "Проф. Вучева: Не са нужни промени в закона за БНБ, за да сме в ERM-2. Борисов да оттегли поправките!"}
{"url": "http://epicenter.bg/article/-Sofiyska-voda--Ima-nezakonno-prisaedinyavane-kam-Rilskiya-vodoprovod-nad-Gorna-banya/205045/2/0", "text": "Незаконно присъединяване към водната система на София е причина за наводнената шахта над Горна баня, за която общинският съветник арх. Борислав Игнатов сигнализира в социалната мрежа.   Това каза в отговор на въпрос на БГНЕС заместник-изпълнителният директор на “Софийска вода” Станислав Станев. \r\n   \r\n Той посочи, че в момента екипи на дружеството работят на място и увери, че нарушителите ще бъдат санкционирани. Станев призова гражданите да подават сигнали в дружеството.   Попитан в какво състояние е Рилският водопровод, той увери, че мрежата е в добро състояние. ", "date": "2020.01.27", "title": "„Софийска вода”: Има незаконно присъединяване към Рилския водопровод над Горна баня (Видео)"}
{"url": "http://epicenter.bg/article/Gen--Todor-Boyadzhiev--Na-tretiya-mesets-se-znae-koy-diplomat-e-razuznavach/205046/2/0", "text": "В изпращащата държава знаят кой е шпионин и кой – не, в приемащата не е толкова просто. Това е нещо, което много бързо се диференцира. \"Не са нужни години, за да се разбере. На третия месец вече е абсолютно ясно, по простата причина, че режимът на живот на професионалиста-разузнавач и на професионалния чист дипломат много сериозно се разминават\".  Това каза за БНР експертът по въпросите на разузнаването генерал Тодор Бояджиев.   Работата на разузнавача започва, след като е свършил работата по прикритието си, обясни той. Държавите гонят чужди дипломати не когато ги разкрият като шпиони, а „когато моментът изисква да се вдигне шум“, допълни той, но уточни, че в обществения дебат битуват „стари подходи и стари дефиниции“:    „Прието е, докато имаше Студена война, да се говори, че разузнаването работи против някого. Невярна постановка! Работи по съответната страна и за защита на националния интерес. Знаем априорно, че националните интереси твърде често не съвпадат, а са в противоположност, разминават се. В този случай вече разузнаването нарушава законите на приемащата страна, за да работи за националния си интерес…“.        „Така нареченото „приятелско разузнаване“. Факт ли е, че американците слушаха мобилния телефон на Ангела Меркел, на френския президент? По всяка вероятност те правят всичко възможно да слушат и разговорите на Владимир Путин“.        „Това не е вярно в исторически план. В конкретния момент е така. С падането на Берлинската стена приехме, че противопоставянето между идеологиите остава в историята, защото една от идеологиите се срина…“.    В настоящето противникът не е задължително да остава противник, но е конкурент, обясни той:    „Преди 50 години американците обявиха за „персона нон грата“ трима френски дипломати във Вашингтон, защото ги уличиха, че по линия на научно-техническото разузнаване търсят конкретна информация от Щатите и това засилва позициите им като конкурент“.    САЩ са държали в затвор израелски шпионин в продължение на 30 години въпреки силния международен натиск, допълни той.        „На 16-ти юни 2009 година, в американското посолство в София, се получи шифрограма на 10 страници. В момента я държа в ръцете си. В тази грама, с подписа на държавния секретар Хилъри Клинтън, се казваше: „Прилагаме ви новата национална директива за агентурно разузнаване“. В нея са описани конкретно целите и задачите на американското разузнаване в София - какво искат да се разузнава в София. Ще се изненадате това нещо защо не се появи. Вестник „Гардиън“ го публикува! Оттам имам аз документа, шифрограмата, че всеки един в американското посолство трябва да се включи в процеса на агентурно събиране на информация“.    За България приоритетите били да се събира информация за официалните държавни представители, дали се спазва върховенството на закона, каква е корупцията сред официалните лица, какви са аспектите на енергийната политика и други, включително системата на провеждане на избори – „това, за което в момента ние гоним да двама руски дипломати“.        „Преди 30 години нямахме руско разузнаване в България, защото те получаваха всичко, което ги интересуваше, без шпионаж“. Активността по отношение на Русия е „защото новият голям брат не иска някои неща да се случат“, обясни той и даде за пример спирането „Южен поток“        „Не е задължително винаги едно и също противодействие. Руснаците казаха „запазваме си правото да реагираме“. Това не означава непременно, че те ще обявят двама български дипломати за „персона нон грата“. Един пример ви давам. Когато американците изгониха 30 и няколко руски дипломати, руската реакция беше, че те не изгониха никой, но в един хубав ден над 200 служители в американските представителства в Русия – камериерки, шофьори, готвачи, сервитьори - наети от Американското посолство и обслужващи американската дипломация в Москва, не се явиха на работа. Изведнъж се оказаха с вързани ръце! Американският резидент впоследствие го заяви: „С това си действие руснаците постигнаха това, че моите хора от резидентурата, шпионите, вместо да тръгнат да вербуват, трябваше да мият колата на посланника“.    Изключително успешно американски държавни институции успяват да генерират антиамериканизъм навсякъде по света, каза още Тодор Бояджиев в интервю по БНР.  ", "date": "2020.01.27", "title": "Ген. Тодор Бояджиев: На третия месец се знае кой дипломат е разузнавач"}
{"url": "http://epicenter.bg/article/Broyat-na-zhertvite-na-koronavirusa-v-Kitay-dostigna-80-dushi/204998/7/0", "text": "Броят на жертвите на коронавируса в Китай достигна 80 души, след като 24 души починаха в провинция Хубей, епицентъра на заразата, съобщи Франс прес, като се позовава на местните власти.    По-рано вчера се съобщаваше за 57 починали от пневмонията, предизвикана от новия коронавирус.  В цялата страна са регистрирани 769 нови случая на заболяването, с което потвърдените в цялата страна случаи достигна 2744, по данни на централното правителство, отбелязва БТА.   Над 30 са болните в други страни по света.   От 26 януари е забранена търговията с диви животни, а всички животновъдни ферми са поставени род карантина. Увеселителните паркове \"Дисниленд\" в Шанхай и Хонконг спряха работа. Над 56 милиона души в 18 града на провинция Хубей са под карантина. \r\n В Пекин за Китайската нова година е ансамбъл \"Петрич\", в Ухан има трима българи \r\n   \r\n Междувременно шефът на Световната здравна организация Тедрос Адхан замина за Китай. Той ще проведе консултации с правителството и с медицински експерти. По-рано   заради новия щам, като мотивира решението си с малкия брой заболели извън Китай.   Първите случаи на заразяване с новия коронавирус бяха свързани с пазар за морски продукти в град Ухан, провинция Хубей. До затварянето му на 1 януари там се продаваха не само морски животни, но и прилепи, кокошки, зайци, змии. Смята се, че някой то тези видове е източник на заразата.   \r\n Приоритет ще бъде даден на хора, \"с по-голям риск от коронавирус\" \r\n Към 27 януари случаи на заболяването са установени в Хонконг, Макао, Тайван, Австралия, Виетнам, Канада, Малайзия, Непал, Сингапур, САЩ, Тайланд, Франция, Южна Корея и Япония.   При хората инкубационният период - през който човек има заболяването, но все още няма симптоми, варира между един и 14 дни. Без симптоми човек може да не знае, че има инфекцията, но все пак ще може да я разпространи.", "date": "2020.01.27", "title": "Броят на жертвите на коронавируса в Китай достигна 80 души"}
{"url": "http://epicenter.bg/article/Li-Katsyan-oglavi--quot-vodeshta-malka-grupa-quot--visokopostaveni-komunisti--otgovaryashta-za-koronavirusa/205001/7/0", "text": "Китайският премиер оглави \"водеща малка група\" високопоставени комунисти, отговаряща за реакцията към новия вирус     Китайските служители на общественото здравеопазване призоваха за спокойствие в неделя, като предупредиха, че опасният нов вирус в основата на бързо разпространяващата се епидемия става все по-заразен, оказвайки все по-голям натиск върху вече напрегнатите усилия за ограничаване на епидемията, пише американският вестник The Wall Street Journal, цитиран от Агенция \"Фокус\".    „Вече сме в критичен период на превенция и контрол“, заяви Ма Сяоуей, ръководител на Държавния комитет по въпросите на здравеопазването в Китай, на брифинг в Пекин говорейки за коронавируса, който е заразил повече от 2000 души и причинил смъртта на най-малко 56, като по-голямата част от тях са в централната китайска провинция Хубей.   Централното правителство също изпрати съобщението в неделя до останалата част от страната, като пое контрола на ситуацията от местните служители в Хубей, чиято бавна реакция на огнището предизвика критика.    Държавните медии съобщават, че премиерът Ли Къцян е оглавил новата \"водеща малка група\" на високопоставени служители на Комунистическата партия, която отговаря за реакцията към вируса в цялата страна. Според официалната китайска агенция Xinhua, групата планира да изпрати екип до Хубей, който да ръководи усилията на място.    С безпрецедентен ход длъжностни лица изолираха няколко града в Хубей, включително столицата Ухан, епицентърът на огнището. Но градовете бяха затворени едва когато милиони жители се разпръснаха из страната, за да посетят семействата си за Лунната Нова година.    Вирусът бързо се разпространи по целия свят - в повече от дузина страни в Европа, Австралия и Азия, което предизвика глобална загриженост.    В събота здравните власти в окръг Ориндж в Южна Калифорния заявиха, че пътник от Ухан е заразен с вируса, третият потвърден случай в САЩ В Хонконг здравен служител потвърди в неделя шестия случай на града на новия коронавирус, 47-годишен мъж, който е пристигнал в Хонконг в четвъртък след посещение на пазара в Ухан, макар и не този в центъра на огнището. Канада съобщи за първия си случай в Торонто.    В Пекин служители от редица различни правителствени министерства се опитаха да проектират усещането за контрол по време на пресконференция, но признаха недостиг на консумативи и пропуски в знанията за същността на коронавируса.    Гао Фу, директор на Китайския център за контрол и превенция на заболяванията, отрази сериозността на епидемията и изтощението, което усещат здравните работници в страната, като призова за сдържаност по остри въпроси, зададени от журналистите.", "date": "2020.01.27", "title": "Ли Къцян оглави \"водеща малка група\" високопоставени комунисти, отговаряща за коронавируса"}
{"url": "http://epicenter.bg/article/Smartta-na-Kobi-Brayant-potopi-sveta-v-skrab/205005/7/0", "text": "Американската баскетболна легенда Коби Брайънт и 13-годишната му дъщеря Джана са сред деветте души, загинали при катастрофа с хеликоптер край град Калабасас, предградие на Лос Анджелис късно вчера.    Брайънт, 41-годишен, е пътувал с частния си хеликоптер, когато машината се е разбила заради лоша видимост в района и е избухнала в пламъци.    Шерифът на окръг Лос Анджелис заяви, че няма оцелели.    41-годишният Брайънт е петкратен шампион в НБА, играл за „Лос Анджелис Лейкърс” през цялата си 20-годишна кариера и се счита за един от най-великите играчи в историята на баскетбола. Той е двукратен олимпийски шампион с отбора на САЩ. Сред постиженията му е и титлата „най-ценен играч в НБА”, с която е удостоен през 2008 г. Той се оттегли от активна спортна дейност през април 2016 г. Брайънт печели награда „Оскар“ за най-добър късометражен анимационен филм през 2018 г. за „Скъпи баскетбол” – петминутен филм, базиран на писмо до любимия му спорт, написано през 2015 г.    Катастрофата на хеликоптера в хълмовете край градчето Калабасас беше потвърдена първо от TMZ и „Los Angeles Times”.    След като смъртта на баскетболната легенда беше потвърдена спортисти, политици, артисти, звезди от шоу бизнеса изразиха скръбта и почитта си към баскетболиста.    Минута мълчание прекъсна много баскетболни срещи в САЩ.    Брайънт беше почетен и на церемонията за връчване на наградите „Грами” , която се провежда на стадиона на „Лейкърс” в Лос Анджелис.    “В момента всички изпитваме луда тъга”, каза водещата Алиша Кийс.    „Защото по-рано днес Лос Анджелис, Америка и целият свят изгубиха герой. Ние буквално стоим тук с разбити сърца в дома, който Коби Брайънт построи“.    НБА излезе с изявление, в което казва, че е “опустошен от трагичната смърт на Брайънт и дъщеря му Джана”.    „В продължение на 20 сезона Кобе ни показа какво е възможно, когато един изключителен талант се смеси с абсолютна преданост към победата“, се казва в съобщението.    Националният съвет за безопасност на транспорта, съобщи че катастрофиралият хеликоптер е модел „Sikorsky S-76B” и заяви, че изпраща екип, който да разследва инцидента.    Полицията е помолила хората да стоят настрана от мястото на катастрофата, за да не пречат на разследването, макар че хиляди фенове на загиналата звезда се насочиха към лобното му място, носейки цветя, баскетболни топки и негови снимки.    Брайънт и Джана са летели с хеликоптера към баскетболен мач, в който Джана е трябвало да играе.    “Семейството на НБА е опустошено от трагичната смърт на Коби Брайънт и дъщеря му Джана”, написа комисарят на НБА Адам Силвър.    “Коби ще бъде запомнен най-вече с това, че вдъхновяваше хората по целия свят да вземат баскетболна топка и да се състезават, достигайки максимума на възможностите си. Беше щедър с мъдростта, която бе събрал и виждаше като своя мисия да я споделя с бъдещите поколения играчи, а особена радост му доставяше да предава любовта си към играта към Джана”, добави Силвър.    Брайънт и съпругата му Ванеса имат още три дъщери – Наталия, Бианка и Капри.   ", "date": "2020.01.27", "title": "Смъртта на Коби Брайънт потопи света в скръб"}
{"url": "http://epicenter.bg/article/Bil-Geyts-daryava-10-mln--dolara-za-borba-s-koronavirusa/205009/7/0", "text": "Основателят на \"Майкрософт\", милиардерът Бил Гейтс и съпругата му Мелинда („Bill & Melinda Gates Foundation“) даряват 10 милиона долара за мерки срещу разпространението на коронавируса 2019-nCoV в Китай и Африка, се казва в съобщение, публикувано на уебсайта на фондацията.    \"Фондацията за Бил и Мелинда Гейтс днес обяви, че скоростно отделя 10 милиона долара спешна помощ и съответната техническа поддръжка, за да помогне на онези, които се борят с разпространението на вируса в Китай и Африка. Това ще засили усилията за ограничаване на глобалното разпространение на коронавирус 2019-nCoV?\", се казва в изявлението.    Средствата ще бъдат разделени поравно между Китай и центровете за контрол и превенция на заболяванията в Африка.  На 31 декември 2019 г. китайските власти информират Световната здравна организация за огнище на неизвестна пневмония в град Ухан, разположен в централната част на страната. Експертите са установили причинителя на заболяването - това е коронавирус 2019-nCoV. Извън континенталния Китай е съобщено за инфекции в Хонконг, Макао, Тайван, Тайланд, Япония, Южна Корея, САЩ, Канада, Виетнам, Сингапур, Непал, Франция, Австралия и Малайзия.    Общият брой на заразените в континентален Китай достигна 2744, от които 80 са починали. ", "date": "2020.01.27", "title": "Бил Гейтс дарява 10 млн. долара за борба с коронавируса"}
{"url": "http://epicenter.bg/article/Vnimavayte-dnes--Zhalt-kod-za-poleditsi-e-v-sila-za-7-oblasti-na-stranata/205000/2/0", "text": "В понеделник времето в страната ще бъде облачно и на много места ще има превалявания от дъжд.   В сутрешните часове, на места в Западна България, ще има условия за поледици. Жълт код за поледици е в сила за 7 области на страната за 27 януари, сочи справка на сайта на НИМХ.   Предупреждението е в сила за областите Видин, Монтана, Враца, София област и град, Перник и Кюстендил. В тези области ще има условия за поледици след полунощ и в сутрешните часове. Бъдете внимателни за обширни области със сняг и/или лед на пътя. Възможни са ограничения при дейности на открито. Внимавайте когато вървите, карате колело или шофирате при заледени повърхности.   В Източна България ще духа до умерен южен вятър, като до вечерта вятърът в цялата страна ще се ориентира от запад-северозапад. Минималните температури ще бъдат между 0° и 5°, а максималните между 5° и 10°, на места в Източна България до 12°-13°. Атмосферното налягане още малко ще се понижи и ще бъде близко до средното за месеца.   Над Черноморието ще бъде облачно с превалявания от дъжд. Ще духа до умерен южен вятър. Максимални температури - между 9° и 12°. Температурата на морската вода е 7-8°. Вълнението на морето ще бъде 2-3 бала.   В планините ще бъде облачно с валежи от дъжд, над 1200 метра от сняг. Ще духа умерен до силен вятър от югозапад, който постепенно ще се ориентира от северозапад. Максималната температура на 1200 метра 3-4°, на 2000 метра около минус 1°.  „Ще има две по-осезаеми и студени нахлувания, които ще са към сряда и четвъртък. След това отново към края на седмицата. Като цяло ще има резки затопляния, при които температурите ще надхвърлят 10-12 градуса. Това ще е във вторник, когато пак ще има повече слънце.   След това в сряда облачността бързо ще се увеличи и ще има превалявания главно от дъжд. В планините и в Предбалкана ще превали сняг.   След четвъртък, когато ще имаме понижение на температурите, в петък отново и събота те ще се повишат.   Чак в неделя по-късно през деня отново ни очаква понижение на температурите. Динамиката ще се запази до края на месец януари и ще влезем във февруари пак с динамично време, с чести промени във вида на небето, в температурите.  ", "date": "2020.01.27", "title": "Внимавайте днес! Жълт код за поледици е в сила за 7 области на страната"}
{"url": "http://epicenter.bg/article/Poslanikat-ni-v-Pekin--Nyama-zasegnati-ot-virusa-balgari/205004/2/0", "text": "До момента потвърдените случаи на заразени с коронавируса в Китай са 2744, починали са 80. Има разработен тест, който доказва вируса. Заразата се предава по капков път.    Към момента нямаме не само засегнати от вируса българи, но и европейски граждани на територията на Китай. Това заяви временно управляващият посолството на България в Пекин Владислав Спасов в ефира на БТВ.    „Българите в Ухан са добре. Засега само този град е блокиран. Животът е замрял, градът прилича на призрачно място“, допълни той.    „Китайските власти предприемат всички необходимо, за да ограничат заразата. Разпространява се информация какви мерки да се предприемат от всеки, за да не се разболее. Всичко се случва много организирано и дисциплинирано“, подчерта посланикът ни.    Всички масови събития бяха отменени. Ваканцията по случай китайската нова година бе удължена до 2 февруари, разкри той.    „В 35 метростанции, властите мерят температурата на хората, без значение дали искат или не. Този път Китай реагира много адекватно“, увери Владислав Спасов.    Днес в България се прибира ансамбълът от Петрич, който трябваше да участва в празненствата в Китай по случай китайската Нова година, съобщи още посланикът ни. \"От 27 януари 2020 г. всички китайски туристически групи, пътуващи в чужбина, ще бъдат спрени. Резервациите за полети и хотели в чужбина, направени чрез туристически агенции, ще бъдат прекратени. Резервациите за вътрешни полети и хотели в Китай, направени чрез туристически агенции, са били анулирани, считано от 24 януари 2020 г.\", каза той. ", "date": "2020.01.27", "title": "Посланикът ни в Пекин: Няма засегнати от вируса българи"}
{"url": "http://epicenter.bg/article/Bivsh-shef-na-DANS-za-shpionskiya-skandal--Vizhdame-samo-varha-na-aysberga/205006/2/0", "text": "При двамата екстрадирани за първи път от 1989 година имаме досъдебно производство за шпионаж. Това означава, че се минава на едно качествено друго ниво на прокуратурата и службите, по-добра работа. Това каза в сутрешния блок на Нова телевизия генералният ни консул в Солун и бивш директор на ДАНС Владимир Писанчев по повод обявените за персона нон грата у нас руски дипломати. Припомняме, че първият секретар в консулския отдел на руското посолство и служител в търговското представителство получиха 48 часа да напуснат страната ни, след като прокуратурата обяви, че са събирали информация, която е държавна тайна, с цел издаването ѝ на чужда държава или чужда организация.    Когато има досъдебно производство, събираме доказателства, които да издържат в съда. Самото разследване изисква не просто оперативна, а правна обосновка. В случая става въпрос за професионално израстване на прокуратурата. Преди се бягаше от шпионски процеси. Тази разработка може да разкрие много неща. Ние виждаме само върха на айсберга. Това означава, че прокуратурата има възможността да проведе това разследване. Това е сигнал, че е мината някаква граница от тези хора, която не трябва да се преминава. Ако тази граница бъде премината, действията ще са тези, заяви Писанчев.  Практика на разузнаването е да създава легенди за т.нар. нелегали. Има специални отдели, които създават тези легенди. Той си създава име и започва да работи в трета страна. В зависимост от задачите, които са му поставени, работи по съответния начин. Тези хора могат да започнат от нулата и да достигнат до най-високо ниво, посочи бившият шеф на ДАНС.    Принципът на контраразузнаването не е да ликвидираш агентите, а да му се подаде дезинформация, която е в наш интерес, добави Владимир Писанчев. ", "date": "2020.01.27", "title": "Бивш шеф на ДАНС за шпионския скандал: Виждаме само върха на айсберга"}
{"url": "http://epicenter.bg/article/Vanya-Kastreva-za-gripnata-vakantsiya--Vseki-5-ti-v-Sofiya-e-bolen/205007/2/0", "text": "Всеки 5-ти в София е болен от грип. Затова ние се съобразихме със здравните власти и всички училища са в грипна ваканция. Това заяви Ваня Кастрева, началник на РУО - София-град в ефира на БНТ.    \"Всички ученици в София са в грипна ваканция. Още в петък са достигнати много високи нива на заболеваемост - това са 185 промила. Очаква се днес те да бъдат близо 200, което означава, че на 1000 човека 200 са болни, или всеки пети столичанин е болен от грип\", уточни тя.  Според нея не е избързано с обявяването на грипна ваканция, и след като здравните власти са преценили, че това е важно за опазване здравето на децата, значи това са правилните решения. \"Предвид обстоятелството, че тук много се движим, има непрекъснати контакти, а процентът на заболеваемост е най-висок във възрастовата група 5-14-годишна възраст, това е абсолютна предпоставка за бързо разпространение на грипа. Защото средните училища са много повече от основните, от гимназиите. Важно е родителите да бъдат грижовни. От следващия четвъртък всички деца ще бъдат на училища за втория учебен срок\", каза тя.    Кастрева заяви, че това по никакъв начин не е проблем за повишаването на срочните оценки на учениците, защото е възможно оформянето на срочните оценки да се случи и след официалното приключване на първия срок, когато обстоятелствата го налагат. И припомни, че миналата година грипната ваканция е била на 28 януари и е продължила до 4 февруари.  \"Новият формат на Национално външно оценяване в 4 клас, а в последствие и в 7 клас беше обявен своевременно. Предвид обстоятелството, че все пак добрата идея да бъдат равнопоставени всички ученици, защото това гарантира добра дикция на този, който ще чете, бавно четене на диктовката, останалото е въпрос на техника, а техниката се управлява от хората и за мен би било изключително безотговорно един директор да не проиграе това в своето училище, да не отчете всички важни параметри, включително височина на тона, децата трябва по-често да проиграват това\", категорична е тя по повод казуса с тестовете за Националното външно оценяване след четвърти и седми клас.    Тя увери, че министър Вълчев е изключително отворен към диалог и че всички въпроси няма да останат без отговор. Освен това в началото на месец февруари ще има още обсъждане.    По думите ѝ във времето се върви към олекотяване на Националното външно оценяване, това се случва и за 4 и за 7 клас. \"За 4 клас беше за 4 учебни предмета, когато започна, сега се провежда за 2 учебни предмета. За седмокласниците съм съпричастна към притесненията на родителите. Още през май за 4 клас, през септември за 7 клас бяха качени моделите за външно оценяване, те могат да проследят всички преминали външни оценявания и ще видят как се върви в интерес на децата\", каза Кастрева.    Според нея Националното външно оценяване е важен измерител на качеството на образованието. \"През електронната система, която дава възможност на всяко училище, може да се проследи ръстът и напредъкът не само на всеки ученик, но и на всяко училище. Има изключително диагностична, а не само мониторингова функция\", допълни тя.  ", "date": "2020.01.27", "title": "Ваня Кастрева за грипната ваканция: Всеки 5-ти в София е болен"}
{"url": "http://epicenter.bg/article/Pasi--Ruskite-shpioni-tryabva-periodicheski-da-se-prochistvat/205008/2/0", "text": "Защо се нарича скандал? Това си е съвсем в дневния ред на нещата. Едните гонят, другите гонят. Руските шпиони трябва периодически да се прочистват. Малко са изгонени. Преди време Русия каза, че ще анексира курорта Камчия. Както преди време анексираха Крим, както анексираха Осетия в Грузия, така казват в прав текст и за Камчия. Ние имаме огромно количество руски собствености у нас. Путин заяви, че е негово задължение да ги защитава. Това заяви бившият министър на външните работи Соломон Паси в ефира на БНТ по повод изгонените двама руски дипломати от България.    Попитан дали да очакваме ответни мерки от страна на Русия, той заяви, че и без това имаме много дипломати в Русия, та и да си тръгнат - още по-добре.  \"Трябва да има една превативна политика. България не е черната овца на ЕС по отношение на Русия. Бившият германски канцлер Герхард Шрьодер отиде да работи в \"Газпром\". Това е абсолютно недопустимо като морал. Не можем да имаме балансирана политика с Русия - като те са ни влезли в леглата. Това се нарича политиката на снишаването, това е политиката на баланса. В политиката най-важното е изборът\", категоричен бе той.", "date": "2020.01.27", "title": "Паси: Руските шпиони трябва периодически да се прочистват"}
{"url": "http://epicenter.bg/article/Sofiya-dnes-e-v-oranzheviya-sektor-po-zamarsyavane-na-vazduha/205011/2/0", "text": "София днес е в оранжевия сектор по замърсяване на въздуха, което означава, че има опасни вредни прахови частици, съобщава БГНЕС. Времето в момента е дъждовно, което ще спомогне по-късно през деня въздухът да се изчисти.    Столицата ни днес е на 21-во място в световен мащаб по замърсяване на въздуха, показват данните от сайта airvisual.com. Най-мръсен е въздухът тази сутрин в жк \"Надежда\", който е в червения сектор, следван от кварталите „Павлово” и „Младост”, които са в оранжевия сектор.   Днес градът с най-мръсен въздух в света е Делхи в Индия, следван от Дака в Бангладеш, на трето място е Пекин в Китай. Милано в Италия заема четвърто място по мръсен въздух, а петото място е за Колката в Индия. Сараево в Босна и Херцеговина е на шесто място.    ", "date": "2020.01.27", "title": "София днес е в оранжевия сектор по замърсяване на въздуха"}
{"url": "http://epicenter.bg/article/Ikonomisti-sreshtu-taynata-protsedura--po-koyato-Menda-Stoyanova-vkarva-promeni-vav-valutniya-zakon/205012/2/0", "text": "Менда Стоянова и други депутати от ГЕРБ внесоха промени в закона за Българската народна банка, с които се обезпечава прилагането на европейските актове във връзка с процеса по присъединяването на страната ни към валутно-обменния механизъм, по-известен като ИЕРЕМ 2. Така България привежда в съответствие законодателството си, за да може да влезе в чакалнята на еврозоната, където в следващите две години ще се тества стабилността на българския лев. Той ще бъде конвертиран при утвърдения курс.   Какво се случва с валутния борд и готова ли е България за тази крачка към еврозоната? По темата разговаряха в сутрешния блок на БНТ икономистите Лъчезар Богданов, Институт за пазарна икономика, и Георги Вулджев, Ескпертен клуб за икономика и политика.    Георги Вулджев обясни, че това при какъв курс ще влезе България в ИЕРЕМ 2 и след това е еврозоната, ще е обект на преговори. \"Това е, което се променя и от там възниква притеснението възможно ли е да има някаква девалвация на лева, което означава по-висока инфлация, на практика някакво обедняване на населението в следствие на някакво превалутиране, каза той.    \"Притеснението е, че може да се обезцени лева. Това в други случаи не се е случвало, но не означава, че няма никакъв риск. Ако се девалвира лева, това би довело до оскъпяване на стоките в страната\", посочи той. \"Причината да сме тук е едно конкретно изменение към член 29 от валутния закон, който касае именно валутния курс на лева спрямо еврото. Към този закон се добавя и една алинея 3, според която курсът в момента, в който влезем във валутния механизъм ИЕРЕМ 2, курсът между лева и еврото на практика ще стане обект на преговори, както е според изискванията за присъединяването във валутния механизъм. Основният проблем с това е, че първо това по никакъв начин не беше подложено на обществено обсъждане\", каза Вулджев.    Лъчезар Богданов о Институт за пазарна икономика се съгласи, че не бива да се прави законодателна промяна по този начин.  \"Най-добре е законопроектите да се вкарват от Министерски съвет, това показва политически ангажимент на управляващото мнозинство и на правителството. Второ, процедурата да е по-публична. Разбира се, това, което видяхме, показа, че не може да има тайна процедура в България\".", "date": "2020.01.27", "title": "Икономисти срещу тайната процедура, по която Менда Стоянова вкарва промени във валутния закон"}
{"url": "http://epicenter.bg/article/MF-otricha-opasnost-za-kursa-lev-evro-v-pregovorite-za-evrozonata-/205014/2/0", "text": "„Проектът за промяна в Закона за БНБ не поставя под въпрос действащия режим на фиксиран валутен курс. Както многократно е подчертавано от правителството и БНБ, този режим ще бъде запазен до присъединяването на България към еврозоната и приемането на еврото.“ Тази официална позиция разпространиха в неделя от Министерството на финансите, след като в медиите излязоха публикации за  текст във валутния закон, който създава теоретичен риск за валутния курс.    Поправките са внесени от председателят на парламентарната бюджетна комисия Менда Стоянова и нейни колеги от ГЕРБ между първо и второ четене на закона, без да са минали през публично обсъждане.    Текстът изброява документите, които очертават процедурата, по която всяка страна, влязла в механизма на обменните курсове (Exchange Rate Mechanism ІІ) трябва да премине, за да приеме еврото.   Процедурата включва преговори между правителството на кандидатстващата държава, Европейската централна банка и Еврогрупата (страните от еврозоната и тези, които вече са в ERM2) за курса, по който държавата желае да бъде наблюдавана в продължение на две години.   Опитът досега сочи, че опасността някоя държава или ЕЦБ да посочат, че сегашният курс лев/евро надценява валутата ни е само теоретична.   В същото време запознати с по-стари сондажи на България за присъединяване към еврозоната посочват, че влиятелни представители на германското правителство са били против сегашния курс. Дали тези нагласи са останали, не е известно.    От финансовото министерство твърдят, че целта на законопроекта е само да осигури съответствие на вътрешната нормативна рамка с европейската нормативна рамка, регулираща административния процес и оперативните процедури за одобряване на валутните курсове в условията на Валутно-обменния механизъм (ERM II).   Това съответствие е задължително условие за присъединяване към чакалнята на еврозоната, пише в съобщението на министерството.    От ведомството на Владислав Горанов не коментират съществува ли, макар и само теоретична, възможност някоя от преговарящите страни да постави под въпрос сегашният курс на лева към еврото.    От финансовото министерство заявяват, че проектът се подкрепя от БНБ и от ЕЦБ.    За да се запази изцяло доверието в сегашната валутна система обаче може да се допише текст, който дава мандат на правителството да преговоря само и единствено при условие, че присъединяването на България към механизма („чакалнята“) и по-късно към еврозоната ще стане при сегашния курс лев-евро и той няма да се променя, пише    Същото трябва да е гарантирано със закон и за срока на престой в \"чакалнята на еврозоната\", колкото и дълго той да продължи. Подобен текст няма да наруши възприетата в ЕС процедура за присъединяване към еврото, а само ще даде ясни рамки за преговори на българското правителство, което и да е то, с ЕЦБ и страните от еврозоната.", "date": "2020.01.27", "title": "МФ отрича опасност за курса лев-евро в преговорите за еврозоната "}
{"url": "http://epicenter.bg/article/Akad--Georgi-Markov--Holokostat-e-nay-golyamoto-zlodeyanie-v-svetovnata-istoriya-/205015/2/0", "text": "Холокостът е най-голямото злодеяние в световната история, тъй като е индустриално убийство на хора. Това са лагерите на смъртта, създадени от нацистите в Третия Райх. Няма дадени толкова невинни жертви в историята – 5 850 000. Има и други масово загинали, но евреите стават един мъченически народ, който е унищожаван заради своя произход. Това каза историкът акад. Георги Марков в интервю за Агенция „Фокус“ по повод Международния възпоменателен ден на Холокоста.    „Това престъпление на нацизма не бива да се забравя, като се напомня, че антисемитизмът има корени не само в нацистка Германия, но е имало много преди Хитлер. Имало е и в Испания, Англия, Русия и др., но Хитлер престъпва към масово унищожение или т.нар. „окончателно решение на еврейския въпрос“, съгласно конференцията във Ванзее на 20 януари 1942 г. Трябва да се помни и да се предупреждава, защото антисемитизмът не е изчезнал“, подчерта историкът.    По думите му идеята за геноцида над евреите се заражда още, когато самият Хитлер като младеж чете антисемитски книги и е под влияние на антисемитите от XIX век, когато обвиняват евреите, че са виновни за Световната стопанска криза.    \"Според мен българските евреи от Царството са спасени. Тук роля имат и политици, и Църквата, и писателите, начело с Елин Пелин. Сред българския народ няма антисемитизъм. На евреите не се гледа като заплаха\", смята историкът.    „Те не са били и толкова богати, както в някои други държави. Когато цар Борис III разговаря с Хитлер, казва, че евреите му трябват като работна ръка за беломорска отбрана“, посочи Марков.    „Първоначално съпротивата започва от Кюстендил, където Димитър Пешев е председател на Народното събрание, там е Вальо Куртев, който е един от деятелите на Вътрешната македонска революционна организация и други депутати. Има една опозиция сред хората, които са на власт. Освен това, да не забравяме, голямата роля на Българската православна църква и най-вече на Софийския митрополит и на Пловдивския митрополит, които имат досег до царя. Те всъщност му влияят против депортирането на евреите в старите предели на Царството“, обясни акад. Марков.    Той посочи, че трябва да сме горди с историята си, защото понякога е обидно как Западна и Северна Европа, които се държат учтиво, но има едно пренебрежение.    „Като кажат Изтока, имат предвид Русия, а като кажат Ориента, имат предвид Турция и арабските държави. Ние обаче можем да им кажем, че българският народ спаси евреите и това се признава и от самите евреи. Аз съм срещал евреи, които са запазили различни български традиции“, допълни историкът.  ", "date": "2020.01.27", "title": "Акад. Георги Марков: Холокостът е най-голямото злодеяние в световната история "}
{"url": "http://epicenter.bg/article/Evrokomisaryat-Mariya-Gabriel--Evropa-ima-nuzhda-ot-poveche-inovatsii/205016/2/0", "text": "Досега отчитаме като слабост, че Европа се справя много добре със създаването на прототипи, много добре сме в научните изследвания, но е време да ги превърнем иновации. Това каза българският еврокомисар и вицепрезидент на Европейската народна партия Мария Габриел пред журналисти преди началото на среща на лидерите на организациите, отговорни за развитието на иновациите и стартъп екосистемите от региона на Западните Балкани, организирана от Изпълнителната агенция за насърчаване на малките и средните предприятия (ИАНМСП), предаде  Агенция „Фокус“. Еврокомисарят изрази радостта си, че темата за Западните Балкани продължава да стои високо в дневния ред, след като тя беше зададена от България още преди две години по време на председателството ни на Съвета на Европейския съюз. Според нея до момента страните от региона се справят добре с участието си в програмата „Хоризонт 2020“ и има отчетен ръст на финансирането, но в бъдеще трябва да са още по-активни. „Само за 4 години те са получили от 10 милиона евро през 2014 г., 30 милиона през 2018 г. Над 50% е нараснало участието им в проекти спрямо 2017 г. Разбира се, че имаме нужда от много повече. Малките и средните предприятия са гръбнакът на икономиката. Има нужда от нови механизми“, добави тя. Пред участниците в срещата Габриел ще сподели за предимствата на Европейския иновационен съвет и неговите механизми. „Искаме, това е едно гише, където малките и средните предприятия ще имат пряк достъп до финансиране, да се превърне в наша обща история на успеха. В рамките на Европейския иновационен съвет ще има два механизма за финансиране – изследвач от идеята до продукта. Всички знаем колко е трудно за малките и средните предприятия да успеят в тази фаза. Вторият: схемата „Алексератор“ ще позволи от продукта и прототипа да се заяви ниша на пазара и да се създава пазар на бъдещето“, обясни еврокомисарят. Друга важна тема за Габриел е и „изтичането на мозъци“. Според нея е изключително важно младите да бъдат окуражавани да работят за региона и страната си, а по думите ѝ по програма „Хоризонт Европа“ ще се работи точно по този проблем. „Имаме нужда нашите млади хора, нашите таланти да избират, да остават и да работят за региона и страната си. Радвам се, че в рамките а новата програма „Хоризонт Европа“ ще имаме специални мерки, насочени и към този феномен – да ги окуражим да създават своите стартиращи компании, но най-вече да им улесним пътя за създаване на контакти, които вследствие на новите технологии да не ги карат да излизат от страната си“, посочи още тя.", "date": "2020.01.27", "title": "Еврокомисарят Мария Габриел: Европа има нужда от повече иновации"}
{"url": "http://epicenter.bg/article/Salvini-gubi-izborite-v-klyuchovata-provintsiya-Emiliya-Romanya/205010/7/0", "text": "Матео Салвини е на път да изгуби изборите в северната италианска провинция Емилия Романя, предаде Би Би Си. Преди вота имаше очаквания, че партията на Салвини \"Лига\" ще спечели.    Според данни от екзитпол, лявоцентристката Демократическа партия печели между 49% и 51% от гласовете, а \"Лига\" - между 43% и 45%.    Левицата управлява Емилия Романя от края на Втората световна война.    Очаква се окончателните резултати от вота да бъдат огласени днес. ", "date": "2020.01.27", "title": "Салвини губи изборите в ключовата провинция Емилия Романя"}
{"url": "http://epicenter.bg/article/Obyaviha-kakva-e-prichinata-helikopterat-na-Kobi-da-izbuhne-v-plamatsi/205017/7/0", "text": "Данните за проследяване на полети показват, че хеликоптерът на Кобе Брайънт, който загина, се е сблъскал с метеорологичните проблеми над зоологическата градина на града. Той е обиколил този район поне 6 пъти на много малка надморска височина - около 875 фута като може би пилотът е чакал мъглата да се изчисти. Той се свързал с контролната кула на летище Бърбанк и там са били наясно, че машината обикаля около 15 минути. В крайна сметка хеликоптерът се е насочил на север по магистралата 118, преди да завие на запад, и започне да лети над магистралата 101 около Уудланд Хилс, Калифорния.   По-късно те се натъкват на още по-сериозна и тежка мъгла и хеликоптерът завива на юг. Това е било критично решение, защото са се насочили към планински район. Пилотът внезапно и бързо се изкачил от около 1200 фута до 2000 фута. Малко след това се случва и трагедията при която хеликоптерът катастрофира в хълм и се запалва. Общо девет души са загубили живота си при трагичния инцидент с хеликоптера на баскетболната легенда Коби Брайънт. Един от най-големите играчи в историята на този спорт загина, а с него от този свят си отиде и дъщеря му Джана.  По първоначална информация на борда е имало петима души - Коби Брайънт, 13-годишната му дъщеря, неин приятел, заедно с баща му и пилота на хеликоптера. Последните информации от полицията са, че в машината са се намирали 9 души. Никой не е успял да оцелее. Агенция \"Асошиейтед Прес\" съобщава, позовавайки се на роднини, че в трагедията живота си са загубили още Джон Алтобели, главен треньор на местния отбор по бейзбол, съпругата му Кери и дъщеря им Алиса, която играела в един и същи отбор с дъщерята на Брайънт. Също така от полицията са съобщили, че сред жертвите е и треньорката на калифорнийския баскетболния отбор за момичета Кристина Маузер. Времето в Лос Анджелис е било изключително мъгливо в деня на трагедията и дори хеликоптерите и другите машини на полицията не са били във въздуха именно поради неблагоприятните условия.   Източник: Нова.тв   \r\n \r\n \r\n \r\n", "date": "2020.01.27", "title": "Обявиха каква е причината хеликоптерът на Коби да избухне в пламъци"}
{"url": "http://epicenter.bg/article/Nikola-Stardzhan-planira-da-vavede--Shotlandska-viza--za-borba-s-posleditsite-ot-Brekzit/205022/7/0", "text": "Ръководителят на Шотландската национална партия (ШНП) Никола Стърджън планира да въведе „Шотландска виза“ в опит да насърчава миграцията, която ще бъде ограничена от прекратяването на свободата на придвижване след Брекзит, пише вестник The Scotsman, цитиран от Агенция \"Фокус\". Планът на Стърджън цели да се справи с „депопулацията“ и предполагаемата бъдеща липса на квалифицирана работна ръка, и ще е базиран на плана за миграция на Австралия и Канада. Според шотландското правителство, растежът на населението на британския субект за следващите 25 години ще зависи до известна степен от миграцията, в контраст с останалата част от Великобритания. В Единбург се появиха страхове, че правителството на Джонсън ще прекрати свободното придвижване след Брекзит и това може да доведе до липса на работна ръка в Шотландия. Правителството в Единбург отказа на този етап да разкрива повече детайли за новия план за визите, но Стърджън и преди е изразявала своето желание да реши демографската криза в британския субект чрез насърчаване на миграцията. „Първият министър (Стърджън) ще излезе с повече детайли, но тази политика работи добре в Канада и Австралия, и в някои провинции и щати там. Те показаха, че е възможно да имате различни подходи за различни части от една суверенна държава“, заяви правителствен говорител от Единбург. В публикуваните документи по въпроса от миналата година, правителството изявява желание да проучи как може да въведе такава виза. Според тях мигрантската политика на Шотландия трябва да се измени „в рамките на Великобритания“ и така че да „отговаря на нуждите на Шотландия“.", "date": "2020.01.27", "title": "Никола Стърджън планира да въведе „Шотландска виза“ за борба с последиците от Брекзит"}
{"url": "http://epicenter.bg/article/Kitay-shte-otdeli-blizo-9-mlrd--dolara-za-borba-s-noviya-koronavirus-/205028/7/0", "text": "Китайското правителство ще отдели малко повече от 60 млрд. юана (8,75 млрд. долара) от бюджета си за борба с новия коронавирус. Това съобщиха от министерството на финансите в Пекин, предават TACC и Агенция \"Фокус\".    „Тези мерки ще бъдат взети в съответствие с решението на ръководната група за новия вид коронавирус, за да се осигурят разходите, необходими за засилване на основните мерки за борба с него“, се казва в изявление, публикувано на официалната страница на министерството.    В съобщението се отбелязва, че в момента една от основните задачи е да се предотврати разпространението на вируса в селските райони на Китай.    Според официалните данни, починалите от вируса до момента са 81 души, броят на заразените е достигнал 2800 души. Малко над половината от регистрираните случаи на заразата са в провинция Хубей, в централната част на Китай, и в нейният административен център Ухан, където бяха забелязани и първите случаи на вируса.    Той вече се разпространява и извън Китай, като случаи на заразени са регистрирани и в Австралия, Франция, Япония, Малайзия, Непал, Сингапур, Южна Корея, Тайван, Тайланд, Виетнам, както и в САЩ.  ", "date": "2020.01.27", "title": "Китай ще отдели близо 9 млрд. долара за борба с новия коронавирус "}
{"url": "http://epicenter.bg/article/Ostavkata-na-Dmitriy-Medvedev-vdigna-reytinga-na-Vladimir-Putin/205029/7/0", "text": "Посланието на президента Владимир Путин пред Федерално събрание и последвалата оставка на премиера Дмитрий Медведев са били обявени за събития на януари от руските граждани, предаде ТАСС, цитира Новини.бг.    Речта на държавния глава пред двете камари на парламента в Москва (Държавната дума и Съвета на федерацията) и оттеглянето на дългогодишния министър-председател на Руската федерация са вдигнали рейтинга на стопанина на Кремъл в сравнение с ноември 2019 г. Според фондацията \"Обществено мнение\" популярността на Путин се е увеличила с два процента за отчетния период (от 60 на 62 на сто). В изследването на Всеруския център за изследване на общественото мнение рейтингът на държавния глава се увеличил с три процента (съответно от 59 на 62%).    По данни на социолозите персоналните промени във властта на 15 януари са се отразили положително и върху доверието към Путин. В предпоследния месец на миналата година процентът на доверие е бил 68,9, докато през януари 2020 г. той е достигнал 71,2.", "date": "2020.01.27", "title": "Оставката на Дмитрий Медведев вдигна рейтинга на Владимир Путин"}
{"url": "http://epicenter.bg/article/Ninova--Dnes-svetat-obrashta-pogled-kam-minaloto--zashtoto-prestapleniyata-i-zhertvite-ne-biva-da-se-zabra/205047/2/0", "text": "\"Отбелязваме Международния ден в памет на жертвите на Холокоста. Поклон. Това е най-мрачният период в историята, отнел живота на милиони жени, мъже и деца. Днес светът обръща поглед към миналото, защото престъпленията и жертвите не бива да се забравят, но поуките също - да сме непримирими към насаждане на омраза, към всеки акт на насилие и разединение. БСП остава непоколебима срещу всяка дума и действие, които могат да накърнят изконните човешки ценности, права и достойнство. Гордеем се, че българският народ спаси евреите и това се признава в цял свят\", отбелязва лидерът на БСП Корнелия Нинова.  ", "date": "2020.01.27", "title": "Корнелия Нинова: Поклон пред жертвите на Холокоста!"}
{"url": "http://epicenter.bg/article/MVnR--Nyama-danni-za-zasegnati-balgarski-grazhdani-ot-noviya-koronavirus-v-Kitay/205052/2/0", "text": "Към момента няма данни за засегнати български граждани от новия коронавирус (2019-nCov) в Китай. Това съобщиха от пресцентъра на Министерството на външните работи. Българското посолство в Пекин е в постоянен контакт с тримата наши сънародници в град Ухан като се обсъждат варианти за тяхното извеждане. Китайските власти препоръчват чуждестранните граждани да не напускат страната. По актуални данни (от 20 януари 2020 г.) на Националната администрация за миграция на Китайската народна република през 2019 г. българите в континентален Китай (без САР Хонконг, САР Макао и Тайван) са общо 373 души, от които 195 работещи и 134 учащи. Най-много българи има в градовете Шанхай и Пекин, както и в провинция Дзянсу.", "date": "2020.01.27", "title": "МВнР: Няма данни за засегнати български граждани от новия коронавирус в Китай"}
{"url": "http://epicenter.bg/article/Ekolog-posochi-opasnostite-ot-zimata-bez-snyag/205060/2/0", "text": "Ако през зимата не вали сняг, през лятото реколтата ще е слаба и няма да има комари и други насекоми, важни за хранителната верига. Предупреждението отправи Кимо Сааринен, директор на института по алергии и околна среда в Южна Карелия,  цитиран от „Лента” и БТА.   Комарите се размножават в среда, образувана от топенето на снеговете напролет. При липса на сняг те няма къде да се размножават. Отсъствието им на свой ред ще създаде проблеми с храненето на птиците, които ядат насекоми.   Липсата на сняг води и до лоша реколта на някои култури. Снежната покривка е източник на влага за почвата, а и предпазва посевите от ветрове и преохлаждане.   Въпреки липсата на сняг не бива да се притесняваме за рязка промяна в климата или за екологията, каза експертът. Той напомня, че е имало и други случаи на аномално топли зими. Сааринен добави, че състоянието на повечето растения е същото като при обичайните за месец януари температури. ", "date": "2020.01.27", "title": "Еколог посочи опасностите от зимата без сняг"}
{"url": "http://epicenter.bg/article/Ilhan-Kyuchyuk-ot-Aushvits--Nikoga-poveche-ne-tryabva-da-dopuskame-razrushitelnata-sila-na-omrazata-v-Evropa/205061/2/0", "text": "Делегация на Европейския парламент участва в церемония по повод международния ден на Холокоста. На 27 януари тази година се отбелязват 75 години от освобождаването на Аушвиц – Биркенау, лагерът на смъртта, в който нацистите избиват 1.1 млн. души, повечето от които – евреи. България изиграва важна роля през този период, като единствената държава, която по време на Втората световна война предотвратява депортацията на свои граждани към нацистки концлагери, спасявайки близо 48 000 евреи. Юбилейната церемония тази година събра държавни глави и представители на близо 50 държави от цял свят, както и представители на Европейската Комисия, Съвета на Европа, Европейския съвет, ООН и ЮНЕСКО и оцелели от концентрационния лагер. „Не трябва да забравяме случилото се тук. Напротив – трябва да го припомняме и да проявяваме нулева толерантност към антисемитизма, както и към всяка друга форма на расизъм и дискриминация. За тях просто не може да има място в Европа – не и след изживяната болка от Втората световна война и тоталитарните режими. Никога повече не трябва да допускаме разрушителната сила на омразата. Нарастващите тенденции в тази насока са притеснителни и именно затова е нужно събития като днешното да се случват, преживелите да се изслушват – и да се напомня – че пожарът на ненавистта тръгва от малките жестове и думи на омраза. Да повтаряме едни и съши грешки и да очакваме различен резултат наистина би било лудост“, коментира евродепутатът от ДПС Илхан Кючюк, който присъства на възпоменателното честване. Делегацията на „Обнови Европа\", в която Кючюк взе участие включва и Председателя на политическа група „Обнови Европа“ - Дачиан Чолош, Първият заместник-председател на група „Обнови Европа“ - Малик Азмани, Заместник-председателя на ЕП, Никола Беер и евродепутати от други седем държави. Посещението включва и срещи с оцелели от концентрационния лагер и Президента на Република Полша - Анджей Дуда.  ", "date": "2020.01.27", "title": "Илхан Кючюк от Аушвиц: Никога повече не трябва да допускаме разрушителната сила на омразата в Европа"}
{"url": "http://epicenter.bg/article/Protestirashti-opitaha-da-nahluyat-v-MRRB--politsiyata-izpolzva-lyutiv-sprey-/205063/2/0", "text": "Полицията използва лютив спрей срещу протестиращи заради водната криза в Перник, които се събраха пред Министерството на регионалното министерство и поискаха оставката на правителството, предаде БНР. Беше направен опит за щурм на сградата.    Протестът е организиран от партия \"Възраждане\". Пред БНР лидерът й Костадин Костадинов заяви, че създаването на ВиК холдинг не би решило проблема с водната криза в Перник:    \"В момента, в който бъдат окрупнени водните дружества в страната, най-вероятно ще бъде предложено да се приватизират, което означава, че тези в момента управляващите престъпници искат да продадат и водите ни“.    След сблъсъците протестът се премести пред Министерския съвет.    Двама полицаи са пострадали при сблъсъците, уточниха от МВР.    \"Участници в протеста пред МРРБ са опитали да пробият полицейския кордон и да влязат в сградата. При действията им е счупена входната врата на министерството. Двама служители на реда са пострадали /от хвърлен предмет и удар с дръжката на знаме/. Оказана им е медицинска помощ. Въпреки предупрежденията, протестиращите не са изпълнили полицейските разпореждания. Това е наложило използването на помощно средство /лютив спрей/. Полицейското присъствие в района остава засилено с цел опазване на обществения ред. Установява се самоличността на провокиралите напрежението пред сградата\", гласи съобщението на МВР.    Исканията на протестиращите са: оставка на целия кабинет, не само заради водната криза в Перник, но и заради целия хаос в държавата. Пред МС движението е блокирано, има много повече полиция, а протестиращите са може би около 300 души.    Над 30 са пострадалите след използвания от полицията лютив спрей, съобщават от Спешната помощ.    На място са изпратени до момента шест линейки, като се насочват още. Част от пострадалите вече са откарани към Университетска болница \"Царица Йоанна\" в София.    Исканията на хората звучаха така:    \"С очаквания най-после да се вразумят и да си подадат оставката. Гафовете следват един след друг, не съм от Перник, аз съм от Видин“.    Много от хората са дошли от провинцията специално заради протеста пред регионалното министерство.  ", "date": "2020.01.27", "title": "Протестиращи опитаха да нахлуят в МРРБ, полицията използва лютив спрей "}
{"url": "http://epicenter.bg/article/Dots--Angel-Kunchev--Gripat-zasegna-nay-silno-detskata-vazrast-mezhdu-5-i-14-godini/205064/2/0", "text": "В грипна епидемия изцяло или в отделни общини са около една трета от областите. Това каза на брифинг главният държавен здравен инспектор доц. Ангел Кунчев, предаде Агенция „Фокус“.   „Не бих казал, че има нещо съвършено ново и различно относно грипната епидемия. За миналата седмица заболеваемостта се вдигна значително и стигна 227 на 10 хиляди души, което е близо до епидемичните стойности. Може и да има национална епидемия, но е малко вероятно. По простата причина, че поради голямата динамика тези области, които първи влязоха в епидемия, най-вероятно първи ще излязат и вероятно няма да има такава седмица, в която всички области едномоментно да излязат в епидемия“, обясни той. „Мерките се прилагат от съответните власти и се изпълняват за съответния период. Имайте предвид, че при грипа бързо се вдига, после бързо и пада заболеваемостта“, допълни още доц. Кунчев.    \"Грипът засегна най-силно детската възраст, възрастта между 5 и 14 години. Следвана от възрастта до пет години и след това младежката възраст. Обяснението е, че вирус с подобна генетична характеристика е циркулирал и по-рано и много от възрастните хора имат някаква степен на имунитет. Вирусът съвпада и със състава на ваксините, които бяха предложени. Надяваме се, че и това оказва някакво влияние“, обясни той. Доц. Кунчев допълни, че тази година се наблюдава по-ниска заболяемост сред активно трудещите се и възрастовата група над 65 години.   „Тази година имахме един паритет между H1N1 и H3N2 дълго време плюс паралелна циркулация на „Виктория“ щамовете. Сега вече от последните две седмици започва да се чувства повече H3N2 и поне по данните от последната седмица 88 % са положителните проби за H3N2, а 51 за H1N1. Залята е лабораторията със серуми, работи почти денонощно“, допълни още доц. Кунчев.   От МОН съобщиха, че днес е преустановен учебният процес в 674 училища в страната.    ", "date": "2020.01.27", "title": "Доц. Ангел Кунчев: Грипът засегна най-силно детската възраст между 5 и 14 години"}
{"url": "http://epicenter.bg/article/Vapreki-razvoda--Andzhelina-i-Brad-s-novo-biznes-nachinanie/205023/10/100", "text": "Митичната бивша холивудска двойка Анджелина Джоли и Брад Пит през 2008 година  купи имението Миравал с площ 500 хектара, от които 50 хектара лозя, в южния френски департамент Вар за 40 милиона евро. Сега, след провансалското розе, двамата се впускат в производство на шампанско розе, информира Франс прес. \r\n \r\n Лозарското имение, притежавано от Анджелина Джоли и Брад Пит заедно с местната винаро-лозарска фамилия Перен, влиза в съдружие с производителя на шампанско Пиер Петерс в Менил-сюр-Оже в североизточния департамент Марна, за да основат марка за производство на розе.   \" \", обясни Родолф Петерс, ръководител на имението.   \" \", допълни Пиер Петерс.   По думите му въпросът е да се постигне възможно най-високо качество благодарение на опита на фамилията Перен и имението Миравал при производството на розе, в съчетание с опита на Пиер Петерс при обработката на високите класи бяло шампанско и на розе, добито от смес от бяло и червено грозде.   Това е фамилен проект между Анджелина Джоли, Брад Пит и техните деца, заедно с познаващите се отдавна лозаро-винарски фамилии Перен и Петерс, посочи говорителка на имението Миравал, предаде БТА. Тя уточни, че по проекта се работи от 3-4 години, но засега не се знае кога ще бъде пуснато новото вино.", "date": "2020.01.27", "title": "Въпреки развода, Анджелина и Брад с ново бизнес начинание"}
{"url": "http://epicenter.bg/article/Ruski-top-astrolog-potvardi-strashna-prognoza-na-Vanga-za-fevruari/205054/10/0", "text": "Прeз 2020 гoдинa ни чaкaт някoлкo зacтрaшитeлни пeриoдa, при кoитo ca възмoжни aвaрии, кaтacтрoфи и рaзлични извънрeдни cитуaции. Вcички тeзи пeриoди щe бъдaт cвързaни cъc cлънчeви или лунни зaтъмнeния, a прeз тaзи гoдинa имa шecт oт тях. Пo трaдиция дeнят нa зaтъмнeниeтo, кaктo и три дo пeт дни прeди и cлeд нeгo, ca нaй-oпacнитe дни. Тoвa зaяви acтрoлoгът Влaд Рoc.   Прeз нacтъпилaтa гoдинa ни чaкaт чeтири лунни зaтъмнeния (10 януaри, 5 юни, 5 юли и 30 нoeмври) и двe cлънчeви (21 юни и 14 дeкeмври). Cпoрeд Влaд Рoc прeз януaри, юни и дeкeмври чoвeк трябвa дa бъдe пoдгoтвeн зa нaй-oпacнитe пeриoди, зaщoтo прeз тях имa виcoк риcк oт инцидeнти, бeдcтвия, причинeни oт чoвeкa и бeзрeдици oт прирoдни cтихии.   Първият и мoжe би нaй-трудният пeриoд прeз 2020 г., cпoрeд Рoc, ни oчaквa в caмoтo нaчaлo нa гoдинaтa, кoгaтo връзкaтa нa Caтурн мeжду Плутoн, кoятo щe cтaнe прeз януaри и нaчaлoтo нa фeвруaри в знaкa нa Кoзирoг, щe бъдe утeжнeнa oт мaлък „пaрaд нa плaнeтитe“. Пoд тoзи cъщия знaк беше и луннoтo зaтъмнeниe нa 10 януaри.   \"В cъщoтo врeмe ca възмoжни нe caмo трудни, нo и кaтacтрoфaлни cитуaции. Cпoрeд някoи прoрoчecтвa ca възмoжни eкcплoзивни cитуaции в Eгипeт, Либия, Ирaн и Изрaeл, къдeтo мoжe дa ce cлучи ужacявaщ кoнфликт или дa ce cлучи мaщaбнa тeрoриcтичнa aтaкa, включвaщa Иcлямcкa държaвa\", кaзa Влaд Рoc. Ocвeн тoвa acтрoлoгът oтбeлязвa, чe звeздитe пoкaзвaт възмoжнocттa зa мaщaбнo прирoднo бeдcтвиe в тoзи пeриoд.   \"Прeз януaри и нaчaлoтo нa фeвруaри мoжe дa ce cлучи глoбaлнa кaтacтрoфa, кaтo изригвaнeтo нa мнoгo мoщeн вулкaн или пaдaнeтo нa мeтeoрит или acтeрoид. Тaкaвa кaтacтрoфa зacтрaшaвa oт унищoжeниe eкocиcтeмaтa или живoтa нa цял кoнтинeнт зa дългo врeмe\", пoдчeртa Рoc.   Източник: Канал 3", "date": "2020.01.27", "title": "Руски топ астролог със страшна прогноза за февруари, очакват ни еко катастрофи и бедствия"}
{"url": "http://epicenter.bg/article/Bashtata-na-Megan-shte-se-radva-da-ya-vidi-v-sada/205080/10/99", "text": "Томас Маркъл, бащата на Меган, херцогинята на Съсекс, е готов да се изправи срещу дъщеря си в съда.     Той каза още, че тя и принц Хари са наранили кралица Елизабет Втора с изненадващото си решение да се откажат от кралските си ангажименти. Хари и Меган се споразумяха с кралицата занапред да не изпълняват функциите на висши членове на британското кралско семейство заради желанието си да се издържат сами и да установят своя \"прогресивна нова роля\".   \" \", каза Томас Маркъл в интервю за предаването \"Добро утро, Великобритания\" на iTV.   \" \", допълни Томас Маркъл.   Той живее в Мексико и в редица тв интервюта критикува дъщеря си, като обяснява, че това е единственият начин да общува с нея. Меган Маркъл не коментира отношенията с баща си, но нейни приятели споделиха пред сп.\"People\" миналата година, че баща й не търси контакти с нея и че тя е много разстроена от действията му.   Томас Маркъл не присъства на сватбата на Меган и Хари през 2018 г. заради здравословни проблеми и оттогава дъщеря му не общува с него. Баща й твърди, че никога не се е срещал с принц Хари, нито с внука си Арчи.   Томас Маркъл може да се срещне с дъщеря си в съда. Тя съди в.\"Mail on Sunday\" за публикации в нарушение на нейните основни права и авторските й права относно писмо, което тя е изпратила на баща си, предава БТА. Вестникът смята да го привлече като свидетел.   \" \", каза Томас Маркъл. Той твърди, че е помолил вестника да публикува писмото.", "date": "2020.01.27", "title": "Бащата на Меган Маркъл ще се радва да я види, дори и в съда"}
{"url": "http://epicenter.bg/article/Elhite-na-talanta-na-fondatsiya--quot-Stoyan-Kambarev-quot--sbadnaha-mechti/205096/10/0", "text": "   бе поредната блестяща идея на Фондация „Стоян Камбарев“, която от години осъществява конкретни творчески проекти на откритията си, но за първи път включва и социален елемент.   Екипът на Фондацията, заедно с любезното партньорство на Столична Община и PРО PLANTS,  създаде нещо красиво и вдъхновяващо, което радва близо два месеца всички столичани и гости на града, които се снимаха и прекарваха част от деня си на прелестната светлинна алея пред НДК, която се превърна в ново любимо място в София.    На нея бяха разположени 35 приказно украсени елхи, подарени от Коледните благодетели на Фондацията - частни лица и фирми, чрез дарителска кампания, в подкрепа на младите таланти на България.   Първи подкрепени от благотворителната кампания   бяха 10 талантливи деца и техните многодетни семейства в нужда. Тези даровити деца, станаха част от голямото семейство на Фондация „Стоян Камбарев“, която ще следи тяхното развитие и ще ги подкрепя и в бъдеще, като започна с пълното    Така родителите им ще имат глътка въздух и ще бъдат спокойни за тяхното бъдеще   Избраните млади таланти са от цяла България-  Лъки в Родопите, Смолян, Варна, Велико Търново, Кърджали, Бургас, Хасково и София. Всички те дойдоха с големите си сплотени семейства и участваха на празничния Коледен концерт на Общината, наред с музикалните открития и звезди на Фондация „Стоян Камбарев“.   След концерта, на специално събитие в Литературен клуб ПЕРОТО, НДК, даровитите деца получиха планина от подаръци от всички коледни благодетели, както и много ваучери за покупки от хранителни вериги, търговски центрове, книжарници и др.          - сподели актрисата и продуцент Деси Тенекеджиева, вдъхновител и председател на Фондация „Стоян Камбарев“, която вече 11 години сбъдва мечтите на младите и талантливите.   По Коледа,   станаха и прекрасен декор към новия видео клип на прелестната певица и откритие на Фондацията – Мария Славова към класиката „Ave Maria”.   Но, всичко хубаво си има край. В случая обаче той е само ново начало. Лампичките и празничната украса на   са вече свалени, а дръвчетата са подарени на Столична Община и ще бъдат залесени, в средата на март в   - продължение и символ на каузата на кампанията.   Идеята е коледната инициатива на Фондация „Стоян Камбарев“ да стане традиционна и в София, след 10 години да има стотици нови дървета, благодарение на всички коледни добродетели и партньори.    се осъществи с изключителното партньорство на Столична Община и на PRО PLANTS- лидер в озеленяването и ландшафтния дизайн, който направи най- сериозното дарение и подари всички живи елхи на кампанията.   Сред  изпъкват имената на  големи и уважавани компании, които от години подкрепят талантите на Фондацията като УниКредит Булбанк, Аурубис България, WILKINSON Sword, A1, Технополис, MERCI, Proderma, Дарик Радио и NOVA Film.    са очарователните г-жа Нели Беширова, Цвети Николова от Катаржина Естейт, адв. Анна Попова и новите приятели на Фондацията г-жа Гергана Ташкова, адв. Галина Петрова, както и бизнесменът  г-н Нешо Миранов.   Фондация „Стоян Камбарев“ благодари сърдечно и на новите си партньори Kaufland България, ПОК Съгласие, строително-инвестиционната компания BLD, Easy Credit, Кари Резидънс, SBTech, Практикер, Перно Рикар България, The Burgiss Group, Methodia Web, Eco Gloube consulting company,магазини за платове Cacadu и ГРЕЙТ БЕЪРТехнолоджи- България, както и на екипа по корпоративна и социална отговорност на Актавис.   Домашният празничен уют на всички избрани таланти и семействата им беше осигурен от IKEA. Всеки един от Коледните Благодетели зарадва даровитите деца и многодетните им семейства с невероятни изненади. В благотворителната коледна акция   с ваучери и продуктови подаръци се включват още много приятели като TendenZ, Дилмано Дилберо,  BeColor, Лактоком, NewEvents Vision и други.   Ако искате да се включите и да научите повече, може да го направите на сайта на Фондация „Стоян Камбарев“  .", "date": "2020.01.27", "title": "Елхите на таланта на фондация \"Стоян Камбарев\" сбъднаха мечти"}
{"url": "http://epicenter.bg/article/Broeni-dni-do-8-te-godishni-hip-hop-nagradi/205103/10/0", "text": "На 6 февруари зала ЕФЕ на хотел Маринела ще събере по традиция  на бляскава церемония всички български аренби и хип хоп артисти на едно място. Емоции, стайлинг, готини хора и много добра музика ви очакват на най-голямото музикално събитие на годината.   На кого ще връчи статуетката \" Рапър на годината \" шесткратния носител на титлата 100 KILA  ще разберете съвсем скоро.   На сцената с  разтърсващи изпълнения ще видим 100 KILA,  Homelesz, The top Stoppers, Secta, Remi Toin & Internation Dance Academy 360, Masurski & Coco, Дара Екимова и на финала едно специално шоу от Ъпсурт.   Водещи на церемонията  Wosh MC и Yoko.   Афтър парти  след 00.00 часа в клуб ЕХЕ, където с всички победители може да празнувате заедно. Всеки който си е закупил билет за церемонията получава на място и своя фри пас за най-доброто афтър парти с участието на АМОК и ACBG.   Искаш да бъдеш част от най-голямото хип хоп събитие на годината 359 Awards 2020, може да закупиш своите билети в мрежата на Eventim и Bilet.bg , както и на консиерж в х-л Маринела.   За последни ВИП  места и последни промо билети може да се обадите и на + 359 879 444 485 \r\n \r\n \r\n \r\n", "date": "2020.01.27", "title": "Броени дни до 8-те годишни хип хоп награди"}
{"url": "http://epicenter.bg/article/Kritichen-den--Badete-razumni-pri-vzimane-na-resheniya-i-shofirane/205106/10/101", "text": "Основна цифрова характеристика – 1, 2, 4, 5, 6, 8. Ден за преживяване на криза. Часова характеристика:  Съдбовно правило: Любовта и добрината са моето скрито оръжие!  Мото: Аз градя прекрасно бъдеще!  Позитивно утвърждение: Вярвам, че животът е чудесен!   ", "date": "2020.01.27", "title": "Критичен ден! Бъдете разумни при взимане на решения и шофиране"}
{"url": "http://epicenter.bg/article/I-fenovete-na--quot-Loko-quot--Pd-na-bunt--Naprezhenieto-eskalira--iskame-sreshta-s-Borisov--/205055/8/0", "text": "Фенклубът на \"Локомотив\" Пловдив настоява за спешна среща с министър-председателя Бойко Борисов. Причината за това е, че привържениците на \"черно-белите\" не са доволни от това, че държавата е готова да дострои стадион \"Христо Ботев\", а за стадион \"Локомотив\" не са предвидени средства, предава бТВ.    \"Базите в Пловдив са в много лошо състояние. На стадион \"Локомотив\" през 2004 година падна цяла трибуна. Веселин Марешки обеща пред 2500 фена да направи трибуна \"Бесика\", но не го направи. Затова ще поискаме от премиера, ако не може да стане стадион \"Пловдив\", то тогава колкото пари се дадат за стадион \"Христо Ботев\", то толкова да се дадат и за стадион \"Локомотив\", категорични са феновете на \"смърфовете\".    \"В сряда бяхме 200 човека с 200 коли. Можеше да блокираме града, но след разговори с полицията решихме да не го правим и да спазим добрия тон. Затова първо искаме среща с Бойко Борисов. Искахме среща между фенове на \"Локомотив\", \"Ботев\", представители на Общината и държавата, но такава не се състоя\", казаха още запалянковците.    \"Ние не сме против да се построи стадион \"Христо Ботев\". Нека се знае. Но щом ще се помага на единия клуб, нека се помогне и на другия. Ние не смятаме, че държавата е длъжна на никой. Но щом е решила да обърне лице към спорта, нека тогава да се гледа най-разумното нещо, а именно изграждане на стадион \"Пловдив\". Нямаме план, какво ще предприемем, ако не бъдем чути. Много е лесно да блокираме кръстовища и да кажем: \"Искаме стадион\". Всичко зависи от желанието на държавата, затова искаме и среща. Кметът каза, че финансирането ще е държавно и той ни препрати към премиера. Да, може да се стигне до протести, защото напрежението ескалира и за това е добре този въпрос веднъж завинаги да се реши\", допълниха феновете на \"Локо\".  ", "date": "2020.01.27", "title": "И феновете на \"Локо\" Пд на бунт: Напрежението ескалира, искаме среща с Борисов! "}
{"url": "http://epicenter.bg/article/Grigor-Dimitrov-se-sboguva-emotsionalno-s-Kobi-Brayant--Edin-ot-moite-geroi-si-tragna-tvarde-rano-/205109/8/0", "text": "Най-добрият български тенисист Григор Димитров изрази тъгата си от смъртта на баскетболната легенда Коби Брайънт.    \"Един от моите герои си тръгна твърде рано. Ти вдъхнови милиони деца по света и се чувствам щастливец, че съм едно от тях. Твоята страст към спорта бе заразна! Почивай в мир, Мамба\", написа Димитров в своя профил в социалната мрежа Инстаграм.    Брайънт и още осем души, в това число и 13-годишната му дъщеря Джиана, загинаха в неделя, когато хеликоптерът, с който са пътували, се разби в покрайнините на Лос Анджелис.  ", "date": "2020.01.27", "title": "Григор Димитров се сбогува емоционално с Коби Брайънт: Един от моите герои си тръгна твърде рано "}
{"url": "http://epicenter.bg/article/FATs--Zashto-Kitay-ne-kaza-tsyalata-istina-za-noviya-koronavirus-/204999/7/0", "text": "Разрастването на новата епидемия в Китай ни кара да се съмняваме в желанието на китайските власти за прозрачност. Те явно са убедени, че гражданите трябва да знаят само онова, което държавата смята за правилно.  Този път китайското ръководство информира света и собственото си население за новия вирус по-бързо, отколкото преди 17 години по време на кризата с Тежкия остър респираторен синдром (ТОРС). Това е добре.   Но онова, което постепенно научаваме за мащабите и протичането на епидемията, поражда сериозни съмнения доколко властите в Китай, поне местните, действително имат желание да осигуряват прозрачност.   В първите три седмици след избухването на заразата правителството в Ухан явно е укривало и омаловажавало редица неща. Но това не е някакъв местен проблем, а резултатът от една система, която иска на всяка цена да поддържа фасадата на стабилността. В тази система изричането на неприятни истини по правило води до неприятности.    Лекарите в Ухан, решили да привлекат вниманието на обществеността към опасностите, свързани с новия вирус, бяха сплашени. Журналистите, които искаха да информират за това, бяха цензурирани и възпрепятствани да го сторят. Гражданите, които вероятно знаеха повече, отколкото би се харесало на полицията, бяха санкционирани под предлога, че разпространяват слухове. Болничният персонал очевидно бе инструктиран да укрива сведенията за заразени лекари и санитари. По този начин вероятно дори и от заетите със случая учени са били скрити важни данни за пренасянето на вируса от човек на човека.    Истината излиза наяве само след официално разрешение  Фактът, че официалният брой на заразените в Китай започна да нараства рязко едва след като китайският лидер Си Цзинпин призова за борба с епидемията, показва колко политизирано е отношението към информацията в Китай, дори и да е въпрос на живот и смърт.   От самото начало не звучеше правдоподобно твърдението на китайците, че първите случаи на заболяването извън Ухан са били установени в чужбина, а не в други китайски градове.   Заседанията за подготовката на тазгодишното събрание на Народния конгрес навярно са били една от причините за нежеланието на местното правителство бързо да уведоми населението за опасността. Всичко това отне ценно време, което позволи на вируса да се разпространи.    Партийното ръководство открито си призна, че е наясно с този проблем, когато публично заплаши всичките си кадри, че \"ще бъдат заклеймени на позорния стълб за вечни времена\", ако премълчават за случаите на новата болест.   Държавният съвет дори откри онлайн платформа, на която гражданите да подават сигнали за укриване на информация от местните власти. Всичко това би било чудесно, ако ставаше дума за прозрачност. Но въпросната инициатива навярно ще послужи за това цялата отговорност за пропуските да се прехвърли на местните кадри.   Та нали същото централно правителство бе дало указания на своя пропаганден апарат да информира максимално пестеливо за здравната криза, за да не се стига до паника. То бе наредило и на държавните цензори да трият от интернет всички дискусии, свързани с епидемията. Същината на проблема е в разбирането на властите, че гражданинът трябва да знае само онова, което държавата смята за правилно.    Китайците отдавна са си направили съответните изводи. Те не вярват на официалните съобщения на властите. Но и това е проблематично, тъй като стимулира разпространяването на конспиративни теории, които държавата всъщност би искала да предотврати.   Репресивният климат на отминалите години накара да замлъкнат много от гласовете на истината в средите на гражданското общество, които можеха да противодействат на това развитие.    И все пак: малкото частни медии в Китай сега изживяват звездния си час. Тези дни те разпространяват подробни информации за положението в Ухан – навярно това става дори с позволението на цензуриращата служба, която този път не ги възпрепятства.    Истинска воля за прозрачност?    И сътрудничеството с международната общност сега протича значително по-добре, отколкото по време на кризата с ТОРС преди 17 години. Този път Китай своевременно разгласи информацията за генетичния код на вируса, за да позволи на властите в чужбина бързо да разпознават заразените. Но има едно нещо, което е останало непроменено от 2003-та насам: волята за прозрачност стига само дотам, докъдето е политически приемливо за властите.    Фаталното мълчание на китайските власти преди 17 години – през първите три месеца на кризата с ТОРС - бе свързано най-вече с това, че страната се намираше във фаза на политически преход. Ху Дзинтао тъкмо бе застанал на върха на Комунистическата партия и се готвеше да стане президент. В подобни преломни времена всякакви отрицателни новини в Китай са нежелани. Това си остава така и до днес. Истинските мащаби на епидемията с африканската свинска чума през миналата година бяха прикрити, за да не нарушат блясъка на тържествата по повод 70-тата годишнина на Народната република. Това мълчание за щастие не отне човешки живот, но пък излезе твърде скъпо.    Frankfurter Allgemeine Zeitung  www.faz.net    Frankfurter Allgemeine Zeitung GmbH, Frankfurt am Main", "date": "2020.01.27", "title": "ФАЦ: Защо Китай не каза цялата истина за новия коронавирус "}
{"url": "http://epicenter.bg/article/Tri-raketi-udariha-posolstvoto-na-SASht-v-Bagdad/205020/7/0", "text": "Три от пет ракети, изстреляни в Багдад, са паднали върху посолството на Съединените щати, съобщава NOVA.   Една от ракетите ударила ресторант на дипломатическата мисия., в който вечеряли хора, като са ранени най-малко трима души. За първи път при подобни нападения има пострадали и ракети попадат директно върху посолството.   Засега никоя групировка не е поела отговорност за атаката, но Вашингтон обвинява подкрепяните от Иран военни формирования.   САЩ призоваха Ирак да изпълни задълженията си и да защитава дипломатическите институции на своята територия, след като няколко ракети паднаха близо до посолството на Вашингтон в Багдад. Това заяви говорител на държавния департамент на САЩ, съобщава РИА Новости, цитирана от Агенция \"Фокус\". \"Наясно сме с информацията за ракетни атаки върху международната (зелена) зона. Призоваваме иракските власти да изпълнят задълженията си за защита на дипломатическите обекти\", заявиха от Държавния департамент. Американската дипломация отбеляза, че ситуацията в Ирак \"остава напрегната\", а \"подкрепяните от Иран групировки продължават да представляват заплаха за сигурността в Багдад. Зелената зона в Багдад от месеци е обект на ракетни атаки, но за първи път обстрелът е директно над територията на американското посолство.  ", "date": "2020.01.27", "title": "Три ракети удариха посолството на САЩ в Багдад"}
{"url": "http://epicenter.bg/article/Niderlandiya-se-izvini-za-presledvaneto-na-evrei-prez-Vtorata-svetovna-voyna/205030/7/0", "text": "Нидерландският премиер Марк Рюте се извини от името на правителството за преследването на евреи през Втората световна война, предадоха Франс прес и ДПА, цитирани от БТА.    Рюте поднесе извиненията днес на церемония в Амстердам по случай 75-годишнината от освобождаването на нацисткия концлагер \"Аушвиц\" на 27 януари 1945 година.    \"Сега, когато последните оцелели са още между нас, поднасям извинения от името на правителството за действията на властите по онова време\", заяви премиерът. Това е първото извинение на правителството за преследването на евреите в Нидерландия и масовото им депортиране към лагерите на смъртта. От общо 140 000 евреи по онова време в Нидерландия, 102 000 не са оцелели.    През 2000 година тогавашният премиер Вим Кок поднесе извинения за \"леденото посрещане\" на оцелелите от лагерите при завръщането им в страната, която е била окупирана от германците от 1940 до 1945 година.    Днес Рюте изрази съжаление, че прекалено много холандски чиновници са изпълнявали заповедите на окупатора.  \"75 години след \"Аушвиц\" антисемитизмът още е сред нас. Ето защо трябва изцяло да признаем какво се е случило през онази епоха и да го изречем на висок глас\", призова нидерландският министър-председател.", "date": "2020.01.27", "title": "Нидерландия се извини за преследването на евреи през Втората световна война"}
{"url": "http://epicenter.bg/article/Merkel-shte-nastoyava-za-nachalo-na-pregovori-za-prisaedinyavane-s-Albaniya-i-Severna-Makedoniya/205042/7/0", "text": "Германският канцлер Ангела Меркел заяви, че ще настоява за начало на присъединителни преговори с Албания и Северна Македония на срещата на върха на ЕС през март, съобщи Ройтерс, цитирана от БТА. \"Преди всичко ние искаме да постигнем споразумение на следващия Европейски съвет през март за начало на преговори за присъединяване с Албания, а също със Северна Македония\", заяви Меркел пред журналисти в Берлин на среща с албанския премиер Еди Рама. \"И двете страни постигнаха много. Ние ще работим усилено, за да постигнем желаните резултати през март\", каза Меркел.  ", "date": "2020.01.27", "title": "Меркел: Ще настояваме за започване на преговорите с Албания и Северна Македония през март"}
{"url": "http://epicenter.bg/article/Polsha-shte-kupi-ot-SASht-32-iztrebitelya-F-35-za-4-6-mlrd--dolara/205043/7/0", "text": "Полша ще сключи договор със САЩ за закупуване на 32 изтребителя от пето поколение Ф-35 за 4,6 милиарда долара, съобщи полският министър на отбраната Мариуш Блашчак, цитиран от ТАСС и ДПА.    Сделката ще бъде подписана в петък в град Демблин на река Висла, където има голяма база за обучение на пилоти, съобщи министърът в Twitter.    Компанията производител \"Локхийд Мартин\" заяви, че първите изтребители може да бъдат доставени на Полша през 2024 г., съобщи полската информационна агенция ПАП.", "date": "2020.01.27", "title": "Полша ще купи от САЩ 32 изтребителя Ф-35 за 4,6 млрд. долара"}
{"url": "http://epicenter.bg/article/Patnicheski-samolet-sas-110-dushi-na-borda-se-e-razbil-v-Afganistan/205044/7/0", "text": "Самолет на държавната афганистанска авиокомпания Ariana Airlines се е разбил в провинция Газни, югозападно от столицата Кабул, съобщава Ройтерс, като се позовава на три официални местни източници.   На борда е имало 110 души, но според местната телевизия TOLOnews пътниците са били 83, съобщи БНР.   Самолетът е изпълнявал полет от летище Херат до индийската столица Делхи. Според Би Би Си причина за катастрофата е техническа неизправност. След удара в земята машината се е запалила, уточнява \"Мирър\".   Предполага се, че самолетът се е разбил в планински район, който е контролиран от талибаните. Представители на местните власти потвърдиха, че самолета се е разбил в провинция Газни, като уточниха, че инцидентът е станал близо до района на Дех Як.   На мястото на инцидента са изпратени екипи на специалните служби.   Засега не се съобщават повече подробности.  ", "date": "2020.01.27", "title": "Пътнически самолет със 110 души на борда се е разбил в Афганистан"}
{"url": "http://epicenter.bg/article/Osmyaha-logoto-na-Kosmicheskite-sili-na-SASht--prilichalo-na-tova-ot-seriala--Star-trek--/205053/7/96", "text": "Президентът на САЩ Доналд Тръмп разкри новото лого на Космическите сили на страната, което доведе до сравнения от страна на много критици със символите от популярния сериал „Стар трек“, предават AFP и \"Фокус\".    Логото представлява символ, приличащ на глава на стрела, обграден от орбитиращ обект, със звезди на заден фон. За много фенове на сериала, това лого твърде много напомня на символиката на „Обединената федерация от планети“.    Говорителят на американските Космически сили обаче оправда дизайна и заяви, че логото е част от символиката на военновъздушните космически организации на страната още от 1961 г., преди първия епизод на „Стар трек“ да бъде излъчен.    „След консултации с нашите велики военни лидери, дизайнери и други, с удоволствие ви представям новото лого за Космическите сили на САЩ, шестия род войски на нашата прекрасна армия“, написа Тръмп в социалната мрежа Туитър по-рано.    Съобщението му веднага привлече шеговити критики, като един от потребителите в мрежата написа: „По-скоро е трябвало да се консултираш с адвокатите на Джийн Родънбери“, като имаше предвид създателя на популярния сериал.  ", "date": "2020.01.27", "title": "Осмяха логото на Космическите сили на САЩ, приличало на това от сериала „Стар трек“ "}
{"url": "http://epicenter.bg/article/V-Rusiya-zadarzhaha-yaponets-pri-opit-za-poluchavane-na-sekretna-informatsiya/205059/7/0", "text": "Гражданин на Япония е задържан при опит да получи секретни материали за руския военен потенциал, съобщи ТАСС, цитира Канал 3.    От Министерството на външните работи информират, че \"на 25 декември 2019 г. при опит да получи секретни материали за руския военен потенциал в Далечния Изток служителите на руските правоохранителни органи във Владивосток са задържали гражданин на Япония\".    В министерството е извикан високопоставен дипломат на японското посолство в Москва и му е връчена протестна нота във връзка с противоправните действия на заловеното лице.    Руската страна е предоставила срок от 72 часа на японеца да напусне територията на Русия.    По информация на РИА Новости, задържаният е пребивавал в Русия с журналистическа виза и вече е отпътувал за родината си.", "date": "2020.01.27", "title": "В Русия задържаха японец при опит за получаване на секретна информация"}
{"url": "http://epicenter.bg/article/Izchezna-ruskata-aktrisa--izigrala--quot-Meri-Popinz-quot-/205065/7/0", "text": "Актрисата Наталия Андрейченко изчезна в Канкун, където живее, съобщи ТАСС, цитира Нова.тв.   За изчезването на Андрейченко написа представителят ѝ Ян Тунцев в Instagram. Той каза пред ТАСС, че не може да се свърже с нея повече от ден.   За последен път актрисата е видяна на гости на приятелка в Канкун. Там тя се е оплакала от лошо самочувствие и умора. След като се качила в автомобила си, никой не може да се свърже с нея.   Наталия Андрейченко стана известна с филма \"Сибириада\" на Андрей Кончаловски. Тя участва също във \"Военно-полеви роман\", \"Мери Попинз, довиждане\".", "date": "2020.01.27", "title": "Изчезна руската актриса, изиграла \"Мери Попинз\""}
{"url": "http://epicenter.bg/article/Emanyuel-Makron-otbelyaza-rolyata-na-Chervenata-armiya-za-osvobozhdavaneto-na-Aushvits/205066/7/0", "text": "Френският президент Еманюел Макрон отбеляза ролята на съветските войници в освобождаването на нацисткия лагер Аушвиц-Биркенау в Полша, предава TACC, цитирана от \"Фокус\". Tой изнесе реч в парижкия музей на Холокоста по време на церемония по случай 75-годишнината от освобождението на Аушвиц. „На 27 януари 1945 г. смелите войници на Червената армия влязоха през бодливата тел на територията на концентрационния лагер. В онзи момент те не знаеха, че вървят по пепелта на огромен масов гроб, в който са загинали над милион души\", каза Макрон. До освобождението му, в лагера са били измъчвани и убивани над 75 хил. французи. \"Наше задължение е да помним миналото, да помним всички жертви на Холокоста, за да изградим настоящето\", продължи Макрон. \"За тази трагедия е необходимо постоянно да се разказва на новото поколение“. Френският президент предупреди за опасността антисемитизмът да се събуди отново в Европа. „Връщането на антисемитизма не е проблем за евреите, той е проблем за всички нас“, подчерта той. Макрон добави, че Европа не може да се примири с расизма, отричането на престъпленията на нацистите, както и с посегателството върху историческото наследство и идеали“. „Не трябва да се поддаваме на това“, подчерта френският лидер. \"Работата за увековечаване на паметта на жертвите не е завършена. Необходимо е да се съберат всички факти, за да се борим със забравата\", заяви още той. „Това е задачата на музея на Холокоста, където днес (27 януари) ще бъде открита актуализирана паметна плоча“, каза той. Съвременното общество, подчерта Макрон, има „дълг към жертвите и към хората, спасили евреите“. Днешният ден, 27 януари, е международният ден за възпоменание на жертвите от Холокоста. Преди 75 години най-големият нацистки концентрационен лагер Аушвиц-Биркенау е освободен от Червената армия. Според различни източници между 1,5 и 2 млн. души от различни националности, включително около 15 хил. съветски граждани, са загинали в лагера.  ", "date": "2020.01.27", "title": "Еманюел Макрон отбеляза ролята на Червената армия за освобождаването на Аушвиц"}
{"url": "http://epicenter.bg/article/Kremal--Polsha-ne-e-pokanila-Putin-za-otbelyazvaneto-na-75-godishninata-ot-osvobozhdenieto-na-Aushvits/205069/7/0", "text": "Говорителят на руския президент Дмитрий Песков заяви, че Полша не е поканила Владимир Путин за отбелязването на 75-годишнината от освобождението на концентрационния лагер Аушвиц-Биркенау, предава РИА Новости, цитирана от \"Фокус\".    Представителят на Кремъл заяви, че посланикът на страната във Варшава ще представлява Русия. Сега дипломатическата мисия в полската столица се оглавява от Сергей Андреев.    Съветските войски освободиха концлагера на 27 януари 1945 г. ООН определи тази дата като Международен ден за възпоменание на Холокоста.  Около 200 бивши затворници от концлагера и делегации от повече от 50 държави пристигнаха, за да участват в мероприятията в Освиенцим.    Аушвиц-Биркенау е бил най-големият и дълготраен нацистки лагер за изтребване на затворници, основно евреи и затова се е превърнал в един от основните символи на Холокоста. През годините на войната там намират смъртта си около 1,4 милиона души, от които около 1,1 милиона са евреи.    В средата на декември Владимир Путин заяви, че Полша е сред страните, които са сключили споразумение с нацистка Германия, а Русия разполага с документи, потвърждаващи подобни преговори.    По-специално държавният глава описа как полският посланик в Третия Райх е обещал да издигне паметник на Адолф Хитлер за плановете за изпращане на евреи в Африка. Путин го нарече „антисемитско прасе“.    Варшава не призна този факт и руският посланик беше извикан във външното министерство на страната. Думите на Путин предизвикаха възмущение сред полските власти, които се опитват да обвинят за началото на войната СССР, като се позовават на Пакта Молотов-Рибентроп.  ", "date": "2020.01.27", "title": "Кремъл: Полша не е поканила Путин за отбелязването на 75-годишнината от освобождението на Аушвиц"}
{"url": "http://epicenter.bg/article/Identifitsiraha-9-te-zhertvi-na-katastrofata-s-helikopter--pri-koyato-zagina-Kobi-Brayant/205070/7/0", "text": ", вече са идентифицирани. Близките на починалите са потвърдили самоличността им. На борда е имало тричленно семейство – бейзболният треньор на \"Ориндж Коуст Колидж\"  , неговата съпруга Кери и дъщеря им Алиса. Момичето е било сред съотборничките на Джиана. Част от злополучния полет е била и друга състезателка от отбора –  , придружавана от майка си Сара. Сред жертвите са също баскетболният треньор   която е преподавала в училището на дъщерята на Коби в Нюпорт Бийч и пилотът Ара Зобаян. Кристина Паскучи, колежка на загиналия пилот, обясни в Twitter, той е бил с квалификацията да лети и в облачно, мъгливо време.   Източник: Дарикнюз  ", "date": "2020.01.27", "title": "Идентифицираха 9-те жертви на катастрофата с хеликоптер, при която загина Коби Брайънт"}
{"url": "http://epicenter.bg/article/Kitay-e-vtoriyat-po-golemina-proizvoditel-na-orazhie-v-sveta-sled-SASht/205073/7/0", "text": "Китай изпреварва Русия в областта на производството на оръжие и заема второто място след САЩ, пише германското издание „Зюддойче Цайтунг”. Данните са на Международния институт за изследване на мира в Стокхолм SIPRI.    Анализаторите от SIPRI правят това заключение на базата на получени данни за периода 2015 – 2017 г. за производството на четирите най-големи китайски оръжейни производители. Тези оръжейни концерни са продали оръжие на обща стойност 54,1 милиарда долара (49 милиарда евро), което е с 16 милиарда долара повече от продажбите на първите десет най-големи руски компании. Четирите китайски компании работят в областта на аерокосмическите технологии, електрониката и сухопътните системи.    Въпросните китайски компании попадат сред 20-те най-големи оръжейни завода в света през 2017 г. В топ-20 за 2017 г. SIPRI включи 11 американски, 6 европейски и 3 руски фирми.    Според експертите, китайската оръжейна индустрия включва 10 големи оръжейни завода и един изследователски институт. За четири от тях изследователите на SIPRI са получили достоверна финансова информация, което им е дало възможност да направят съответните заключения и да оформят класацията.    Най-големият купувач на оръжие е самата Народна република. „Почти всички оръжия, които Китай произвежда, се купуват за нуждите на китайските военни“, твърдят експертите. Една от причините за това е, че Пекин иска да стане напълно независим от други държави по отношение производството на оръжие и технологии за военни нужди. В същото време е налице бавна тенденция на нарастване на търсенето в чужбина на китайско въоръжение. Въпреки това Китай е още далече от военния износ на Русия.    След 60-те години на миналия век и особено след 1999 г. Китай инвестира големи суми за модернизация на военната си индустрия. За разлика от повечето предприятия на Запад, китайските оръжейни предприятия се концентрират върху конкретно производство, като въздухоплаването или сухопътните системи.    ", "date": "2020.01.27", "title": "Китай е вторият по големина производител на оръжие в света след САЩ"}
{"url": "http://epicenter.bg/article/Germanskata-politsiya-razsledva-prodazhbata-na-bira-s-natsistki-simvoli/205074/7/0", "text": "Германската полиция разследва продажбата на бира, на чийто етикет са изписани нацистки символи. Разследването се води в навечерието на 75-тата годишнина от освобождаването на лагера на смъртта „Аушвиц“ и почитането на жертвите на Холокоста.   Пивото се продава в градчето Бад Бибра, провинция Саксония-Анхалт, пише Би Би Си, цитира бТВ. Етикетът на бутилката е кафяв – наподобяващ кафявите униформи на нацистите. Изобразен е и гербът на Третия райх – имперски орел, държащ лавров венец. Вътре във венеца обаче не присъства свастиката, а Железният кръст. Освен това името - Deutsches Reichsbräu („Бирената фабрика на Райха“) е изписано в традиционен готически стил – типичен за германската култура и често използван инструмент за неонацистка пропаганда.   Немски издания отбелязват, че символични числа са използвани за цената на бирата – 18 евро и 88 цента. Това е код на нацистите – първата и осмата буква от латинската азбука съвпадат с инициалите – А и Х – Адолф Хитлер, a 88 - Х и Х - oтговаря на поздрава „Хайл Хитлер“.   Във „Фейсбук“ Гьоц Улрих, който е част от областно ръководство в Източна Германия, публикува снимки на скандалната бира и изразява гневна позиция спрямо продажбата ѝ. „Чувствам се толкова засрамен. Най-лошото е, че бирата е разпродадена!“, подчертава той и обвинява неонацистки организации в умишлена провокация. Getränke-Quelle, в който се продавала бирата, е част от верига магазини, която вече се е разграничила от продажбата. Според немски медии за пръв път пивото било пуснато онлайн и било рекламирано от познат неонацистки активист – Томи Френек. Освен това той има и бар близо град Темар, Тюрингия, където се провежда ежегоден неонацистки фестивал.   Нацистките символи са забранени в Германия. Тяхната употреба е нелегална, ако има ясна връзка с нацистка или друга крайнодясна идеология. Немското законодателство толерира някои случаи, в които символите са, например, част от културен контекст.    Възпоменания се провеждат на територията на „Аушвиц“, намиращ се в южните части на Полша. По време на Третия райх там са убити около 1,1 млн. души, от които почти милион евреи.", "date": "2020.01.27", "title": "Германската полиция разследва продажбата на бира с нацистки символи"}
{"url": "http://epicenter.bg/article/Samoletat--koyto-se-razbi-v-Afganistan--e-na-amerikanskite-VVS--svalen-e-ot-talibanite/205091/7/0", "text": "Разбилият се самолет в Афганистан може да се окаже военен, а не пътнически. Мистерията се заплита още повече, след като местните власти уточниха, че не е цивилен полет, а от \"Ариана Афган еърлайнс\" отрекоха информацията, че машината е тяхна собственост.    Без да има официални потвърждения нито от официалните афганистански власти, нито от САЩ, талибаните поеха отговорност и твърдят, че те са свалили авиомашината. Видеокадри показват отблизо, че това е самолет \"Бомбардие\" на американските ВВС (E-11A BACN (Battlefield Airborne Communications Node), сериен 11-9358), отбелязва израелският сайт \"Аарец\", цитиран от Dariknews.   Самолетът е бил свален по време на разузнавателна мисия над окръг Дех Як, съобщи говорителят на талибаните Забиула Муджахид. По думите му, \"на борда му е имало \"мнозина\" военни\". Всички на борда са били убити, според Забихула Муджахид, включително високопоставени американски офицери, които са били служители на Централно разузнавателно управление, съобщава БТА.    Високопоставен служител на отбраната, разследващ катастрофата, заяви, че нито един висш служител на САЩ не е бил убит и добави, че все още разследва причината за катастрофата.    Информацията по случая все още е оскъдна и противоречива. По-рано днес имаше погрешна информация, че самолетът е на държавната афганистанска авиокомпания Ariana Airlines, но изпълнителният директор на авиопревозвача я опроверга, като заяви, че всички самолети на компанията са пристигнали на дестинациите си.  ", "date": "2020.01.27", "title": "Самолетът, който се разби в Афганистан, е на американските ВВС, свален е от талибаните"}
{"url": "http://epicenter.bg/article/SZO-korigira-otsenkata-si-za-koronavirusa---visoka-zaplaha-za-sveta-/205104/7/0", "text": "Световната здравна организация коригира днес оценката си за заплахата, свързана с появилия се в Китай коронавирус, като я промени от \"умерена\" на \"висока\" в международен план и призна, че е допуснала \"грешка във формулировката\" в предишните си доклади, предаде Франс прес, цитирана от БТА.    СЗО по-рано беше обявила, че рискът е \"много висок в Китай, висок на регионално ниво и умерен на международно ниво\".    \"Това беше погрешна формулировка и я поправихме\", каза за АФП говорителка на базираната в Женева организация.    Тази корекция не променя факта, че СЗО не смята ситуацията за \"извънредно положение за общественото здраве от международен мащаб\", допълни говорителката.    От началото на кризата СЗО публикува 6 доклада за ситуацията. Организацията използва термина \"извънредно положение за общественото здраве от международен мащаб\" в редки случаи на епидемии, изискващи енергичен световен отговор като например свинския грип H1N1 през 2009 г., вируса Зика през 2016 г. и треската Ебола в Западна Африка в периода 2014-16 г. и ДР Конго през 2018 г., припомня Франс прес.", "date": "2020.01.27", "title": "СЗО коригира оценката си за коронавируса - висока заплаха за света "}
{"url": "http://epicenter.bg/article/VVS-na-SASht-potvardiha--che-tehen-samolet-se-e-razbil-v-Afranistan-/205105/7/96", "text": "Самолет на Съединените щати се е разбил в Афганистан по-рано в понеделник, потвърди началникът на Генералния щаб на ВВС на САЩ генерал Дейвид Голдфейн, цитиран от БНР.    Генерал Голдфейн заяви, че въздушнодесантен комуникационен самолет на ВВС на САЩ Е-11А, превозващ по-малко от петима пътници, се е разбил в афганистанската провинция Газни, като все още е неизвестен броят на жертвите. Той също така добави, че все още не е ясно дали самолетът е бил свален.    По-рано говорител на талибаните заяви, че военната организация е свалила американския самолет в провинция Газни - територия, контролирана частично от талибаните.    В началото на деня пък имаше погрешна информация, че самолет на държавната афганистанска авиокомпания Ariana Airlines се е разбил в провинция Газни, югозападно от столицата Кабул, но изпълнителният директор на авиопревозвача опроверга информацията.  ", "date": "2020.01.27", "title": "ВВС на САЩ потвърдиха, че техен самолет се е разбил в Афранистан "}
{"url": "http://epicenter.bg/article/Abdikiraliyat-kral-na-Belgiya-Alber-II-prizna--che-ima-nezakonna-dashterya-/205108/7/0", "text": "Белгийският крал Албер II, който се оттегли от престола през 2013 г. в полза на своя син Филип, призна тази вечер, че има незаконна дъщеря, предават Нова тв и БТА. Албер II бе принуден по съдебен път да се подложи на изследвания на ДНК и да оповести данните.    Процедурата бе заведена по искане на Делфин Боел, която твърдеше, че е дъщеря на краля от негова извънбрачна връзка. Историята е известна на белгийското общество от дълги години, но до днес не беше ясна степента на нейната истинност.    С днешното съобщение се потвърждава, че от 1967 до 1984 г. Албер II, все още принц на Лиеж, има омъжена любовница, от която през 1968 г. му се ражда дете. Документи доказват, че по същото време той подготвя развод със съпругата си Фабиола.    Албер Втори посещава извънбрачната си дъщеря постоянно до настъпването на 25-годишнината от брака му. По този повод той обещава на съпругата си да изостави любовницата и 10-годишното дете, като така бракът е спасен. От 2001 г. кралят прекъсва връзка с Боел, а през 2013 г. тя завежда дело за доказване на бащинство.  ", "date": "2020.01.27", "title": "Абдикиралият крал на Белгия Албер II призна, че има незаконна дъщеря "}
{"url": "http://epicenter.bg/article/Doni-spira-shouto-si-v-BNT-sled-vtoroto-predavane-i-se-izvinyava-/205098/6/0", "text": "\"Събота вечер с Дони\" - новото предаване на БНТ стартира на 18 януари, след седмица закъснение. Концепцията на шоуто, водено от музиканта Добрин Векилов - Дони, включваше изява на гости под съпровод на симфоничен оркестър и ководещ - роботът Питагор.    След второто предаване в събота обаче десетки зрители определиха поведението на Дони като хомофобско.    В резултат певецът се извини публично в профила си във Фейсбук и заяви, че спира предаването в този му вид. Новата концепция на Дони ще е изцяло музикална.    Ето пълния текст на съобщението:          Причината за недоволството са закачките, които си разменят водещият и неговият събеседник - роботът Питагор, свързани с предпочитанията на хората към единия или другия пол.   Във втората вечер Дони поднесе глупави шегички в диалог с робота Питагор, който участва като негов партньор на диванчето. Роботът каза, че сам си е избрал пола, и че обича себеподобни,. Дони каза, че и с хората вече е така, сами си избират пола. Роботът каза, че го харесва, а Дони отвърна шеговито: „аз съм малко извратен и обичам противния пол”… Вследствие на това, няколко правозащитни организации надигнаха глас и написаха протестно писмо до директора на БНТ - Емил Кошлуков, с което искат шоуто \"да преосмисли ценностите си или да бъде свалено от екран\".   \"Самата идея известният певец и продуцент да бъде тв водещ е противоречива, пише в анализ за шоуто журналистът Георги Неделчев, главен редактор на сп. \"Биограф\". Дони несъмнено е харизматична и ерудирана фигура, притежава дар слово, чувство за хумор и бърза реакция, способен е да води разговор с лекота, без буква по буква да следва някакъв сценарий и аутокю. Чисто визуално обаче образът му е твърде ексцентричен, за да бъде сервиран с толкова малка доза самоирония в толкова амбициозен формат. В първото издание сценаристите му се бяха постарали да вкарат елемент на сарказъм към водещия и критиците му в една от финалните рубрики. Тя обаче не изглеждаше, нито звучеше достатъчно смешно, а по-скоро беше в унисон с преобладаващите реакции на зрителите и това едва ли е бил точно търсеният ефект. Но не толкова личността на водещия е проблемът на „Събота вечер с Дони“. Проблемът на шоуто е, че самата му същност – два разговора с основни гости, седящи на дивана – е до болка експлоатирано телевизионно клише, което не бива надскочено с нищо. Едни и същи, иначе уважавани и симпатични събеседници (първите бяха рок-легендата Кирил Маричков, колега на Дони в групата „Фондацията“, и актьорът Юлиан Вергов), присъстват в поредното студио, където се чудят каква неразказана досега история от живота си да споделят, ако изобщо има такава. Иначе идеята с камерния симфоничен оркестър е чудесна, но това ли е елементът, заради който гледаме цялото предаване? Студиото е стилно и уютно, а на осветлението Слави Трифонов може само да завижда. И какво от това? Присъствието на малък робот като ко-водещ също може би е похват с потенциал, но и той не излиза от рамките на втръсналите лафчета-клишета на гласовете зад кадър. А и колко пъти трябваше да споменат „генералния директор“ – иронизираха ли го или му се подмазваха, така и не стана ясно… 0:3 за хейтърите\".", "date": "2020.01.27", "title": "Дони спира шоуто си в БНТ след второто предаване и се извинява "}
{"url": "http://epicenter.bg/article/Iliyana-Yotova---razlichniyat-vitseprezident--/205040/11/0", "text": "На 22 януари се навършиха три години от встъпването в длъжност на президента Румен Радев и на вицепрезидента Илияна Йотова.    Вицепрезидентът е публичната длъжност в България, най-ощетена откъм функции. Но и даваща възможност на този, който я заема, да изяви в най-голяма степен себе си.  Както направи вицепрезидентът Илияна Йотова.   От началото на демократичните промени до днес за вицепрезидента се говори главно в контекста на някакъв скандал, обикновено на бурно изказано несъгласие с позиция на държавния глава. Така беше при Блага Димитрова, която дори напусна „Дондуков“ 2 в остро несъгласие с президента д-р Желю Желев. Така беше и при Маргарита Попова. А за Тодор Кавалджиев и Ангел Марин обществото отдавна забрави.   За разлика от всички тях Илияна Йотова успява да свети със собствена светлина на пост, който по определение е сателитен – вицето няма собствени прерогативи, изпълнява това, което му възложи президентът. А и то е ограничено от конституцията, в която е записано, че президентът може да възлага на вицепрезидента правомощията си по чл. 98, т. 7, 9, 10 и 11 - а именно - да назначава и освобождава от длъжност и държавни служители, определени със закон; да дава и възстановява българско гражданство и освобождава и лишава от него; да предоставя убежище; да упражнява право на помилване. От този списък Радев възложи с указ на Йотова правото да дава и възстановява българско гражданство и освобождава и лишава от него, да предоставя убежище, да упражнява право на помилване. Със същите функции бяха натоварени и предишните вицепрезиденти.    Едно от най-важните качества за един политик е предвидимостта. Днес, три години след кандидат-президентската кампанията на Радев и Йотова, малцина си спомнят, че тя обеща да бъде „добър и директен съветник на държавния глава“. На „Дондуков“ 2 Йотова прави точно това.   Настоящият вицепрезидент успя да излезе от тези тесни рамки, в които я поставя основният закон – Илияна Йотова по деликатен начин успява да отправя критични бележки към изпълнителната власт, например, без някой да я подозира, че прекрачва прлерогативите си, дадени от Конституцията.   На практика показа, че не е необходимо един политик да използва остър език или да създава скандали, за да заостри вниманието към даден наболял въпрос. Йотова не сочи виновни с пръст, но успява да бръкне в раните на обществото, засягайки чувствителни теми като липсата на реформи, прекомерното използване на език на омразата, бедността и неравенствата.    Предупреждава изпълнителната власт, че не бива да гледа само лъскавата страна на медала, като казва, че добрите икономически резултати не бива да са оправдание за засилващите се неравенства. Социалните проблеми никой няма да ни ги реши отвън, колкото и пари да се изсипят от еврофондовете и колкото политики да бъдат съгласувани с Брюксел, заявява тя.    „Необходими са ни знаещи, можещи и грамотни управленци, но за съжаление дефицитът не е само на работна ръка, но и на управление“, посочва вицепрезидентът.    А само преди дни предупреди: „Проблемите са във всички посоки – където и да пипнеш – пропаст!“    Йотова има дълга и ярка политическа биография, затова не е странно, че е различният вицепрезидент.    Съзряването ѝ като политик е в най-трудното за нейната партия БСП време – след краха на управлението на Жан Виденов, когато въобще не беше модерно да си социалист. Йотова оглави пресцентъра на столетницата и успя да извади партията от медийната изолация, да я направи дори симпатична. Остана журналист, който се обръщаше към другите журналисти с „колеги“ и като народен представител в българския парламент, и като евродепутат в Брюксел. Като евродепутат не пееше в брюкселския хор. Например, не просто не се поддаде на антируската истерия, а отстояваше правото на България на специални отношения с Русия.   Вече като вицепрезидент, в момент, в който евроатлантическите ни партньори адмирираха новата власт в Киев, тя единствена обяви, че законът за образованието, приет от Върховната рада на Украйна, е атака срещу малцинствата, защото нарушава правото им да изучават майчин език. Отиде при българите в Украйна и Молдова, не се уморява да посочва, че те са част от българската нация. И единствена забеляза, че българските общности в чужбина не са поканени за председателството, иначе толкова възхвалявано и рекламирано.   Визитите на Йотова в чужбина са при българските общности. За разлика от други хора на висш държавен пост, посещенията ѝ зад граница не са „дипломатически туризъм“, тя отива там, където има нужда от българско училище, читалище, културен дом. Не се уморява да призовава за нова политика към българите в чужбина. Бе сред първите политици, които предупредиха, че сънародниците ни във Великобритания може да бъдат ощетени при Брекзит.  „Необходима е държава, която да се грижи за своите граждани, без да ги разглежда като поданици. Отговорността на нашето поколение е запазване на българската нация“, заяви тя м.г., отчитайки дейността си на „Дондуков“ 2.  На вицепрезидента принадлежи идеята за създаване на Български културен институт, който да направи още по-успешна дейността на българските училища в чужбина.    Друга тема, която редовно присъства в посланията на вицепрезидента е за мястото на България в Европейския съюз. „След 12 години в ЕС е време да се държим като равноправен член, със своите права и отговорности“, неотдавна изтъкна тя. Йотова не спира да предупреждава за опасността от създаването на двойни стандарти в Общността, за тревожното изоставане за Шенген.    Когато на 22 октомври м.г. Европейската комисия направи препоръка Механизмът за сътрудничество и проверка да бъде прекратен спрямо България, вицепрезидентът Йотова изрази категорична позиция, че отпадането на наблюдението не бива да се обвързва с приемането на предложения от ЕК общоевропейски механизъм за върховенството на закона. Защото така има опасност България да стане заложник на приемането на други решения. Както стана с Шенген.    С други думи - посланията на Йотова като вицепрезидент са на първо място открити и родолюбиви. И не е странно, че днес никой не си спомня прокобите от преди три години на критиците на Румен Радев, който твърдяха, че Йотова ще бъде политкомисаря, който ще внимава президентът да не забравя на коя партия дължи избирането си.    С дейността си на „Дондуков“ 2 Илияна Йотова показа, че вицепрезидентският пост има значение. Че не е нещо излишно, отживелица от политическите баланси в началото на прехода, която трябва да бъде премахната.    Има и още нещо - за три години откакто е на този пост около Илияна Йотова не се завихри нито един скандал - нито политически, нито битов. Тя е дама, но никой не знае кога и при кого ходи на фризьор, къде и при кого шие тоалетите си, къде пазарува, кога си почива. Целият този битовизъм, който съпътства всяка публична личност и храни жълтите медии, при нея е дискретен. Илияна живее нормален живот, без да е обсебена от мания за величие, камо ли пък за злоупотреба с атрибутите на властта.   Нещо повече - дори медиите не знаят, че вицепрезидентът на България Илияна Йотова всеки ден подписва формуляри, че се отказва от услугите на НСО. И това е нормално за човек, който не иска да скъсва връзката си с живия живот.  ", "date": "2020.01.27", "title": "Илияна Йотова – различният вицепрезидент! "}
{"url": "http://epicenter.bg/article/The-Times--Zabravete-prikazkite-i-nauchete-istinskata-istoriya/205051/11/0", "text": "      Това преувеличено твърдение игнорира една неудобна подробност - те станаха „съветски“ не по собствена свободна воля. Преди нападението на Нацистка Германия срещу СССР Сталин завзе Литва и част от Полша, където живеят много евреи.    Безспорният факт, че съветската армия победи нацистката военна машина, не прави победата „руска“. Повечето от жертвите в съветската армия и пострадалите сред цивилното население не са свързани с случилото се в Русия, а на територията на съвременна Украйна и Беларус. Освобождението на Източна Европа от Червената армия веднага бе последвано от дълга и брутална съветска окупация.    Егоцентричният и селективен руски подход към историята обаче странно прилича на нашия (британския) собствен такъв. В навечерието на 80-годишнината от битката за Великобритания, трябва да се подготвим за вълна от британска пропаганда в съветски стил.    Да започнем с мита, разпространен в страната, че след падането на Франция „сама“ Великобритания се противопоставя на нацистките армии. Разбира се, през 1940 г. Великобритания е единствената страна, която се бори с нацистите и не е окупирана от тях. Но тя не беше сама. В Европа имаше сериозна съпротива - включително във Франция, Гърция, Полша, Холандия и Норвегия. Освен това на страната на Лондон бе и цялата британска империя. По време на битката за Великобритания полските и чехословашките ескадрили, както и пилоти от Белгия, Франция, Ирландия и САЩ се сражават в редиците на британските военновъздушни сили.    Поразително е, че въпреки участието на американски пилоти в битката за Великобритания, САЩ като цяло споделят руския възглед за това кога е започнала войната. Според руснаци и американци началото на войната е неочакваното нападение през 1941 г. - за американците това е Пърл Харбър, за руснаците - началото на операция Барбароса. Падането на Франция, Дюнкерк, битката за Великобритания, бедствието при Нарвик, падането на Сингапур и други събития от първите две години на войната, които за Лондон значат толкова много, са просто дреболия за тях.    Но и Великобритания се фокусира върху славата си и игнорира случилото се преди и след войната, особено ако това я представя в лоша светлина. В Лондон предпочитат да не си спомнят за споразумението от 1935 г. с Нацистка Германия, според което британският флот напусна Балтийско море, и което позволи на Германия да изгради влиянието си в този спокоен про-британски регион - и засили желанието на СССР да се противопостави на това. Великобритания оправдава Мюнхенското споразумение от 1938 г., с което Чехословакия беше разделена с факта, че още не е била готова да се бие с нацистите. По подобен начин руснаците оправдават пакта Рибентроп-Молотов от 1939 г.    Обединеното кралство пренаписва историята и що се отнася до целите на войната. Лондон не се бори, за да спаси евреите. Представите за ужасите на Холокоста се вкорениха в общественото съзнание едва след войната (и те са много по-фрагментирани, отколкото може да изглежда). Лондон омаловажаваше страданията на евреите в ръцете на нацистите, опасявайки се, че това ще отслаби подкрепата за военните усилия в САЩ. Дезмънд Мортън, който отговаряше за разузнаването при Уинстън Чърчил, възпрепятстваше опитите на полската съпротива да ни предупреди за изтреблението на евреите.    Лондон обвинява Съветския съюз за убийството на 22 хил. полски офицери в Катинската гора и други места. В същото време забравяме, че в края на войната Великобритания предаде на комунистическата тайна полиция множество казаци и други антикомунистически руснаци, украинци и югославяни, които потърсиха убежище в страната.    Комбинацията от военен съюз с СССР и идеята за „добрата война“ породиха странни обрати в обществения морал. Едва ли мнозина във Великобритания ще честват 5 декември 2021 г. - 80-годишнината от началото на войната между СССР и Финландия – една приятелска и демократична страна, чиято единствената вина беше, че се оказа подложена на непровокирани атаки от страна на Москва – тогавашен съюзник на Лондон.    Ясно е защо Путин разпространява съветските митове за историята. Това събужда патриотични чувства в неговото застояло царство. В следвоенния период, когато травмата беше истинска, съветското ръководство затъмняваше фактите около войната. На ветераните, особено на инвалидите, се гледаше като на бреме. Едва когато спомените избледняха, носталгията се намеси. Посланието беше ясно - не обръщайте внимание на факта, че обещанията за по-добро бъдеще не са изпълнени, радвайте се на героичното минало. Освен това Путин използва всяка възможност да очерни онези, които се противопоставяха на съветския режим, обявявайки ги за косвени съучастници на нацистите.    Подобен подход се вижда и в Лондон. Грубо казано, посланието е, че гражданите на Обединеното кралство са потомци на героите от битката за Британия, и те понасят тежестта на спомена за блицкрига, тананикайки песни за корабите, спасили войските на страната в Дюнкерк. И други подобни.    Годишнината от освобождението на Аушвиц трябва да ни напомня, че мъртвите не заслужават всички митове и не заслужават опитите ни да спечелим точки за тяхна сметка. Това е възможност си спомним за жертвите и да помислим какво е мотивирало престъпниците тогава и - колкото и да казваме „никога повече“ – какво продължава да движи техните наследници днес. Длъжни сме да повдигаме неудобни въпроси за това как започна и как приключи войната.  ", "date": "2020.01.27", "title": "The Times: Забравете приказките и научете истинската история"}
{"url": "http://epicenter.bg/article/Valeriya-Veleva--Menda-Stoyanova-da-kazhe-zashto-postavya-pod-risk-monetarnata-stabilnost-na-stranata-/205056/11/0", "text": "От събота един призрак броди из България - ще се променя ли курсът лев-евро при влизането ни в ERM 2, гарантирани ли са влоговете ни, да обръщаме ли спешно левовете в евро, ще падне ли Валутният борд.    Истерията се роди не от фейк нюз, не от врагове на властта, а от самата власт. От председателя на бюджетната комисия Менда Стоянова и депутати от ГЕРБ, които в петък по никое време внесоха промени в Закона за БНБ относно прилагането на европейските актове във връзка с присъединяването на страната ни към валутно-обменния механизъм.    На пръв поглед нищо нередно.  Лошото е, че текстовете, които фактически засягат изключително сериозната тема за спестяванията на населението, финансовата стабилност и са аспект на националната сигурност, са внесени в последния момент преди да изтече крайният срок между първо и второ четене на законопроекта. Без да са обявени за публично обсъждане.  Без да са публикувани на сайта на парламента.   Не знам какво си е мислила Менда Стоянова в този момент - как ще промуши и този път незабелязано пореден закон, както многократно са минавали различни лобистки поправки или как ще постави всички пред свършен факт, угаждайки на не знам кого - но постъпката ѝ е толкова политически късогледа, че граничи с откровена глупост.    Да допуснеш, че може да прокараш незабелязано текст, който визира стабилността на лева и на Валутния борд, е стратегическа управленска грешка, която може да има тежки последици!    Страната в момента се намира в една от най-тежките кризи на управлението за последните 30 години - в който и сектор да погледнеш, всичко сякаш е пред разпад - хаос, разруха и антагонизъм. Единствената ни стабилност е паричната и то благодарение на Валутния борд, завещан ни още преди 23 години. Това е светая светих, която не се докосва, ако искаме да не рухне държавата.    И в този критичен за ГЕРБ и за страната момент Менда Стоянова с целия се акъл прокарва задкулисно законодателен текст, който може да извади отново страховете на хората за спестяванията им и те да хукнат по банките. Това буквално може да подпали чергата на властта и да помете всичко.    Само ден след тайното внасяне на поправката в Закона за БНБ реакциите, притесненията и спекулациите взривиха социалните мрежи, въпреки натиска \"отгоре\" върху някои медии да \"спестят\" информацията. Хората настръхнаха, защото знаят, че в България всичко може да се случи, но Валутният борд и стабилността на валутния курс имат статут на догма. А щом някой си позволи да ги пипа, значи идва опасност. И каквото и да каже държавата - тя лъже, затова всеки трябва да се спасява поединично. Това е мисленето в едно общество, в което доверието към властта е на нивото на яз.\"Студена\", а отношението към депутатите - като към изедници, които вървят против собствения си народ.    Повечето икономисти убеждават, че законопроектът не поставя под въпрос действащия режим на фиксиран валутен курс. И че, както многократно е подчертавано от правителството и от БНБ, този режим ще бъде запазен до присъединяване на страната към еврозоната и приемането на еврото.    Резонен е въпросът - защо Менда Стоянова постъпи по този начин? Защо подлага на риск монетарната стабилност на страната? От глупост; от самозабрава, вследствие на 10-годишния престой във властта; от прикриване на нещо неприяно, което обществото не трябва сега да научи; или от дълбоко непознаване на материята?    Ако е от глупост - да си понесе последствията. Ако е от самозабрава - също. Ако е, за да прикрие нещо тайно - е много опасно, защото в 21 век нищо не може да бъде скрито, но затова пък \"тайната\" може да предизвика нови трусове във властта, далеч по-опасни от сегашните. Само една искра е нужна, за да се взриви гневът на хората.  Ако е от непознаване на материята, както я подозира проф. Христина Вучева, според която няма нужда от внасяне на такава поправка в Закона за БНБ, за да влезем в ERM 2, е още по-страшно. Защото за пореден път ще се окаже, че ни управляват хора, които във всеки момент могат да изложат на риск държавата ни.    А колко просто е било - всичко да мине по законния ред, да се каже че страната ни е декларирала пред ЕЦБ, че влизането ни в ERM 2 ще стане при фиксирания курс на еврото и че няма да има девалвация в периода на престоя в чакалнята.    Просто, да - но за умни и учени политици, които живеят с мисълта, че са отговорни пред обществото и за всяка своя стъпка са длъжни да дават отчет пред избирателите си.   А може пък Менда Стоянова да е просто една маша в сценарий, който тепърва ще се развива в държавата...  ", "date": "2020.01.27", "title": "Валерия Велева: Менда Стоянова да каже защо поставя в риск монетарната стабилност на страната "}
{"url": "http://epicenter.bg/article/Petar-Volgin--Vinagi-verni-na-Golemiya-brat-/205072/11/33", "text": "    Преди слънчевите лъчи на демокрацията да огреят страната ни, България беше известна по света като най-безпрекословният сателит на Съветския съюз. Останалите държави от тогавашния соцлагер все в някакъв момент проявяваха известна независимост. Или се вдигнаха с оръжие като унгарците през 1956 г., или се опитаха да прокарат \"социализъм с човешко лице\" като чехите и словаците през 1968 г., или отказаха да изпратят войски, като румънците през същата година, за да бъде смазана \"Пражката пролет\", или създадоха независим синдикат като поляците през 70-те години. И само нашата татковина пазеше строго чинопочитанието, станеше ли дума за Големия съветски брат.    Интересно е, че след като преди 30 години изгряха демокрацията и свободата, това поведение не се промени ни на йота. Отново гърбът на нашите управляващи е извит под формата на буквата Г в общуването с Големия брат. Е, сега това е американският, а не съветският голям брат, ама това са подробности от пейзажа. Не е толкова важно как се казва съответният чужбински началник. Важното е какво е поведението на управляващите към него. А то винаги е едно и също - лакейско. На всичкото отгоре управляващите се гордеят с него.    Да вземем поредната шпионско-дипломатическа афера. От няколко месеца насам българската държава проявява невиждана активност по разкриването и изгонването на чужди дипломати, заподозрени в извършването на шпионска дейност. Похвално е това усилие. Чуждите шпиони трябва да бъдат разобличавани. И сигурно дълго щяхме да ръкопляскаме на нашите държавници, ако те не се ограничаваха единствено с гоненето на руски дипломати. Тази едностранчивост поражда разни съмнения в душите ни.    А вероятно не би трябвало да се съмняваме. Сигурно в другите посолства няма шпиони. И е повече от сигурно, че в амбасадите на САЩ, Великобритания, Франция и останалите работят чисти като сълзи дипломати или, в краен случай, орнитолози, спалеонтолози и любители-химици. Всеки, който мисли обратното, е комунист и агент на КГБ и Путин. Шпиони работят само в руското посолство и свещен дълг на всеки правоверен евроатлантик е да ги разобличава 24 часа в денонощието.    Пък и руснаците са много лоши хора. Това ние много добре го знаем, защото постоянно ни го повтарят по телевизора. Ето, опитаха да отровят татко и дъщеря Скрипал. И татко и син Гебрев се опитаха да отровят. И тук отново някакви съмнения се прокрадват в иначе стопроцентовите ни евроатлантически души. По телевизора постоянно ни обясняват, че руснаците са безпощадни ликвидатори и сложат ли някого на мушката, с него е свършено. Няма спасение.    А пък вижте какво странно нещо стана - г-н Скрипал оцеля, дъщеря му също. И г-н Гебрев оцеля. И сина му. По пътя на логиката стигаме до извода, че в такъв случай може би не са ги тровили руснаците. Обаче правоверното ни евроатлантическо съзнание веднага отхвърля този извод. По телевизора казаха, че са руснаците. Значи са те. И вече цели трима руснаци имало заподозряни за опита за отровителство на семейство Гебреви. Пак по телевизора го съобщиха.    Вярно, опитът за отравяне е отпреди пет години, а обвиненията едва сега дойдоха. Дали това скорострелно обвинение не е свързано с факта, че ние отказваме, засега поне, да се откажем от участието си в \"Турски поток\"? Големият брат специално ни каза да се откажем. Дори с намек не си послужи. От страх да не би намекът да не бъде разбран.    До този момент някакси удържаме на натиска. И се откупваме. С купуване на самолети и гонене на руски дипломати. Ако трябва, още самолети ще купим и още дипломати ще изгоним.    А в крайна сметка, ако евроатлантическата солидарност толкова го изисква, и от \"Турски поток\" ще се откажем. И от суверенитета си ще се откажем. Съвсем. Само и само Големият брат да е доволен от поведението ни.  ", "date": "2020.01.27", "title": "Петър Волгин: Винаги верни на Големия брат "}
{"url": "http://epicenter.bg/article/Todor-Boyadzhiev-/205093/11/0", "text": "  Като наследство от Студената война остана мантрата, че разузнаването работи „ПРОТИВ“. Против „главния враг“, против идеологическия противник, против, против, против…  Но с падането на Берлинската стена една от противостоящите си идеологии остана в миналото. Поне за сега…   И изведнъж се оказа, че разузнаванията, и на Изток и на Запад, винаги са работили „ЗА“. За защита на националния интерес!   Но от веки веков е известно, че националните интереси на различните държави обикновено не само не съвпадат, а и рязко се разминават. И затова през последните години сме свидетели на нещо старо, но в мащабно по-големи пропорции. Както мръсния въздух над София през последните години. Става дума за така нареченото „приятелско разузнаване“ или наред с опитите да се слуша мобилния телефон на президента Путин, редовно да се контролират смартфоните на стратегическите партньори Ангела Меркел и Емануел Макрон!   Защото освен „противници“ чувствително нарасна и контингента на „конкурентите“ и на непослушните съюзници. Последните ноти на нашето външно министерство до руското посолство нагледно говорят за това, че в ДАНС си има активно „руско“ направление и то си върши работата.   Защото това е основната задача на тази институция – да контролира дейността на чуждите представителства и да реагира ако те настъпят закона. И колегите в ДАНС, и тези над тях да получават поздравления от тези, които им плащат заплатите, т.е. от нас - данъкоплатците, а не от чужди посолства и посланици. Като убеден българофил, русофил и американофил – не на съответните правителства, а на съответните страни и народи, ще си позволя да се обърна към тези три институции – МВнР на Р България, Държавната агенция за национална сигурност – ДАНС и посолството на САЩ в София с един въпрос: Чели ли сте грамата на Държавния департамент от 16 юни 2009 г. с подписа на държавния секретар Хилари Клинтън, с която се изпраща новата National HUMINT Collection Directive (NHCD) – Национална директива за събиране на агентурна информация на президента Барак Обама? Сигурен съм, че я имате, затова въпроса е ЧЕЛИ ЛИ СТЕ Я?  И как на много страници се изреждат конкретните въпроси, по които трябва да се събира разузнавателна информация конкретно за България. При това се прави категоричната уговорка, че HUMINT – Human Intelligence – агентурното разузнаване е задача на целия дипломатически състав. За да не губите време да я търсите по архивите, както и заинтересования читател, може да я видите в оригинал, на английски език, като влезете в интернет на адрес:    http://www.theguardian.com/world/us-embassy-cables-documents/212446?intcmp=239    И ще откриете, че за България приоритетите са да се събира информация за държавните представители, за това дали се спазва върховенството на закона, каква е корупцията сред официалните лица, какви са аспектите на енергийната политика, какво е финансовото положение в страната, каква е националната й сигурност, какъв е изборния механизъм и т.н. и т.н. та цели девет страници. Аз бих приел такава дейност, ако наистина подобна информация се споделя и с българското правителство, за да се води битка с подобни язви, а не за да се вербува агентура действаща «ЗА» американския интерес и «ПРОТИВ» националния ни интерес. Позволете ми сериозно да се съмнявам в първото! И да остана с «надеждата», че в ДАНС ще се появи и активно американско направление, за да контролира ефективно и приятелското посолство, което има ясни указания какво и как да разузнава у нас. И когато българското външно министерство «поиска» дипломатите, които настъпват нашите закони, да си приберат багажа за 48 часа, г-жа или г-н посланика на САЩ не да се извини, а публично да благодари.  ", "date": "2020.01.27", "title": "Тодор Бояджиев: Защо някои заемат позата на „ощипана мома“, а други на „Ни лук ял, ни лук мирисал“?"}
{"url": "http://epicenter.bg/article/-Simeon-Nikolov--Predizvikatelstvata-na-sledvashtoto-desetiletie/205107/11/0", "text": "  В сравнение с други години, този път информационното пространтво не изобилства с прогнози за настъпващата година и следващото десетилетие. Обяснението сигурно е в твърде сложните и непредсказуеми процеси на трансформация на световния ред и развитието на средата за сигурност в някои важни за света региони.   Тази среда обаче, в която все повече се разрастват хаосът и рисковете, се създава политиките на световни и регионални сили и от днешните им лидери. В основата е ерозирането на международното право, отключването на надпревара във въоръжаването, прилагане на силови методи в борбата за природни ресурси, разрастването на търговски войни и санкции, превръщайки ги в оръжие за решаване на всеки „неприемлив” проблем.    Какви могат да бъдат очакванията ни в глобален план за следващото десетилетие?  По–значимите политически тенденции в индустриално развитите страни са очертава да бъдат: нарастване на реакциите срещу глобализма; задълбочаващи се проблеми с миграцията и нейните последствия и усилията за възстановяване ролята на националната държава.    Една от основните причини да не настъпи съществено намаляване на напрежението, граничещо в някои случаи с предвоенна обстановка, е отсъствието на трудно възстановимо доверие между световните играчи /САЩ– Русия– Китай/ и вражди между регионални такива /Израел и Саудитска Арабия – Иран/. Ситуацията се усложнява от факта, че недоверието в самите съюзи като ЕС и НАТО и критичното отношение към техни слабости и грешки расте, макар и в различна степен. В страните–членки на ЕС броят на гражданите, които „по–скоро нямат доверие” на Съюза е по–голям от този на гражданите имащи доверие в него. При това не Великобритания, която напуска ЕС на 31. 01. 2020 г., а Гърция е с най–ниския процент на одобрение на Съюза– 23% , докато важни страни–членки като Франция и Италия отбелязват едва 32 до 34% одобрение. В НАТО пък все по–често и все по–остро се сблъскват интереси на страни–членки, което руши единството и силата на Алианса / САЩ– Турция; Гърция–Турция, участие в оси и противопоставящи се съюзи– Италия, Франция и Гърция по отвошение на Либия и газовите находища в Спедиземно море/.   Все по–голямо значение придобива липсата на стратегически диалог между ЕС и САЩ. Въпреки това НАТО ще остане по–стабилната организация, но по–силното ориентиране на някои източно–европейски страни към САЩ и превръщането им във фронтови пояс срещу Русия може да ги отдалечи от Брюксел.    В дългосрочен план е твърде несигурна стабилността и развитието на страните от Югоизточна Европа. От една страна някои от тях биват превръщани в буфер, разделящ високотехнологична Европа от ресурсно богатия Изток и подготвяне за плацдарм за евентуални военни дейсвия, а от друга страна икономиките им са в незавидно състояние без изглед за догонване на европейско ниво.   Очакваните рецесии ще се отразят негативно и на региона и ще изострят проблемите в тези страни. Изтичането на млади и перспективни кадри ще продължи не само от бившите соц.страни, но и от Гърция и Италия, като известна спирачка на този процес ще бъдат влошаващите се условия за устройване в западноевропейските страни.    На базата на горните две тенденции можем със сигурност да очакваме нарастване на социалното напрежение, популизма и влиянието на радикални десни политически сили. Нарастващата безработица и работещи бедни в Западна Европа, както и невъзможността на младите за устройване /28% младежка безработица в Италия и 34% в Гърция/, както и други негативни тенденции създават благоприятна среда от една страна за все по–голямо отчуждаване на младите от политическия живот, а от друга страна – за ориентиране на част от тях към популистки и радикални партии и лидери с леви убеждения. Тоест, ще протича една ферментация, предизвикваща по–нататъшно разцепление в обществата на европейските държави и изостряне на вътрешно–политическото напрежение в тях.    Друга тенденция е поставянето под въпрос на правовата държава не само в някои европейски страни като Полша, но и в други страни по света. А това засилва авторитаризма или преминаването към открита диктатура. Създава се реален и сериозен риск за демокрацията, свободата, достойноството и човешките ценности. Показателни са най–новите данни от Доклада за правата на човека на Human Rights Watch за 90 страни по света в раздела за Турция или при сравнение на изнесеното за САЩ и Русия.    Неспособността на света и Европа в частност, да се фокусират върху първопричините за миграция и заложената в Глобалния пакт за миграция скрита цел тя да се превърне в общочовешко право без оглед на способността на стария континент да поеме тези огромин потоци /само от Африка се очакват 86 млн/, ще благоприятства неизбежното й нарастване, особено от Африка и Близкия Изток и разширяване, с въвеждането на климатичните причини за миграция.   Крайно негативните последици, до които доведе либералният подход в решаването на проблемите, като например в Швеция и забелязващото се отрезвяване, ще бъдат поучителни за недопускане на задълбочаването им, за преосмисляне на либералния модел и неизбежния колапс на социалните системи в приемащите държави.   Политики, като тази на Ангела Меркел обявена през януари 2020 г. за регулирана миграция с цел преодоляване недостига на работна ръка и натискът за изпълнание на Глобалния пакт ще предизвикват противоречия с част от останалите европейски страни. Новите правила за Frontex, дългият срок за изграждане на постоянен резерв до 2027 г. / с личен състав от 10 000 души/, макар и с бюджет от 9,5 млрд евро за следващиете 7 години, не са генерално решение. Допускането от ЕС да бъде изнудван от Турция и освен 6–те млрд евро по Споразумението за бежанците да финансираме и разполагането на такива в Северна Сирия ще ни натовари и за следващите години в непредсказуеми размери.    Един от придружаващите процеси с влияние върху развитето на Европа е застаряването на населението, което безпокои индустриалните среди и обяснява плановете на някои политици за регулирано привличане на мигранти от други континенти.   Отново погрешна политика, защото освен риска за социалните системи и липсата на гаранция за запазване качественото ниво на производителите, принципно обществата с по–стари поколения живеят в мир, при по–висок стандарт и инвестират повече в образованието на децата си, докато общества с преобладаващо младежко население са далеч по–нестабилни.   Тенденцията на застаряване не е характерна само за Европа. През следващите 10 г. скамо 1 страна в Европа /Ирландия/ и само 1 страна в Близкия Изток /Кувейт/ ще отбележат прираст на населението си. Освен това, оформящите се гета в западноевропейски столици, строенето на джамии и разрушаването на църкви, претенции за шериатска държава, растящото недоволство срещу мигрантите, сблъсъци с дяснорадикални сили, престъпност, масови протести, ни приближават към прогнозата на ЦРУ на САЩ от 2008 г. за граждански войни в Европа към 2022 г.    Подценява се още един фактор: Световната революция в науката и технологиите ще завари неподготвени в базово, организационно и финансово отношение някои държави като България, които ще останат в периферията на развитите европейски държави.    Във военната сфера надпреварата в създаванетона нови оръжейни системи на основа на нови технологии би могла да изведе някоя от противостоящите си сили в положение на значително военно надмощие. Засега САЩ възнамеряват до догонят Русия в развитието на хиперзвуковите оръжия до 2022–2023 г.   Подобна надпревара има и в създаването на автономни оръжейни системи на база на изкуствения интелект. Тук Китай има значителни шансове. Работи се усилено и по повишаване ефективноста на магнитно–импулсните оръжия. Има сигнали и за неизветни по своя характер и мощ нови оръжия, разработвани в САЩ. Обезпокоителни са данните от допитване до младите хора от 20 до 35 годишни в 16 страни, 54% от които смятат, че през следващите 10 години някъде по света ще бъде употребено ядрено оръжоие, а 47% – че в рамките на техния живот ще има Трета световна война. Паралелно с военните средства обаче, постигането на определени цели ще се осъществява все повече с хибридни методи, икономически и политически натиск, религиозно и кутурно влияние, ерозиране на държавността отвътре, отнемане на природни ресурси – нефт, газ, вода, злато, използването на «прокси» сили и терористини организации в локални конфликти и др.   Безпокойство предизвиква и политиката на съседна Турция, която умело съчетава военни и невоенни способи, разширявайки инвазията си както на Изток /Сирия/, така и на Запад /Средиземно море/, а проблемите с водата ще я принудят да търси решения с подобни средства.    В световната икономическа надпревара до 2030 година се очаква шест от 10-те най-големи икономики в света да бъдат в Азия, твърди Уил Мартин в „Бизнес Инсайдър”– Франция. Той се позовава на данни на банката Standard Chartered, според която азиатският брутен вътрешен продукт ще представлява приблизително 35% от глобалния БВП, спрямо 28% за миналата година и 20% през 2010 г.   Това означава, че Китай ще излезе на първо място по паритет на покупателната способност с 64,3 трилиона долара, следван от Индия с 46,3 трилиона и САЩ с 31 трилиона. Счита се за малко вероятно, САЩ да могат да върнат някога първото си място. Всичко това ще води до промяна на балансите и ожесточена борба за надмощие и влияние, която ще се отразява и върху икономическите и военни решения. Американски политолози се стремят да ни убедят, че Китай носи поне 5 риска за сигурността и е по–опасен противник от Русия, с което европейските представители на срещата на върха на НАТО в Лондон на 03/04.12.2019 г. не се съгласиха заради големите си икономически интереси.   Рисковете според САЩ са в „недемократичното развитие на страната”, принудителния държавен контрол в политиката, обществото и икономиката, икономическите проблеми и високата зъдлъжнялост, недостатъчно приемливата политика по околната среда и „агресивната си геополитика”.    Отговорността на днешните политици и времето, в което живеем е в това, че през настоящата и следващите 1–2 години ще се вземат решения, които ще предопределят за години напред развитието на света– от заплахата от ядрено оръжие, ако не върнем международния контрол върху него, до бъдещето на енергийната ни сигурност, конкурентноспособност, икономическо развитие и национална идентичност.   Дали българските политици са дорасли до сложността на тези проблеми в един силно обвързан и взаимозависим свят, е друг въпрос. ", "date": "2020.01.27", "title": " Симеон Николов: Предизвикателствата на следващото десетилетие. Дорасли ли са българските политици"}
{"url": "http://epicenter.bg/article/Velikobritaniya-pusna-50-pensova-Brekzit-moneta/205035/4/0", "text": "Британското финансово министерство представи вчера монета от 50 пенса, отсечена по случай насроченото за 31 януари излизане на кралството от ЕС. Монетата ще влезе в обращение в самия ден на Брекзита с първоначален тираж 3 милиона екземпляра, съобщава ТАСС, цитирана от БНР.   На лицевата й страна се чете мотото \"Мир, процъфтяване и приятелство с всички страни\", а отдолу личи датата на \"развода\" с ЕС. На обратната по традиция е изобразен профилът на кралица Елизабет Втора.   До края на 2020 г. се предвижда да бъдат отсечени още 7 милиона такива монети. По данни на финансовото министерство над 13 000 души вече са изпратили заявки до Кралския монетен двор, за да се наредят сред първите притежатели на новия паричен знак.   \"Напускането на Европейския съюз е повратна точка в нашата история,  с тази монета поставяме началото на нова глава “, казва Саджид Джавид, британският финансов министър в изявление.    ", "date": "2020.01.27", "title": "Великобритания пусна 50-пенсова Брекзит монета"}
{"url": "http://epicenter.bg/article/ZORA-s-nov-adres-v-Sandanski/205062/4/0", "text": "       ", "date": "2020.01.27", "title": "ЗОРА с нов адрес в Сандански"}
{"url": "http://epicenter.bg/article/Balgariya-poe-nov-dalg-ot-200-miliona-leva-pod-formata-na-10-5-godishni-DTsK-/205102/4/0", "text": "Българската народна банка проведе аукцион за продажба на част от емисия № BG 20 401 19 211/21.06.2019 г. (десет години и шест месеца лихвоносни съкровищни облигации) с падеж 21.12.2029 г., при условия, определени от Министерството на финансите както следва:    Министерството на финансите предложи за продажба съкровищни облигации от горецитираната емисия в размер на 200 000 000 лв. и лихвен процент 0.50% годишно. Датата на плащане за одобреното количество е 29 януари 2020 г. Лихвите се изплащат на всеки шест месеца, считано от датата на емисията, като последното плащане се извършва заедно с изплащането на номиналната стойност на емисията.    До участие в аукциона бяха допуснати поръчки със съвкупна номинална стойност 463 150 000 лв., в т.ч. несъстезателни поръчки със съвкупна номинална стойност 135 900 000 лв.    Постигнатият коефициент на покритие е 2.32. Средната цена на допуснатите до участие в аукциона поръчки е 103.03 лв. на 100 лв. номинал, на която съответства среднопретеглена годишна доходност – 0.19%.    Съгласно взетото от Министерството на финансите решение, бяха одобрени поръчки в размер на 200 000 000 лв. номинална стойност, в т.ч. несъстезателни поръчки в размер на 100 000 000 лв. при следните цени на 100 лв. номинал и съответните доходности, изчислени съобразно методиката, използвана от Министерството на финансите:     В аукциона участваха 9 първични дилъри на ДЦК.    Министерството на финансите ще предлага за продажба допълнителни количества от емисията на аукционен принцип.    ", "date": "2020.01.27", "title": "БНБ: България пое нов дълг от 200 милиона лева под формата на 10,5-годишни ДЦК "}
{"url": "http://epicenter.bg/article/Izvadiha-tyalo-na-zhena-ot-Grebniya-kanal-v-Plovdiv/205031/3/0", "text": "Служители на ОД на МВР и Гражданска защита извадиха труп на жена от водите на гребния канал в Пловдив, каза директорът на полицията в града старши комисар Атанас Рогачев, предаде БТА.   Той уточни, че жената е родена през 1991 година и от предварителния оглед на тялото ѝ не са открити след от насилие.    \"Тялото е забелязано около 12,00 часа от служители на охраната на Гребната база, които са сигнализирали на полицията\", допълни Рогачев.   Районът е отцепен, на мястоработят органи на полицията, съдебни лекари и криминалистична лаборатория. Работи се по версия за самоубийство или инцидент.    ", "date": "2020.01.27", "title": "Извадиха тяло на млада жена от Гребния канал в Пловдив"}
{"url": "http://epicenter.bg/article/Davat-hod-na-deloto-sreshtu-bivshiya-zam--ministar-na-ikonomikata-Aleksandar-Manolev/205037/3/0", "text": "Тръгва делото срещу бившия заместник- министър на икономиката Aлександър Mанолев, обвинен в неправомерно получаване на 380 хиляди лева евросредства за къща за гости в Сандански. В съда в Благоевград се появиха както бившият министър, така и дъщерята на бавачката на детето на Манолев - Анна Димитрова. Според обвинението, тя е била подставено лице в схемата за усвояване на европейски пари. Двамата поискаха отвод на съдия Татяна Андонова, която единствена сред колегите си се съгласи да гледа делото. Манолев добави, че проектът за къщата е реализиран много преди да влезе в политиката, а с Анна Димитрова го свързват само близки семейни отношения. „Обвиняват ме че съм действал чрез подставено лице, ако искате да действате чрез подставено лице. Няколко часа, бихте ли дали заем директно. Или бихте търсили някой с който никой не може да ви свърже и бихте търсили начин да заличите следите. Ясно е че целта на обвинението е осъдителна присъда, но то а трябва да бъде конструирано на база доказателства, а не на публични внушения”, коментира Манолев.", "date": "2020.01.27", "title": "Дават ход на делото срещу бившия зам.- министър на икономиката Aлександър Mанолев"}
{"url": "http://epicenter.bg/article/Priznaha-za-nevinen-nachalnik-na-otdel-v-DANS-za-razglasyavane-na-darzhavna-tayna/205048/3/0", "text": "ВКС потвърди присъдата на САС, с която Мирослав Маринов – началник отдел в Специализирана дирекция „Финансова сигурност“ на ДАНС, е признат за невинен за разгласяване на държавна тайна, съобщиха от пресцентъра на ВКС.  Секретното наказателно дело № 1062/2019 г. е образувано във ВКС по касационен протест на прокурор при Апелативна прокуратура – София срещу въззивната присъда по в.н.о.х.д. № С – 033/2018 г. на САС. С нея е отменена в наказателно-осъдителната u част първоинстанционната присъда на Софийския градски съд, като подсъдимият Мирослав Маринов (началник отдел в Специализирана дирекция „Финансова сигурност“ на ДАНС) е признат за невинен и на основание чл. 304 от НПК е оправдан изцяло по повдигнатото обвинение по чл. 357 от НК (разгласяване на информация, представляваща държавна тайна, която му е била поверена или станала известна по служба или работа).", "date": "2020.01.27", "title": "Признаха за невинен началник на отдел в ДАНС за разгласяване на държавна тайна"}
{"url": "http://epicenter.bg/article/Arestuvan-e-bivshiyat-shef-na-ViK-Pernik-Ivan-Vitanov-/205049/3/0", "text": "Бившият управител на ВиК Перник Иван Витанов е задържан днес в 10 часа в следствения отден на Специализираната прокуратура по обвинение за умишлена безстопанственост и сключване на неизгодна сделка за разходомера на водата. Това      Витанов е задържан за 72 часа, а утре се очаква Спецсъдът да определи мярката му за неотклонение.    Освен Витанов в следствения отдел е била призована и и.д. зам.-кмет на Перник по образованието по време на изборите Севделина Ковачева. Очаква се и на нея да й бъде повдигнато обвинение.    Арестът идва след разследване на журналиста Валя Ахчиева „Чудовището в езерото изпи водата на Перник“. В него бяха представени факти, че никой не е мерил водата, която реално се източва от язовир \"Студена\", минавала е през ВЕЦ \"Студена\", произвеждала е електроенергия и е тръгвала към промишлените предприятия, пак без да се мери.   По-късно днес говорителят на главния прокурор Сийка Милева съобщи на брифинг, че две длъжностни лица са с повдигнати обвинения във връзка с водната криза в Перник.    \"Задържан и с повдигнато обвинение е бившият управител на ВиК – Перник. На него са повдигнати обвинения за умишлена безстопанственост и сключване на неизгодна сделка. Обвинение е повдигнато и на временно изпълняващият длъжността кмет на Перник през 2019 година, който е бившият заместник-кмет на града. Той е обвинен в длъжностно присвояване\", уточни още Милева.    Говорителят на главния прокурор не посочи имената на задържаните лица. Справка обаче показва, че едно от лицата е инж. Иван Витанов, който е бившият управител на водоснабдителното дружество в града. Витанов беше отстранен от поста през ноември миналата година, когато започна водната криза. Основната причина за отстраняването му беше късното уведомяване за проблема с водата в Перник, както и липсата на достатъчно информация.    Към момента двете лица остават в ареста като предстои Специализираният наказателен съд да прецени дали да ги остави за постоянно в ареста.   ", "date": "2020.01.27", "title": "Арестуван е бившият шеф на ВиК Перник Иван Витанов "}
{"url": "http://epicenter.bg/article/Mazh-zagina-pri-tezhka-katastrofa-kray-Kresna/205050/3/0", "text": "Тежка катастрофа на главен път Е-79 блокира пътя край Кресна, съобщи  БГНЕС. Малко след 12.00 часа след жп гара Яворов в посока Кресна на дясна крива се блъскат лек автомобил с португалска регистрация и микробус с благоевградска,. При инцидента са пострадали двама души, които са транспортирани в МБАЛ-Благоевград.   По неофициална информация при катастрофата има и загинал чуждестранен гражданин, който е починал в линайката.   Разследването на инцидента продължава.   Временно движението по път I-1 Кресна – Симитли при км 395 се осъществява в една лента поради пътнотранспортно произшествие.", "date": "2020.01.27", "title": "Мъж загина при тежка  катастрофа край Кресна"}
{"url": "http://epicenter.bg/article/Mazh-se-e-samoubil-v-sgradata-na-DANS-/205057/3/0", "text": "Мъж на около 60-годишна възраст се е самоубил в сградата на Държавна агенция „Национална сигурност“, предаде bTV.    Сигналът за случилото се е бил подаден минути преди 14 ч. днес.  По първоначални данни мъжът е използвал самоделно оръжие.    Самоличността му не е известна, като най-вероятно той е влязъл в сградата като посетител.   “Има инцидент с гражданско лице, уведомени са компетентните органи, водят се процесуални следствени действия”, съобщиха от ДАНС.   По-късно бе съобщено, че той е бил активист на Българския национален съюз с лидер Боян Расате.   Той е бил извикан на разпит във връзка с разпореждане на главния прокурор за незабавна проверка по реда на гражданско-съдебния надзор за законосъобразност на дейността на сдружение „Български национален съюз – „Еделвайс“ (организатор на траурно факелно шествие в памет на ген. Христо Луков за 22.02.2020 г., което е забранено със Заповед на Кмета на Столична община) с оглед това дали са спазени изискванията на Закона за политическите партии.   Пистолет със заличени номера и два пълнителя са били открити у мъжа, самоубил се в сградата на ДАНС. Прокуратурата разследва опит за нападение.  По първоначални данни мъжът е влязъл в сградата на ДАНС със самоделно оръжие. Смята се, че той се е прострелял с химикалка, в която е имало съчма.  По-късно от прокуратурата съобщиха, че при стандартна проверка на личните му вещи той е извадил от дрехите си незаконно притежавано самоделно огнестрелно оръжие и се е самопрострелял. У него е бил открит пистолет със заличени номера и два пълнителя.   ", "date": "2020.01.27", "title": "Мъж се е самоубил в сградата на ДАНС "}
{"url": "http://epicenter.bg/article/Zaloviha-v-Balgariya-beglets--izdirvan-za-ubiystvo-na-aktivistka-v-Ukrayna/205058/3/0", "text": "Ключов заподозрян, обвинен в организирането на фатално нападение със сярна киселина срещу активистка от Херсон през юли 2018 г., е задържан в България. Това се случва повече от година след като той избяга от ареста, където беше задържан за убийството на Катерина Хандзюк, съобщават от филиала на „Хюман райтс“ в Украйна, цитирани от БГНЕС.  Заподозреният е задържан на територията на гр. Бургас. ВКС е постановило задържането му за 72 часа. Това съобщи говорителят на главния прокурор Сийка Милева на брифинг.   Олексий Москаленко (Левин) е свързан с мащабна операция в Херсонска област, във връзка с която са повдигнати и обвинения на друг заподозрян - Игор Павловски.   Левин е бил задържан в петък вечерта, 24 януари, по време на операция с участието на полицията в България и представители както на украинската Главна прокуратура, така и на СБУ (Службата за сигурност на Украйна). Украинецът е бил е обявен за международно издирване с червена бюлетина на „Интерпол“ с цел арест и екстрадиция. Според заместник-главния прокурор на Украйна Виктор Трепак, сега се изисква екстрадицията на Левин.   Катерина Хандзюк беше помощник на кмета на Херсон и гражданска активистка, известна с жестоката си критика срещу корупцията, особено сред полицията в Херсон. Тя беше нападната пред входа на жилищния си блок на 31 юли 2018 г., като нападателят хвърли литър киселина, използвана за автомобилни акумулатори. Хандзюк получи изгаряния на почти 40% от тялото си и беше транспортирана в болница в Киев, където претърпя 11 операции. Тя почина на 4 ноември, само на 33 години.   Директорът на Главна дирекция „Национална полиция” Христо Терзийски посочи, че лицето е пребивавало на територията на България от 2018 г. и е установено, че е влязъл в страната през ГКПП „Дуранкулак“. „Няма нито един адрес на територията на страната, където да е законно пребивавал. Има умения да работи с хладно и огнестрелно оръжие. При задържането му е използвана само физическа сила, като използването на оръжие не се е наложило“, допълни той. По думите му няма данни, че украинецът е извършвал криминална дейност на родна земя. Още преди идването му в България той е бил в добро финансово състояние, като това му е позволявало да не започне работа.    ", "date": "2020.01.27", "title": "Заловиха в България беглец, издирван за убийство на активистка в Украйна"}
{"url": "http://epicenter.bg/article/Povdignaha-obvineniya-za-zamarsyavaneto-na-r--Maritsa-i-r--Arda/205071/3/0", "text": "Повдигнато е обвинение на управителя на фирмата „Екоинвест“ Орлин Тасев за замърсяване на водата и управление на опасни отпадъци, съобщи окръжният прокурор на Пазарджик Васил Малинов, цитиран от БНР. Тасев е с парична гаранция от 20 хиляди лева. Обвиненията срещу Тасев са за допуснато замърсяване на води и нерегламентирано управление на опасни отпадъци, като и по двете наказанието е до 5 години \"лишаване от свобода\" и санкция между 5 и 30 хиляди лева, посочи Малинов. Той добави, че по образуваното досъдебно производство са разпитани 25 свидетели, а работата по изясняване на случая продължава.   \"Установи се, че към момента, в който е констатирано наличието на мъртва риба, другите фирми не са работили. Няма превишения на показателите, които да са опасни за хората\", коментира директорът на РИОСВ-Пазарджик Костадин Гешев, като допълни, че основно във водата са установени пластмасови власинки. По думите му на този етап не се предвижда затваряне на фирмата, но тя ще бъде санкционирана с максималните размери на глобите - 50 000 лева за незаконосъобразно третиране на опасни отпадъци и 50 000 лева за нарушение по Закона за водите.   През изминалата година фирмата-нарушител също е имала наложени санкции за замърсявания, но в по- малък размер. Няма опасност за здравето на хората, въпреки залповото замърсяване в петък вечер на реката – увери директорът на ОДП Пз Ивайло Тишев.   Междувременно стана ясно, че РИОСВ-Смолян образува административно-наказателно производство срещу \"Рудметал\"-Рудозем заради краткосрочно аварийно изпускане на руднични води в р. Арда, съобщи БТА.  От екоинспекцията съощиха, че на рудодобивното предприятие ще бъде съставен акт за нарушението.   Нерегламентираното заустване на непречистени руднични води в реката е станало при претоварване на руда, примесена с руднични води, уточняват от РИОСВ. Малко количество руднични води са попаднали в шахта на площадка, от където са били аварийно изпуснати в Арда. Случаят е проверен след сигнал за промяна в цвета на речните води в района на Рудозем.   От РИОСВ са проверили през почивните дни и сигнал за мъртва риба в река Чепеларска в района след разклона за Югово. Инспекторите са установили мъртва черна мряна.    Взети са водни проби от реката, а направените на място полеви анализи са в норма. Резултатите от изследванията на водните проби ще станат ясни в следващите дни. ", "date": "2020.01.27", "title": "Повдигнаха обвинения за замърсяването на р. Марица и р. Арда"}
{"url": "http://epicenter.bg/article/Povdignato-e-oshte-edno-obvinenie-po-sluchaya-s-iztochvaneto-na-1-mln--leva-ot-varnenska-banka/205076/3/0", "text": "30-годишен мъж от Монтана е привлечен като обвиняем по делото за източването на 1 милион лева от клон на банка във Варна. Той е вторият обвиняем по воденото досъдебно производство срещу банковата служителка Невена Й.    На мъжа е повдигнато обвинение за измама в особено големи размери, представляваща особено тежък случай, съобщава NOVA. Наложена му е мярка за неотклонение „Парична гаранция“ в размер на 10 000 лева.   38-годишната банкова служителка е в ареста от края на ноември миналата година, след като стана ясно, че е присвоила над 1 млн. лева от сметки на вложители. Усвоените от нея средства в периода от 1 януари 2018 г. до 21 ноември 2019 г. били превеждани на Сергей М., с когото банковата служителка се запознала в интернет. По време на виртуалната връзка Невена Й. изпращала с колети на куриерска фирма „Еконт“ присвоените средства. Изпращала и лични средства, включително и изтеглени от нея и нейни роднини кредити.    Между нея и Сергей от Монтана, който се представял в разговорите в интернет като Мирослав Михайлов, не е имало нито една среща на живо. Пред разследващите тя обяснила, че средствата били нужни на нейния интернет приятел, за да реши финансови проблеми с лихвари. Младата жена  разполагала само с три негови снимки. Парите изпращала на името Сергей, който бил уж  негов братовчед. Впоследствие се оказва, че това е истинското му име.    Разследването на досъдебното производство е възложено на екип от следователи от Окръжния следствен отдел към Окръжната прокуратура във Варна.  ", "date": "2020.01.27", "title": "Повдигнато е още едно обвинение по случая с източването на 1 млн. лева от варненска банка"}
{"url": "http://epicenter.bg/article/Ivan-Geshev-predstavi-prioritetite-za-rabotata-na-darzhavnoto-obvinenie/205079/3/0", "text": "На национално съвещание, проведено днес, 27.01.2020 г., в Националната следствена служба (НСлС), главният прокурор Иван Гешев представи приоритетите на държавното обвинение за настоящата година. Това съобщават от прокуратурата.   Пред административните ръководители на районните, окръжните и апелативните прокуратури, главния прокурор Иван Гешев акцентира върху необходимостта от резултати в борбата с битовата престъпност. Другите акценти, изтъкнати от него, бяха разследванията по т.нар. „къщи за гости“, горенето на опасни отпадъци и действията на прокуратурата по разрешаването на кризата с водоснабдяването.   Иван Гешев благодари за изказаната от колегите му подкрепа в процедурата по избора му за главен прокурор и потвърди готовността на ръководството на държавното обвинение и занапред да реагира на необосновани атаки срещу институцията и отделни нейни представители.  ", "date": "2020.01.27", "title": "Иван Гешев представи приоритетите за работата на държавното обвинение"}
{"url": "http://epicenter.bg/article/Glavniyat-prokuror-nagradi-okrazhniyat-prokuror-na-Shumen-i-dvama-sledovateli-ot-NSS-/205081/3/0", "text": "Главният прокурор Иван Гешев награди окръжният прокурор на Шумен Маргарита Георгиева и следователите от Националната следствена служба Мариан Маринов и Валери Ставрев за отлична работа и образцово изпълнение на служебните им задължения  при разследване на катастрофата в с. Хитрино от края на 2016 г. Това съобщиха от пресцентъра на прокуратурата.   В резултат на проведеното разследване и събраните доказателства бяха постигнати ефективни осъдителни присъди за двете предадени на съд лица – локомотивните машинисти – съответно от 15 и 10 години лишаване от свобода и отнемане на правото да упражняват професията си за период от 17 и 12 години.   Главният прокурор Иван Гешев награди също прокурора от Районна прокуратура-Варна Нора Славова и следователя от Следствения отдел на Окръжна прокуратура-Варна Евгения Дъбнишка-Вълчева. Те са отличени  за работата им по случай, в който адвокат от Варна с цел да набави за себе си имотна облага е поддържал в заблуждение 12 лица, като е причинена вреда в особено големи размери – 505 623 лв.   В резултат на събраните доказателства обвиняемото лице е получило ефективна присъда от 7 години лишаване от свобода и конфискуване на половината от имуществото му. Уважени са и гражданските искове на пострадалите в пълен размер.", "date": "2020.01.27", "title": "Главният прокурор награди окръжния прокурор на Шумен и двама следователи от НСС "}
{"url": "http://epicenter.bg/article/Prokuraturata-obvini-bivshiya-shef-na-ViK-Pernik-i-bivsh-zam-kmet-za-vodnata-kriza-/205083/3/0", "text": "Днес, 27 януари 2020 г., Специализирана прокуратура привлече към наказателна отговорност нови две длъжностни лица, съпричастни с настъпилата водна криза в Перник и региона. Това съобщиха от пресцентъра на държавното обвинение.   Това са бившият шеф на ВиК Иван Витанов и и.д. зам.-кмет на Перник по образованието по време на изборите Севделина Ковачева.   Обвинение за длъжностно престъпление е повдигнато на временно изпълняващия длъжността кмет на община Перник през 2019 г. След писмено уведомяване по надлежния ред от управителя на „ВиК“ООД гр. Перник, че има силно намаляване на дебита на водоизточниците и водния ресурс в яз.Студена, и след като са били предложени действия за въвеждане на режим на водоползване в гр. Перник и други 10 населени места в общината, и.д. кметът не изпълнил служебните си задължения по Закона за местното самоуправление и местната администрация и Наредба №4 от 14 септември 2004 г. (за условията и реда за присъединяване на потребителите и за ползване на водоснабдителните и канализационните системи), не е предприел съответните действия за въвеждане на режим на водоползване в населените места от община Перник, което е довело до значителен недостиг и неправилно разходване на водния ресурс за питейно битови нужди в общината.    Към наказателна отговорност е привлечен и бившият управител на „ВиК“ ООД в Перник за умишлена безстопанственост и сключване на неизгодни сделки (престъпления по чл. 219, ал.3, вр.ал.2, вр.ал.1 от НК и чл. 220, ал.1 от НК). В качеството си на длъжностно лице и при условията на продължавано престъпление, той умишлено не положил достатъчно грижи за управлението, стопанисването и запазването на повереното му имущество – на водопреносната и водоснабдителна мрежа на община Перник и на водата за питейно битови нужди от яз. “Студена“.    Въпреки задълженията си, регламентирани в Закона за водите, Наредба №4 от 14.09.2004 г. и тези по Договор от 01.04.2016 г. между „Асоциацията по ВиК“ и „Водоснабдяване и канализация“ ООД гр.Перник за стопанисване, поддържане и експлоатация на ВиК системите и съоръженията, управителят на „ВиК“ Перник умишлено не упражнил достатъчен контрол върху работата на служителите в дружеството, на които възложил да поддържат и ремонтират водопреносната и водоснабдителна мрежа на община Перник.    От това му бездействие е последвало разпиляване на имущество – вода за питейно битови нужди, постъпила от яз.“Студена“ във ВиК мрежата на гр. Перник. Щетите от това деяние на обвиняемия са в приблизителен размер на 11 690 000 лв. (стойността на 7 млн. куб.м. вода за питейно битови нужди, които представляват разпилените 75 процента от всичката вода за питейно битови нужди в гр. Перник за инкриминирания период).    На управителя на „ВиК“ Перник е повдигнато и обвинение и за сключване на неизгодни сделки на управляваното от него дружество, свързани с купуването и наемането на измервателни уреди на водния ресурс на яз. “Студена“.    Събраните до момента доказателства сочат, че от действията на двамата обвинени не са могли да настъпят преки вреди, довели до водната криза в Перник и региона. Тяхната дейност се явява последваща по отношение на загубата на вода за питейно-битови нужди от яз. „Студена“ и сама по себе си (без противоправните действия на обвиняемия Нено Димов) не би причинила значителен недостиг на вода за питейно-битови нужди на над 97 000 души.    По отношение на двамата обвиняеми Специализираната прокуратура е постановила задържане за срок до 72 часа, в които ще преценено какви мярки за неотклонение да им бъдат поискани или определени.  ", "date": "2020.01.27", "title": "Прокуратурата обвини бившия шеф на ВиК Перник и бивш зам.-кмет за водната криза "}
{"url": "http://epicenter.bg/article/Zaginaliyat-v-sgradata-na-DANS-se-e-zastrelyal-s-nezakonno-samodelno-orazhie/205089/3/0", "text": " Пистолет със заличени номера и два пълнителя са били открити у мъжа, самоубил се в сградата на ДАНС. Прокуратурата разследва опит за нападение.  Инцидентът стана около 14 ч. днес. В сградата на ДАНС 55-годишен мъж сложи край на живота си, а по-късно стана ясно, че това е жител на Перник, свързан с националистическата организация на Боян Расате. Членът на УС на БНС бил привикан от агенцията за разпит, свързан с “Луковмарш”, дни след като главният прокурор Иван Гешев разпореди разследване.  По първоначални данни мъжът е влязъл в сградата на ДАНС със самоделно оръжие. Смята се, че той се е прострелял с химикалка, в която е имало съчма.  По-късно от прокуратурата съобщиха, че при стандартна проверка на личните му вещи той е извадил от дрехите си незаконно притежавано самоделно огнестрелно оръжие и се е самопрострелял. У него е бил открит пистолет със заличени номера и два пълнителя.    \"Във връзка с възложена от СГП проверка, на 27.01.2020 г., в сградата на ДАНС е призовано лице за снемане на обяснения. При извършвана стандартна проверка на личните му вещи, преди влизане в сградата на ДАНС, призованият гражданин е извадил от дрехите си незаконно притежавано самоделно огнестрелно оръжие и се е самопрострелял\", съобщават от пресцентъра на прокуратурата.   \"На място се извършва оглед от служители на Столичната дирекция на вътрешните работи, под надзор на прокурор от СРП. Установено е, че лицето е носило в себе си и пистолет със заличени номера и два пълнителя. Проверява се версията за опит за нападение над служители от Държавна агенция „Национална сигурност“, се казва още в съобщението.  ", "date": "2020.01.27", "title": "Загиналият в сградата на ДАНС се е застрелял с незаконно самоделно оръжие"}
{"url": "http://epicenter.bg/article/Prokuraturata-e-zapochnala-dosadebno-proizvodstvo-sreshtu-dvama-uchastnitsi-v-protesta-sreshtu-MRRB/205101/3/0", "text": "Софийската районна прокуратура е започнала разследването по досъдебно производство, образувано по повод ескалиралото напрежение по време на организиран протест на граждани пред Министерството на регионалното развитие и благоустройството, при което са пострадали полицейски служители, охраняващи обществения ред, съобщиха от СРП.   Производството е за умишлено причиняване на лека телесна повреда на полицейски орган, при изпълнение на службата му. Задържани са двама от протестиращите, които са проявили агресия към полицаите, докато са се опитвали да избягат.   Разпитани са полицаи и очевидци и продължава събирането на доказателства. Предстои материалите по делото да се докладват в СРП, която да им определи мярка за неотклонение.   В близост до мястото на инцидента са задържани още двама, които са хвърляли камъни по служители на реда.   Прокуратурата и органите на МВР ще предприемат всички възможни мерки и действия за защита на правата на гражданите, недопускане на подобни прояви на агресия и нарушаване на обществения ред при провеждането на подобни масови мероприятия и за ангажиране на наказателната отговорност на виновните лица, се казва в съобщението.", "date": "2020.01.27", "title": "Прокуратурата е започнала досъдебно производство срещу двама участници в протеста срещу МРРБ"}
{"url": "http://epicenter.bg/article/Obshtinskiyat-krizisen-shtab-v-Pernik-poiska-udalzhavane-na-bedstvenoto-polozhenie/205086/2/0", "text": "На проведено днес заседание, Общинският кризисен щаб в Перник поиска от областния управител Емил Костадинов удължаване на обявеното заради водната криза в Перник бедствено положение, съобщи БНР. Бедственото положение в града беше въведено със заповед на кмета Станислав Владимиров на 21 декември м.г. първоначално за 7 дни, а на 28 декември бе удължено с още 30 дни.    След заседанието на Общинския кризисен щаб, кметът на Перник Станислав Владимиров заяви, че предприетите досега мерки, сред които почистване на всички водохващания и канали, довеждащи вода до язовир \"Студена\", проучвания за сондажи и за вземане на вода от пещерите в карстовия район и др., не са дали очаквания резултат. Притокът продължава да бъде по- малък от разхода и обемът на язовира продължава да намалява.   „Взехме решение за искане, официално, към областния управител за обявяване на ново бедствено положение, защото предстоят много мерки, които ще бъдат направени в следващите дни и месеци. Особено важно за Перник е изграждането на съоръжението, което ще ни върже с водопроводната мрежа на столична община. Това е единственият изход в момента за осигуряването на вода за битово- питейни нужди на перничани в предстоящите критични месеци. Вече тече подготовка по изграждането на съоръжението, разбира се има и процедурни стъпки, които трябва да се вземат. Има вече решение на нашия Общински съвет. Предстои утре да бъде взето такова и в Столичния общински съвет”, каза Станислав Владимиров.", "date": "2020.01.27", "title": "Общинският кризисен щаб в Перник поиска удължаване на бедственото положение"}
{"url": "http://epicenter.bg/article/Boyko-Borisov--/205087/2/0", "text": "Започна участието на министър-председателя Бойко Борисов в официалната церемония по повод 75 години от освобождаването на бившия концлагер Аушвиц-Биркенау. Това съобщи пресцентърът на Министерския съвет.   Според българския премиер всички ние трябва да помним отговорността, която носим, за да не допуснем подобни трагедии като Холокоста да се случат отново. Както славните, така и трагичните епизоди на миналото, ни задължават да бъдем пазители на историята на Холокоста и да не допускаме нейното изопачаване, нито омаловажаване на страданието на хората по време на Втората световна война, включително и в България.    Премиерът Борисов е убеден, че българското общество и най-вече младото поколение са в правото си да се гордеят със спасяването на българските евреи. То е послание към съвременното общество за търпимост, доброжелателство и човеколюбие между хората с различен етнос, религия и култура. Защото спазването на човешките права и тяхното гарантиране е задължително условие за мир и напредък и не подлежи на политически компромис.    Заедно с лидери от цял свят министър-председателят Бойко Борисов ще вземе участие във възпоменателното честване пред „Портата на смъртта“ в Аушвиц-Биркенау и ще почете паметта на жертвите пред монумента в бившия концлагер.  ", "date": "2020.01.27", "title": "Бойко Борисов  в Аушвиц-Биркенау: Трябва да помним, за да не допуснем отново такава трагедия!"}
{"url": "http://epicenter.bg/article/ViK-mrezhata-na-Sofiya-mozhe-da-ponese-dopalnitelno-natovarvane-ot-vodata-za-Pernik-/205088/2/0", "text": "От фирма \"Софийска вода\" увериха, че ВиК мрежата на София е в състояние да понесе планираните допълнителни 300 литра в секунда за Перник. Уверението беше дадено пред кмета Йорданка Фандъкова в контролния център на компанията в Бистрица, предаде БНР.    Проверката беше предизвикана от опасения дали водопреносната мрежа на София ще издържи на допълнително натоварване след идеята на правителството вода за Перник да се доведе от водосбора на язовир \"Белмекен\"и от язовир \"Бели Искър\", през Рилския водопровод до язовир \"Мало Бучино\" и оттам по новоизграден водопровод до Перник.    Миналата седмица са направени тестове, при които от нормалните 100 л. в секунда по водопровода са пуснати до 420 л. в секунда, каза изпълнителният директор на \"Софийска вода\" Васил Тренев:    \"Убедени сме, че можем да го преведем това водно количество и да го дадем на Перник, без по никакъв начин да застрашим водоснабдяването на София\".    Ръководството на \"Софийска вода\" ще докладва всяка седмица за количеството вода и състоянието на мрежата на инженерната комисия в Общинския съвет, каза Йорданка Фандъкова:    \"Няма опасност от това, София да остане без вода заради количествата на водата в язовир \"Бели Искър\".    Очаква се утре СОС да гласува решението за подаването на вода за Перник през мрежата на София.  ", "date": "2020.01.27", "title": "ВиК мрежата на София може да понесе допълнително натоварване от водата за Перник "}
{"url": "http://epicenter.bg/article/Zinaida-Zlatanova--Nishto-lichno-nyama-v-aktivnostta-na-glavniya-prokuror-/205090/2/0", "text": "Не намирам нищо лично в тази активност на главния прокурор. Най-малкото не знаем дали имаме конкретен казус, в който президентът да е поставен или да е нарушил Конституцията.   Това заяви в предаването \"Лице в лице\" по БТВ бившият правосъден министър Зинаида Златанова във връзка с искането на главния прокурор Конституционния съд да тълкува разпоредбата, свързана с имунитета на президента.    \"Случват се неща, които хората не разбират и в този смисъл си мисля, че всичко това е в контекста на голямата активност на Иван Гешев. Запитването е добре дошло, защото Конституционния съд ще внесе една доста голяма яснота конкретно по този въпрос\", допълни Златанова.  \"Този въпрос трябва да бъде решен много бързо и тогава ще имаме по-ясна представа какво означава този конституционен текст. С това свое действие Гешев казва \"дайте рамка, не за мен, но за всеки следващ даден прокурор\". Ако обаче обаче двамата си играят на дребнотемие, защото президентът не подписа веднага указа за назначаване на главен прокурор, това би било наистина жалко\", отбеляза още бившият правосъден министър.   Първо, не знам някакъв конкретен казус президентът да е поставен - нарушение на конституцията, извършване на престъпление. Ние с вас не знаем. Няма конкретен казус, за да да има злободневност, посочи тя. Спомнете си, че и предишният президент Плевнелиев бе поставен да се обсъжда неговия интегритет и случая с Марковска. Той реагира бурно, беше възмутен. И вторият случай, в който се заговори за предателство към държавата бе, когато бе разкрит, че провел разговор с представител на голяма чужда фирма. А тя водеше дела срещу българската държава. И двата случая замряха. Но Плевнелиев повтаря и сега, че е нарушение спрямо него от предишния главен прокурор.   Хората не могат да разберат какво се случва. Питането на Гешев бих сложила в контекста на голямата му активност. Има амбиция, желание да върши неща, които не са вършени. Добре е, защото конституционният съд ше внесе яснота. Когато КС отговори, ще се съберат мнения от институции, политици, учени. Тогава ще имаме яснота, какво представлява този конституционен текст. Гешев се отказва от правото той да тълкува тези текстове и ги прилага. Той ни казва, че за всеки главен прокурор и президент трябва да знаем какво значи този текст, обяснява Златанова. Бившият министър на правосъдието похвали прокуратурата за действията ѝ спрямо екологичните престъпления.    \"Това не е правено през последните 30 години и аз се надявам тези акции да продължат и в бъдеще\", завърши тя.", "date": "2020.01.27", "title": "Зинаида Златанова: Нищо лично няма в активността на главния прокурор!"}
{"url": "http://epicenter.bg/article/Milka-Hristova--Podkrepyame-doklada-za-vodnata-kriza-v-Pernik--no-shte-tarsim-politicheska-otgovornost-/205092/2/0", "text": "Групата на БСП в Столичния общински съвет ще подкрепи Доклада за предприемане на действия за осигуряване на допълнително водоснабдяване на град Перник чрез водоснабдителната система на Столична община, но си запазва правото да търси политическа отговорност по всички въпроси, на които управляващите не дадоха задоволителни или никакви отговори. Това заяви заместник-председателят на СОС от БСП Милка Христова след днешното съвместно заседание на три от комисиите - по инженерна инфраструктура и енергийно планиране, финанси и бюждет и икономика и собственост.    \"Първата неприятна изненада за нас в този доклад беше липсата на кмета Фандъкова като вносител, коментира Милка Христова. - Още от началото на този казус се говореше, че страна по всички тези взаимоотношения ще бъде кметът на Столична община, че тя ще внесе доклад, а СОС ще го гласува. А се оказа, че този доклад го внасят двама общински съветници. Да, те са председатели на две комисии, но дори това не е отразено в доклада. А кметът никъде не фигурира. Това е от години познатата ни практика Йорданка Фандъкова да не слага подписа си под доклади, когато става въпрос за решаване на тежки проблеми с неизвестен край. Елементарен похват за отказ от поемане на отговорност при решения с неизвестни обществени последици\".    По време на съвместното заседание на трите комисии Милка Христова отбеляза много пропуски и забележки в предложения за гласуване на извънредната сесия на СОС във вторник от 10,00 часа доклад.  \"Съществува много сериозно разминаване между това, което тримата министри искат от СОС в писмото си и онова, което двамата вносители предлагат на общинските съветници за гласуване чрез доклада, коментира тя. - В протокол №3 от 23 януари 2020 година по точка 28 е взето решение министрите на икономиката, на регионалното развитие и благоустройството и на околната среда да отправят искане до СОС да разгледа възможността за възмездно преминаване на водни количества в размер на 300 литра в секунда през водоснабдителната мрежа на София, които са необходими за справяне с кризата в Перник. Същото се иска и в писмо от 24 януари. Във внесения доклад от двамата общински съветници се твърди, че предлаганите решения, които СОС трябва да приеме утре, са на базата на тези две писма. Но! В точка 1 от проекта за решение ни се предлага да се гласува възмездно отпускане на водни количества от водоснабдителната система на София към тази на Перник. Това на практика означава, че става дума за сключване на договор между \"Софийска вода\" и ВиК-Перник, по силата на който \"Софийска вода\" ще продаде на ВиК-Перник определено количество вода, чиято цена ще бъде определена от КЕВР. На всеки грамотен гражданин веднага му става ясно, че онова, което иска Министерски съвет е осигуряване на преминаване - това представлява вид сервитутно право - а в предлагания за гласуване от СОС доклад става дума за търговска сделка. А от това следват много въпроси. Те са свързани с начина на формиране на цената на водата, на разходите, включени в тази цена и кой ще я плаща. Защото от една страна в решението се казва, че държавата ще поеме всички разходи не само по изграждането на помпената станция и трасето, но и по осигуряването на водоподаването. В решението обаче, което ни предлагат - което по същество представлява да одобрим сключването на търговски договор между двете водоснабдителни дружества - изобщо не става ясно какво ще е участието на държавата в оперативните разходи, свързани с водоподаването\".    Милка Христова добави също, че в момента ВиК-Перник не е в добро финансово състояние и дори е във фалит. \"Подаването на вода от страна на \"Софийска вода\" вероятно няма да може да бъде платено. Оттук изниква въпроса кой ще поеме тези неразплатени разходи и на практика - щети за \"Софийска вода\", коментира още Милка Христова. - Съществува твърде голяма вероятност всичките оперативни разходи по поддръжката на рилския водопровод, по евентуалните повреди, както и тези, свързани с водоподаването да се поемат от гражданите на София. Или поне към този момент не съществува гаранция, че това няма да се случи\".    Милка Христова добави, че има още много въпроси, които възникват от така предложения за гласуване доклад от страна на двамата общински съветници от ГЕРБ. \"С колегите от групата на БСП имаме предложения, които ще повторим и на сесията на СОС във вторник, каза тя. - Надяваме се да бъдем чути. В противен случай, въпреки че ще подкрепим доклада вероятно еднозначно тъй като става въпрос за хуманитарна криза, разразяваща се на 20 км от София, ще си запазим правото по всички въпроси, които поставихме и не срещнахме адекватна ответна реакция, да търсим политическа отговорност от отказалите да я поемат\".  ", "date": "2020.01.27", "title": "Милка Христова: Подкрепяме доклада за водната криза в Перник, но ще търсим политическа отговорност!"}
{"url": "http://epicenter.bg/article/MZ--MVR-i-DANS-shte-sledyat-razprostranenieto-na-opasniya-kitayski-koronavirus-/205094/2/0", "text": "Разпространението на китайския коронавирус ще бъде следено от оперативна група, в която влизат представители на Здравното министерство, МВР и ДАНС.    Въпреки ниската вероятност за внос на вируса у нас, е създадена необходимата организация, за да бъдем в готовност, заяви директорът на Столичната здравна инспекция Данчо Пенчев, цитиран от БНР.    Контролът на летище София е засилен чрез инфрачервени термокамери, които могат да регистрират повишена температура на хората. Особено внимание се обръща на пътниците, пристигащи от Москва, Истанбул и Лондон - градовете, в които има най-масово прекачване на пътуващи от Китай.    Завърналите се днес от Китай музиканти от фолклорния състав от Петрич ще бъдат под медицинско наблюдение 14 дни, съобщи главният държавен здравен инспектор Ангел Кунчев:    \"Списъкът е подаден към РЗИ-Благоевгард и към общопрактикуващите лекари в Петрич. 14 дни ще бъдат под медицинско наблюдение, термометрирани всеки ден. Получиха точни указания, ако все пак някой от тях развие някакви симптоми, ще има специализиран кабинет в Инфекциозната болница, отделение на болницата в Петрич, където ще бъдат преглеждани и ще се прави първоначалният тест за грип. С оглед да изключим всички други възможности. Веднага ще се вземат и проби за допълнително изследване за всички възможни вируси. Нямаме в момента възможност да доказваме този корона вирус\".    Европейската комисия е готова да подкрепи репатрирането на граждани на ЕС от Китай заради разпространението на коронавируса, съобщи говорителят на Комисията Стефан де Керсмакер.    Той обаче уточни, че решение в тази насока може да бъде взето само от страните членки. Този следобед трябва да се състои заседание на комисията за безопасност на здравето, което идва след оценката на европейския център за превенция и контрол на болестите.    На него ще бъде обсъдено развитието на болестта, особено навлизането на вируса в Европа и по-конкретно във Франция, където той бе открит в края на миналата седмица.    Членовете на комисията ще разговарят и за подготовката на страните членки за борба с болестта и в частност на болниците да се справят с новите случаи, превенцията, информацията към пътуващи граждани, както и координацията на ответните мерки.    Проби за новия коронавирус България очаква да получи до две-три седмици по линия на Световната здравна организация, допълни доцент Кунчев.  ", "date": "2020.01.27", "title": "МЗ, МВР и ДАНС ще следят разпространението на опасния китайски коронавирус "}
{"url": "http://epicenter.bg/article/Poslanik-Metin-Kazak-s-proshtalni-sreshti-v-Katar-po-povod-priklyuchvane-na-mandata-mu/205095/2/0", "text": "Посланик Метин Казак беше приет в емирския дворец „Амири Диуан“ от Н.Вис. шейх Тамим бин Хамад ал-Тани, емир на Държавата Катар по повод приключване на дипломатическия му мандат в Държавата Катар, на 26 януари 2019 г.   На срещата Н.Вис. емирът връчи на посланик Казак почетния орден „Ал Уаджба“ в знак на признание за ролята му за укрепване на отношенията между Катар и България, като му пожела успех в бъдещите начинания и по-нататъшен напредък на връзките между двете страни.    От своя страна българският посланик изрази своята благодарност и признателност към Н.Вис. емира на Катар за подкрепата и сътрудничеството, допринесли за успеха на дипломатическата му мисия в страната на акредитация.    Преди това посланик Казак се срещна и с Н.Пр. шейх Абдула бин Насер бин Халифа Ал-Тани, министър-председател и министър на вътрешните работи на Държавата Катар.    На срещата българският посланик изрази своята благодарност и признателност към правителството на Катар за съдействието и подкрепата, с които се е ползвал по време на манадата си като извънреден и пълномощен посланик на Република България в Доха.    Посланик Казак, изрази задоволство от разменените посещения и срещи на най-високо и високо ниво между двете държави по време на неговия мандат, като изрази желанието си за по-нататъшно укрепване и развитие на двустранните отношения.    От своя страна министър-председателят и министър на вътрешните работи, шейх Абдула бин Насер бин Халифа Ал-Тани поздрави посланик Казак за успешната му дипломатическа мисия в Доха и за личният му принос за развитието на контактите между двете държави. Министър-председателят отправи специални поздрави до българският министър-председател Бойко Борисов и изрази готовност и желание да посети в най-скоро време България при получаване на официална покана от българска страна.", "date": "2020.01.27", "title": "Посланик Метин Казак с прощални срещи в Катар по повод приключване на мандата му"}
{"url": "http://epicenter.bg/article/Yavor-Bozhankov--GERB-reagirat-krizisno-na-vsyaka-situatsiya-s-populistki-merki-/205099/2/48", "text": "„Протестите на перничани са логичното развитие на ситуацията, тя се развива от половин година насам. В момента хората искат бързи решения, а властта се надяваше на природата. Ситуацията се задълбочава.\" Това заяви народният представител от ПГ на „БСП за България“ Явор Божанков пред БНТ. По думите му е логично хората да са недоволни, но е нелогично, когато срещу тях се използва сълозтворен газ, съобщава пресцентърът на БСП.    По повод предстоящия вот на недоверие, Божанков акцентира, че гласуването ще покаже кой крепи настоящото управление, защото по думите му математически управляващите в момента нямат мнозинство. Относно подкрепата на обявилите се за опозиционни парламентарни партии при гласуването, Божанков коментира: „Общественият интерес изисква такъв вот. От друга страна – тяснопартийният им интерес може би не го позволява“.    „Мотивите за вота не започват и не свършват с кризата в Перник, водни кризи има и в други общини. Целият ВиК сектор е в криза. Не става дума за природно бедствие, а за системно водена политика. Ние задавахме въпроси, викахме министри - реакция нямаше, затова стигнахме до вот на недоверие. Това са системни проблеми. Сектор „отпадъци“ е изграден върху една огромна лъжа“, подчерта социалистът.    „За да решим тези проблеми, са ни необходими решителни промени. ГЕРБ реагират кризисно на всяка ситуация с популистки мерки“, категоричен бе Божанков.    „Целта ни е след вота на недоверие всички да живеем в по-чиста околна среда. Този вот вече дава своите резултати и има конкретни мерки, взети в резултат от действията ни“, каза още народният представител от левицата.  ", "date": "2020.01.27", "title": "Явор Божанков: ГЕРБ реагират кризисно на всяка ситуация с популистки мерки "}
{"url": "http://epicenter.bg/article/MON--Gripna-vakantsiya-v-blizo-700-uchilishta-v-stranata-/205100/2/0", "text": "Министерството на здравеопазването съобщи, че на територията на една трета от страната има повишена заболеваемост от грип. Заради грипа е спрян учебният процес в близо 700 училища в страната, предава БНР.    От утре до 5 февруари в принудителна ваканция излизат учениците от областите Варна, Пловдив, Ямбол и Перник, както и в цялата Благоевградска област. До 4 февруари е ваканцията в София-област, в общините Добрич, Балчик и Генерал Тошево; до 2 февруари - в област Кърджали; до 31 януари - в Габрово и Смолян; до 29 януари - в Монтана.    Според главният държавен здравен инспектор д-р Ангел Кунчев обаче е малко вероятно да бъде обявена национална грипна епидемия, въпреки че в една трета от областите има повишена заболеваемост.    Резултатите от изследванията показват, че преобладава щамът H3N2. Той засяга предимно деца от 5 до 14-годишна възраст, като следват групата на децата до 5-годишна възраст и младежите.    \"Знаете, че тази година имахме паритет между Н3N2 и Н3N2 дълго време плюс паралелна циркулация на В-Виктория щамовете. Сега вече, от последните 2 седмици, започва да се чувства превал на Н3N2. По данните от последната седмица 88 са положителните проби за Н3N2, а 51 за Н11 от общо 277 изследвани. Залята е лабораторията със серуми. Продължават почти денонощно да работят колегите\".    Най-засегнатите от този грип са на първо децата между 5 и 14 г., следват ги тези до 5 год. и след това младежката възраст: \"С подобна генетична характеристика вирус на Н-3-N-2 е циркулирал и по-рано и много от възрастните хора имат някаква степен на имунитет, което ги кара или да не се разболяват или да изкарват вируса много по-лесно. Вирусът съвпада и със състава на ваксините, които бяха предложени. Надяваме се, че и това оказва някакво влияние, макар че със 120 000 дози, няма как да обърнем ситуацията\", отбеляза д-р Кунчев.    Грипна епидемия е обявена в Смолянска област.    Най-много са регистрираните случаи във възрастовите групи на деца, ученици и младите хора. С цел ограничаване разпространението на инфекциите щабът реши да обяви грипна епидемия на територията на областта от утре, 28 януари до 31 януари, петък включително като се предписват редица противоепидемични мерки\".    Учениците в общините Добрич, Балчик и Генерал Тошево ще бъдат в грипна вакация от утре до 4 февруари, включително.    Регионалната здравна инспекция в Ловеч е изпратила за анализ 10 проби на заболели от Луковит, където от днес е обявена грипна епидемия. Резултатите ще станат ясни до два дни.    Заболяваемостта в Луковит достигна 317 на 10 хиляди население, заради което в общината беше обявена грипна епидемия, а учениците от днес до петък са в грипна ваканция. Пробите ще установят дали има случаи на доказан грип, поясни директорът на здравната инспекция д-р Анета Винева.    „В Луковит зачестиха заболяванията. Част от тях протичат с типична клинична картина на грип. Най-много са във възрастта 5-14 г., но за момента протичат леко тези случаи, усложнения все още не са регистрирани\".    В останалите общини от областта заболеваемостта е значително по-ниска, само в Ловеч се повишава и днес е 240 на 10 хиляди население. За да бъде обявена грипна епидемия трябва да е над 303 на 10 хиляди население.    „Няма натоварване на отделенията в болниците, тъй като усложненията от грипа настъпват по-късно.“    В грипна ваканция са учениците в София, учебните занятия ще бъдат подновени на 6-и февруари. Грипна епидемия е обявена в областите Хасково и Кърджали, както и в община Луковит и Асеновград.    В област Бургас и общините Севлиево, Трявна и Дряново децата също не са на училище.    Главният държавен санитарен инспектор Ангел Кунчев съветва:    “Навременното включване на антивирусно лечение е ключово и ако се приеме в първите 24 часа или най-късно до 48-ия, ефектът е много добър“.    Учениците от Ямболска област излизат във ваканция до 5 февруари, включително.    Само за два дни броят на заболелите от остри респираторни заболявания е скочил драстично, уточни д-р Лиляна Генчева от Регионалната здравна инспекция в Ямбол.    Детските градини и яслите ще продължат да работят, въпреки че отсъстващите в някои от групите надхвърлят 80% и се сформират сборни групи.    В областта все още не е обявена грипна епидемия, тъй като броят на заболелите трябва да надвиши 338 заболели на 10 хил. души.    В грипна ваканция излизат от утре и учениците от Пловдив. През последните дни броят на болните с остри респираторни заболявания е стигнал епидемични стойности, посочват от РЗИ. Както и в София пловдивските ученици ще се върнат в клас на 6-и февруари.    Регионалната здравна инспекция в Пловдив нареди още една грипна ваканция - за Асеновград.    Фалшива новина е обявената в Плевен грипна ваканция. От Регионалната здравна инспекция уточниха, че следят ситуацията, но засега не се налага учениците да спрат занятие.    Директорът на инспекцията д-р Атанас Гарев поясни:    “В момента няма такива стойности да бъде обявена грипна епидемия. Трябва да наближим 270 на 10 хил., за да се обяви. Освен това трендът трябва да е стремителен нагоре и тогава можем да говорил за епидемична ситуация“.    В цялата Благоевградска област е обявена грипна епидемия, съобщиха от Районната здравна инспекция. Учениците излизат във ваканция до 5 февруари, включително и в петте общини, за които миналата седмица беше обявено, че учебните занимания се спират до 31 януари, уточни д-р Веселка Мончева от здравната инспекция.    Варна е в предепидемична обстановка. Регионалната здравна инспекция свиква заседание на Комисията за борба с острите респираторни заболявания.    Очаква се да бъде решено дали да бъде обявена грипна ваканция от утре.    И в Перник училищата затварят врати заради грипа. Официално епидемията ще бъде обявена от утре, 28 януари, съобщи директорът на местната здравна инспекция д-р Юри Торнев. На началника на РУО на МОН е връчено предписание за прекратяване на учебните занятия от утре и обявяване на дните до 5 февруари включително за неучебни на територията на област Перник.    През последните няколко дни заболеваемостта в региона е достигнала епидемични стойности, като най-уязвими са възрастовите групи от 0 до 4 и от 5 до 14 година. По време на грипната епидемия няма да се разрешават детски и женски консултации, планирани операции и свиждания в болниците.    От утре в грипна ваканция излизат учениците в Пловдив, Пазарджик и Смолян.    Грипна епидемия е обявена от утре - в Бобов дол и Кочериново.    Сапарева баня отменя грипната епидемия, тъй като там има вече спад на регистрираните случаи, от утре там се възобновяват учебните занятия.    Министърът на образованието Красимир Вълчев заяви, че има възможност пропуснатият учебен материал да бъде преструктуриран и да се оформят оценки и в началото на втория учебен срок.    \"Ще има възможност да се оформят и крайните оценки, при извънредна ситуация може дори първите дни от следващия учебен срок. При всички случаи ще има напрежениен върху учителите и върху учениците, но не за първи път сме в такава ситуация\".  ", "date": "2020.01.27", "title": "МОН: Грипна ваканция в близо 700 училища в страната "}
{"url": "http://epicenter.bg/article/Pernik-ostava-v-bedstveno-polozhenie-zaradi-vodnata-kriza-/205110/2/0", "text": "Перник остава в бедствено положение заради водната криза. Решението бе взето на заседание на Областния кризисен щаб, след постъпило в областната администрация официално искане от кмета на Перник Станислав Владимиров.    Новата заповед е за седем дни и е на областния управител инж. Емил Костадинов.    Бедственото положение бе обявено на 21 декември, а на 28 декември бе удължено с 30 дни. Предприетите през това време мерки не дадоха очаквания резултат, коментира по-рано днес кметът Владимиров.    И той, и областният управител са категорични, че единственото спасение за Перник на този етап е свързването на водопроводната мрежа с тази на София чрез изграждането на водопровод от Мало Бучино до Перник.    Областният управител припомни, че изходът от водната криза е изграждането на водопровод от Мало Бучино до Перник. Трасето с дължина 13,5 км. ще минава само през общински и държавни терени. По този начин ще се насочи вода от водосбора на „Белмекен“ през водопреносната мрежа на София към Перник.    „Необходимите средства ще бъдат осигурени от Правителството. Министър-председателят Бойко Борисов е лично ангажиран, мобилизира всички министри и експерти, за да се справим с проблема и да върнем нормалния начин на живот на перничани. Всичко това се случва в постоянен диалог и координация с ръководството на Община Перник. Доказваме, че интересът на гражданите е надпартиен. Не пестим труд, енергия и ресурси, за да излезем от бедственото положение. Работим при пълна прозрачност и в постоянно търсене на нови, алтернативни начини за подобряване на ситуацията“, заяви инж. Костадинов.  ", "date": "2020.01.27", "title": "Перник остава в бедствено положение заради водната криза "}
