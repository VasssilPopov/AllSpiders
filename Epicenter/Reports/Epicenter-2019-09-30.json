{"url": "http://epicenter.bg/article/Mnogonatsionalnoto-kompyutarno-podpomagano-uchenie--Balkan-Bridges---2019--beshe-otkrito-dnes/194136/2/0", "text": "„В дух на добросъседство и следвайки евроатлантическите ценности  учението цели да повиши оперативната съвместимост на въоръжените сили на Балканските държави,  да повиши техните способностите да реагират адекватно на всяка опасност и риск, свързани с регионалната сигурност“. Това заяви днес, 30 септември, командващият на Съвместното командване на силите генерал-лейтенант Любчо Тодоров на тържествената церемония, с която беше открито многонационалното компютърно-подпомагано командно-щабно учение „Balkan Bridges - 2019“ в Националния военен учебен комплекс „Чаралица”.   Той очерта основните задачи на учението - подобряване на взаимодействието, координацията и обмена на информация между участниците при планиране и провеждане на операции в многонационална среда, насърчаване на взаимното разбирателство и сътрудничество между всички участващи държави, сили и структури, подобряване на процедурите по управление и протичане на информацията между и в щабовете.   „Това учение е платформа за тестване и интегриране на националните системи за моделиране и симулации, което ще се извърши с помощта на нашите партньори от Центъра за съвместна подготовка на силите на НАТО в Бидгошч, Полша“, посочи генерал-лейтенант Любчо Тодоров.   „Balkan Bridges – 2019“ се провежда в рамките на инициативата на началниците на отбраната/генерални щабове на армиите от Балканските държави  и е експериментално учение за разработване и усъвършенстване на мрежата за подготовка и учения на страните от Югоизточна Европа (SEEETN).   В него участват близо 200 военнослужещи от Албания, Босна и Херцеговина, България, Гърция, Черна Гора, Румъния, Сърбия, Република Северна Македония, Турция, както и от многонационална бригада „Югоизточна Европа”, Щабния елемент за интегриране силите на НАТО, Центъра за изследване, изграждане и усъвършенстване способностите на НАТО за управление на кризи и реагиране при бедствия и Центъра за съвместна подготовка на НАТО в Бидгошч, Полша.   Офицер планиращ учението е началникът на отбраната генерал Андрей Боцев, офицер провеждащ учението е командващият на Съвместното командване на силите – генерал-лейтенант Любчо Тодоров, офицер ръководещ учението е бригаден генерал Валентин Кръстев – началник на щаба на СКС. Директор  и съдиректори на учението са съответно полковник Пламен Йорданов – заместник-началник на щаба на СКС, полковник Мико Бранкович от Въоръжените сили на Сърбия и полковник Булет Касъм от Въоръжените сили на Турция. Командири на двете многонационални бригади, формирани съгласно спецификацията на учението, са бригаден генерал Тудорика Петраче – командир на многонационална бригада „Югоизточна Европа“ и полковник Любомир Вачев – командир на Центъра за подготовка на специалисти в  гр. Сливен.", "date": "2019.09.30", "title": "Многонационалното компютърно-подпомагано учение „Balkan Bridges - 2019“ беше открито днес"}
{"url": "http://epicenter.bg/article/Fandakova--Uvelichihme-dvoyno-broya-na-sotsialnite-uslugi-v-Sofiya-za-10-g-/194138/2/0", "text": "  „В навечерието на Деня на възрастните хора – 1 октомври, ви поздравявам с празника и ви желая здраве и благоденствие“, каза кандидатът за кмет на София Йорданка Фандъкова на среща с възрастни хора в кв. „Горна баня“ и кв. „Суходол“.    Фандъкова посети дома за възрастни хора в кв. „Горна баня“, където живеят 180 души. През последните години беше ремонтирано едното крило на дома и е монтиран асансьор, който улеснява достъпа на трудно подвижни хора. „Планираме да ремонтираме и второто крило и сме готови с идеен проект за газифициране на сградата. Това е важно, за да осигури по-екологично отопление, а спестените средства да останат за дома“, каза още кандидатът за кмет.     Йорданка Фандъкова се срещна и с възрастни хора в новооткрития клуб на пенсионера в кв. „Суходол“. Той е първият в квартала, разкрит след ремонт на помещение в кметството. Хората споделиха, че с нетърпение очакват да се възстанови читалището „Просвета“, което вече се ремонтира. Извършва се цялостно конструктивно укрепване, ремонт на покрива, саниране и смяна на дограмата на сградата на читалището.     За 10 години Столичната община създаде и поддържа близо 30 социални услуги за пълнолетни и възрастни хора. Това са - 8 Домове за възрастни хора, Центрове за временно настаняване, Дневни центрове и др. Разкрити са домове, които са профилирани за лица с различен вид увреждания, защитени и преходни жилища.    „Тази година защитихме европейски проект по програмата „Региони в растеж“, с който да разкрием нови 9 социални услуги за възрастни хора, както и за пълнолетни лица с увреждания. Важно е, че за 10 години удвоихме броя на социални услуги, които предоставя Столична община“, каза Фандъкова. Предвижда се да бъдат построени още Дневен център за подкрепа и 8 сгради за създаване на социални услуги за възрастни хора с различни увреждания.    „За мен лично е важно, че развихме дейностите, които извършва общинското предприятие „Социален патронаж“. Като предлагам да разширим услугите, които да предлагаме на самотните възрастни хора в домовете им“, каза Фандъкова.     На срещите присъства и кандидатът за кмет на район „Овча купел“ от коалиция ГЕРБ – СДС Христина Семерджиева.", "date": "2019.09.30", "title": "Фандъкова: Увеличихме двойно броя на социалните услуги в София за 10 г."}
{"url": "http://epicenter.bg/article/Ekipazh-ot-Voennovazdushnite-sili-s-vertolet--Kugar--izpalni-uspeshno-zadacha-v-pomosht-na-naseleniet/194139/2/0", "text": "Екипаж от състава на авиобаза Крумово с вертолет „Кугар“ изпълни днес, 30 септември, специален полет по искане на Министерството на здравеопазването за транспортиране на пациент от летище Щръклево до летище София. Вертолетът излетя в 12.14 ч. от авиобаза Крумово. В 14.30 ч. пациентът беше транспортиран до летище София и беше поет от медицински екип от Центъра за спешна медицинска помощ.     Екипажът на вертолет „Кугар“ с регистрационен знак 710 е в състав – първи пилот капитан Сандев, втори пилот майор Бабачев, борден техник старши лейтенант Добрев и спасител старши сержант Жеков.", "date": "2019.09.30", "title": "Екипаж от Военновъздушните сили с вертолет „Кугар“ изпълни успешно задача в помощ на населението"}
{"url": "http://epicenter.bg/article/Poboy-v-BNR--Deverat-na-Silviya-Velikova-skochil-da-dushi-reporter-/194142/2/0", "text": "Четвърто районно полицейско управление в София разследва грозен инцидент, разиграл се в нюзрума на Програма \"Хоризонт\" в БНР преди седмица. Добрин Йотов, девер на Силвия Великова, който също като нея и брат си работи в радиото, е нападнал репортера Добромир Видев, съобщи пред Дарик директорът на радиото Светослав Костов.    Нападението е било предшествано от разговор, по време на който Видев се е интересувал по каква причина два негови журналистически материала не са били излъчени. В този момент Йотов, който е редактор на новините, му е налетял и започнал да го души, разказа шефът на БНР. На грозния инцидент е имало достатъчно свидетели в нюзрума.    След физическата саморазправа пострадалият репортер е отишъл в \"Пирогов\" и си е извадил медицинско, добави още Костов.    Видев не е подавал сигнал до полицията. Това обаче е направил дежурният полицай в спешната болница, който е длъжен да докладва при медицинско освидетелстване на пациенти. Последвала полицейска проверка. В радиото пристигнали разследващи полицаи, които снели показания от участниците в инцидента. За побоя Светослав Костов е бил информиран от програмния директор Мартин Минков.    \"Изискани са писмени обяснения от участниците в този инцидент. УС разговаря с Добромир Видев . И това, което той каза, беше, че вече го е страх да ходи на работи\", каза още директорът на радиото.   Пред ръководството на радиото Видев е посочил, че подобно нещо му се случва за втори-трети път и именно затова вече се страхува. В отговор на въпроса дали спорът между двамата журналисти има връзка и с напрежението в БНР, избухнало след твърденията за цензура от Силвия Великова и поисканата му оставка от редколегията, Светослав Костов заяви, че участниците в мелето не са дали такива писмени обяснения.    \"Чух, че е имало нещо подобно. Има и такава версия, но това го няма в техните обяснения\", коментира директорът на БНР и добави, че повече ще говори, след като приключи разследването. По тази причина към момента мълчат и двамата журналисти - нападателят и потърпевшият.    Костов коментира и днешния протест в негова подкрепа, който се състоя сутринта пред БНР.    \"Изненадан съм от броя на хората и масовостта на протеста в моя защита. Това показва, че не само 5-6 човека са хората, които работят в радиото и имат право на мнение\", добави генералният директор на БНР.", "date": "2019.09.30", "title": "Светослав Костов.съобщи за побой в БНР: Деверът на Силвия Великова скочил да души репортер "}
{"url": "http://epicenter.bg/article/BAN-s-trevozhna-prognoza--Naselenieto-na-Balgariya-mozhe-da-padne-pod-6-miliona-do-2040/194145/2/0", "text": "Населението на страната може да падне под 6 милиона души до 2040 година, сочи изследване на Българската академия на науките. Демографската криза се задълбочава заради застаряването на нацията, социалните неравенства и миграцията.    Мрачната прогноза предвижда след 20 години населението на страната да намалее до 5 800 000 души, обясни директорът на Института за изследване на населението и човека при БАН проф. Антоанета Христова.    ,,Структурата на населението няма да бъде добра. Ще има много повече възрастни, отколкото млади хора. Добрата новина - няма да изчезнем, лошата новина е, че няма да бъдем и 6 милиона'', обясни тя пред БНР.    Тенденцията може да се обърне в положителен план едва след 15 години.    ,,Независимо от това даже колко мерки се предлагат и в каква комплексност, до 34-та година ние винаги ще имаме негативни резултати'', сподели още Христова.    Демографската прогноза разбива мита, че миграцията е главната причина за намаляването на населението.    ,,Има и заминаващи, но и все повече връщащи се. Броят на влизащите в страната и завръщащите се българи се изравнява на излизащите през последните години'', коментира по темата и проф. Катя Владимирова.    Мерките за преодоляване на демографската криза включват насърчаване на раждаемостта, подобряване на здравеопазването и социалните услуги, както и намаляване на смъртността и миграциите на населението.", "date": "2019.09.30", "title": "БАН с тревожна прогноза: Населението на България може да падне под 6 милиона до 2040"}
{"url": "http://epicenter.bg/article/Avariya-v-TETs--quot-Maritsa-Iztok-1-quot--ima-postradali/194146/2/0", "text": "Трудова злополука в ТЕЦ „Марица Изток 1”. Има пострадали работници. Двама души са пострадали тежко, транспортирани са в болницата в Стара Загора.   Работниците са обгазени и са паднали в шахта, която са почиствали. При слизането на един от мъжете му прилошало. На втория, който се опитал да го извади, също му станало лошо. Така и двамата паднали в шахтата, предаде bTV.   Единият работник е с мозъчно сътресение и е настанен в неврохирургията. Вторият работник е на командно дишане и състоянието му е изключително тежко, съобщиха от болницата.   Образувано е досъдебно производство, което засега е за нанасяне на средна телесна повреда.  ", "date": "2019.09.30", "title": "Авария в ТЕЦ \"Марица Изток 1\", има пострадали"}
{"url": "http://epicenter.bg/article/Kristalina-Georgieva--Izborat-mi-e-priznanie-za-vsichki-balgari/194147/2/0", "text": "Кристалина Георгиева ц като управляващ директор на институцията. Преди това колегите ѝ от Световната банка я изпратиха с церемония с българска народна музика и бурни аплодисменти.    В специално обръщение за българските медии Георгиева благодари за подкрепата и определи като своя дългосрочна задача държавите да осигурят по-добър живот за хората.    „Шампион в борбата с неравенството“ - това е едно от множеството определения, които Кристалина Георгиева получи по време на кампанията си за управляващ директор на Международния валутен фонд. Екипът на банката, където тя бе главен изпълнителен директор до днес, изпрати Георгиева с аплодисменти, а част от българите в него се хванаха и за хорото, поведено от самата Георгиева заедно с танцьорите в народни носии.    Георгиева определи избора си за управляващ директор на Международния валутен фонд като признание за всички българи и благодари за подкрепата.    Във видеообръщение до българските медии тя преповтори обещанието, поето пред колегите ѝ във фонда в деня, когато официално получи подкрепа за позицията си. Кристалина Георгиева поема поста от Кристин Лагард, която от своя страна от 1 ноември ще оглави Европейската централна банка.   Източник: Новини.бг", "date": "2019.09.30", "title": "Кристалина Георгиева: Изборът ми е признание за всички българи"}
{"url": "http://epicenter.bg/article/NA-ZhIVO--Izslushvat-Mariya-Gabriel-v-Evropeyskiya-parlament/194150/2/0", "text": "Идвайки насам, си спомням как вървях насам през 2017 година. През тези две години работихме с Вас в сътрудничество и компромис за цифровото бъдеще на Европа. Затова искам да започна с думи на благодарност към всички, с които работихме по тази тема. Надявам се сътрудничесtвтото ни да продължи. Това каза по време на изслушването си в Европейския парламент номинираната за български еврокомисар Мария Габриел, която е кандидат за втори мандат. Предвидено е изслушването да продължи три часа, предаде репортер на Novini.bg    Искам да благодаря и на българския министър-председател Бойко Борисов за това, че бях номинирана за втори мандат. Благодаря и на председателя на на Европейската комисия Урсула фон дер Лайен за доверието, посочи тя.    Ще разчитам на вас да бъдем съмишленици в целта да постигнем такова ниво на иновации, наука и спорт, което да бъде на висотата на младите. Ще остана вярна на подхода – хората в центъра на политиката, без разлика на възраст и пол, без разлика на убежденията им, заяви Габриел.    Мария Габриел, която е предложена да отговаря за младежта и иновациите, трябва да отговори на 25 въпроса на евродепутати от парламентарните комисии по култура и образование, и по индустрия, изследвания и енергетика. По-рано Габриел отговори писмено на 17 въпроса. В отговорите си тя посочва, че в работата си в Европейската комисия под ръководството на председателя Жан-Клод Юнкер е отговаряла за много от темите, залегнали в бъдещите й задачи.    Габриел обещава, ако бъде избрана, да работи за въвеждането на европейска студентска книжка. Тя отбелязва необходимостта от отпадане на пречките пред младите европейци да пътуват и учат навсякъде в ЕС. Моя основна цел е повече младежи да се възползват от програмите на ЕС при равно участие, добавя кандидатът.    Габриел допълва, че запазването на европейското културно наследство, включително в цифров вид, ще бъде сред основните й цели. Тя се обявява за истински напредък в пресичането на предварителното уреждане на спортни срещи. Спортната индустрия е важен работодател и допринася за икономиката, отчита тя.    Българският кандидат изразява подкрепа за осигуряването на широк хоризонт за европейските учени, от чиито открития зависи и икономическият напредък. Габриел уточнява, че постигането на целите на ЕС за опазването на природата изисква и усилията на научните среди.    Оценката от днешното изслушване ще бъде определена най-рано през нощта срещу вторник. Ако кандидат за еврокомисар бъде оценен положително от 2/3 от водещите евродепутати в изпитната комисия, изслушването е приключено. В случай, че са необходими доуточнения, евродепутатите могат да изпратят нови писмени въпроси. Ако даден кандидат не събере необходимата подкрепа, решението ще трябва да се вземе с гласуване с обикновено мнозинство от всички евродепутати в съответната парламентарна комисия. Гласуването на целия състав на новата ЕК се очаква на 23 октомври.", "date": "2019.09.30", "title": "Изслушват Мария Габриел в ЕП: Благодаря на Борисов, че съм номинирана за втори мандат"}
{"url": "http://epicenter.bg/article/V-Spetssada-tragva-deloto-sreshtu-bivshiya-zam-kmet-na-Sofiya-Evgeni-Krusev/194043/3/0", "text": "Днес в Специализирания наказателен съд тръгва делото срещу бившия заместник-кмет по транспорта в столицата Евгени Крусев.    Делото е заради ремонта на релсовото трасе по улица \"Граф Игнатиев\". Той е подсъдим за нарушаване на Закона за обществените поръчки и ощетяване на общината с близо 920 000 лв.    Според държавното обвинение, през 2018 г. Крусев е изменил сключения договор с \"Джи Пи Груп\" за ремонта на релсовия път в полза на компанията.    Защитата отрича обвиненията и твърди, че законът е спазен, а използваната при ремонта подложка е спестила пари на общината.    Предстои разпит на свидетели по делото, включително и на комисията, изготвила становището за подмяна на подложката на релсовия път.  ", "date": "2019.09.30", "title": "В Спецсъда тръгва делото срещу бившия зам.-кмет на София Евгени Крусев"}
{"url": "http://epicenter.bg/article/Plamen-Dimitrov--Nyama-razdelenie-sred-zdravnite-spetsialisti-/194069/4/0", "text": "„Няма разделение между медицинските специалисти от държавните и частните болници. Интересите събират хората и заедно ще ги покажем на 7 октомври“, заяви пред БНР президентът на КНСБ Пламен Димитров. Той беше категоричен, че протест ще има:    „И законодателно, и финансово трябва да бъде решен въпросът. Имаме конкретни искания и на 7 октомври пред Министерския съвет ще организираме този протест. Очакваме няколко хиляди души от цялата страна – да покажат за пореден и надявам се за последен път, че ако не се вземат решения, стигаме до подаване на оставки масово. Оттук нататък се разрушава цялата система“.      Преди началото на инициативата Арена \"Работеща България\" Пламен Димитров посочи, че един от ключовите проблеми на работещия българин е неговото представителство:    „Начинът, по който неговият интерес може да бъде изразен, гласът му да бъде чут и неговите проблеми да бъдат конкретно и ясно формулирани и решавани. Правят се различни опити през последните години да се разширят формите на представителство. През синдикатите не повече от 20-25% от работещите в България имат своя глас. Над 70% от работещите българи нямат надежден механизъм за представителство на техните интереси“.    В предаването „Преди всички“ Пламен Димитров цитира статистически данни, според които заплатите в сходни предприятия – там, където има синдикати, са между 12 и 14% по-високи. Също и закрилата в предприятията, където има синдикати, е по-висока, добави той.      От КНСБ са развили мобилно приложение, чрез което всеки може да подава сигнали за нередности на работното място. Искаме да дадем тласък и стимул на всички да заявят своя проблем, посочи президентът на синдиката.      Той подчерта още, че правото на сдружаване в България продължава да е под силна заплаха, особено в частния сектор. „Искаме охраняване на правото на сдружаване в широк план“, настоя Пламен Димитров.", "date": "2019.09.30", "title": "Пламен Димитров: Няма разделение сред здравните специалисти "}
{"url": "http://epicenter.bg/article/Kurts-e-izpraven-pred-slozhno-tarsene-na-partnyori/194064/11/0", "text": "33-годишният лидер на Австрийската дясноцентристка Народна партия (НП) Себастиан Курц е изправен пред началото на усилено търсене на възможни коалиционни партньори в понеделник, въпреки огромния си успех на парламентарните избори.  НП спечели ясна победа с около 37 процента при гласуването в неделя, значително подобрение от представянето си през 2017 г. и резултат, което означава, че Курц ще носи отговорността да привлече други партии – което сега може да е трудна задача.    Триумфът на Курц идва въпреки факта, че последното му правителство се разпадна през май, след като крайно десните му коалиционни съюзници, Партията на свободата (ПС), беше пометена от корупционния скандал “Ибисагейт”, довел до оставката на нейния лидер Хайнц-Кристиан Щрахе.    През седмицата преди вота ПС беше засегната от допълнителни твърдения за злоупотреба с разходи от Щрахе и претърпя по-лоша от очакваната загуба, и подкрепата за нея намаля с почти 10 процента в сравнение с резултата от 2017 г. до около 16 процента, според прогнозните резултати.    Алиансът НП-ПС – приветстван като модел от националистите в цяла Европа, включително унгарският премиер Виктор Орбан – сега изглежда малко вероятно да се повтори, тъй като лидерите на ПС се насочиха към ефира, за да кажат, че биха предпочели да ближат рани в опозиция.    Унилият лидер на ПС Норберт Хофер, който пое партията от Щрахе, , казва, че стъпките към “възстановяването” на партията ще бъдат обявени през следващите дни и не изключи изключването на Щрахе, ако обвиненията за злоупотреба с разходите се окажат верни.    Курц – който стана най-младият канцлер на Австрия на 31 години през 2017 г. – може вместо това да се обърне към други големи победители на вота в неделя, партията на Зелените.    Подпомогнати от кризата с климата, увеличила списъка с проблемите на избирателите през лятото, Зелените успяха да отбележат най-добрия си резултат от около 14 процента – драматичен обрат в сравнение с 2017 г., когато не успяха да влязат в парламента.    Зелените и НП вече са заедно в правителството в провинциите Тирол и Залцбург, което някои посочиха като пример, който може да бъде възпроизведен на национално ниво.    Обаче сътрудничеството на национално ниво може да е по-сложно.    Националният лидер на Зелените Вернер Коглер заяви в неделя, че партията ще трябва да обмисли дали една коалиция “има някакъв смисъл”.    „Радикална промяна“ би била необходима от НП, каза Коглер, като посочи не само действия срещу изменението на климата, но и борба с корупцията и бедността.    Проучването на института SORA показва, че избирателите на двете партии са скептично настроени един към друг, като само 20 процента от избирателите на НП искат да видят Зелените в правителството, а 32 процента от избирателите на Зелените искат НП в правителството.    Курц би могъл да разгледа и най-традиционната форма на управление в Австрия, „голяма коалиция“ между НП и лявоцентристките социалдемократи (СДП).    Но макар и математически възможно, това е затруднено от факта, че делът на СДП в гласовете падна с пет процента до около 22%, най-лошият следвоенен резултат на партията на парламентарни избори.    В резултат лидерите на СДП казват, че партията трябва да премине през размисъл за това как може да бъде реформирана, за да предаде по-добре своето послание.    Във всеки случай е малко вероятно този вариант да бъде приятен за Курц – който сам „загаси“ последната голяма коалиция през 2017 г. – или за лидера на СДП Памела Ренди-Вагнер, която имаше няколко разгорещени размени на реплики с Курц по време на кампанията.  Според политолога Петер Филцмайер „Курц ще трябва да разочарова някои от своите избиратели, независимо с кого влиза в коалиция“.    Например, партньорство било със СДП, било със Зелените, би било трудно да се обясни на около 258 000 избиратели, за които се смята, че са преминали към Курц от крайната десница.    Краен вариант за Курц ще бъде правителството на малцинството.    „Това стана много, много изкушаващо“ за него, казва анализаторът Йоханес Хубер.    Но дори и този сценарий ще се нуждае от подкрепа от друга партия, за да оцелее НП при ключови гласувания в парламента, при липса на които страната може да бъде поканена отново да се изправи пред урните след няколко месеца./АФП      ", "date": "2019.09.30", "title": "Курц е изправен пред сложно търсене на партньори"}
{"url": "http://epicenter.bg/article/Fondatsiya--Stoyan-Kambarev--izprati-Vesela-Yaneva-na-maystorski-klas-pri-Aleksandrina-Pendachanska/194067/6/0", "text": "Младото оперно дарование  беше избрана да участва в Първия международен майсторски клас на родната прима   в рамките на \"Аполония\" 2019, Созопол.     я подкрепи и в това важно за нейната кариера начинание, защото вярва безрезервно в нейния потенциал и ще бъде до нея и в бъдеще.   относно представянето на младата певицабе повече от ласкава: \"Специално искаме да отбележим изключителната Весела Янева, мецосопран, плътен красив глас, рядко срещан. Природата е била щедра, а и тя явно е работлива и амбициозна. \"   \"Не мога да опиша с думи какво вълнение беше за мен да имам възможност да се докосна до такъв огромен артист като Александрина Пендачанска! Сърдечно й благодаря, защото ми помогна с конкретни и ясни бележки и насоки да преодолея технически трудности, с които се боря от години.  Искрено благодаря  на Деси Тенекеджиева и Фондация \"Стоян Камбарев\", които винаги са били до мен още от първите ми стъпки и без които нямаше да мога да осъществя това изключително важно за развитието ми приключение!   Майсторският клас продължи цяла седмица, по 8 часа на ден, в които Маестра Пендачанска се опита да ни предаде всечки нейни знания с такава любов и енергия , от които все още съм опианена! Завършихме със заключителен концерт, под формата на открит урок, много интересен за публиката, която стана свидетел на нашата работа и подготовка за сцената и активно участва със своите оценки. Беше уникално и вълнуващо за нас, но също и за тях!\"   Председател на УС на Фондация „Стоян Камбарев“ също сподели очарованието си от младата певица: “Следим таланта на Весела Янева още от ученичка.Тя е едно от големите музикални открития на Фондацията - мецосопран с уникално красив и богат тембър, а освен това е много артистична и въздейства силно на публиката.   Тя бе солист на Gospel Choralе и спечели   през 2013-та, заедно с диригента Страцимир Павлов. От тогава до ден днешен Весела е част от всички сериозни концерти и музикални проекти на Фондацията. Още като студентка в Националната Музикална Академия, направи много силен дебют на сцената на Софийска опера в “Евгений Онегин“ на Чайковски.   После спечели конкурс и стипендия за специализация в Академия „Борис Христов“ в Рим с преподаватели Анна Ванди и Валентина Марафа, които също бяха впечатлени от нея, след което последва мечтания дебют на италианската сцена! В рамките на фестивала \"Lirica in piazza\", в градовете Албано, Лацио, Маса Маритима и Тоскана, Весела се превъплъти в ролята на Принцесата от операта на Пучини \"Сестра Анджелика\".   Последва дебютът й в \"Бал с маски\" в Софийска Опера, където си партнира със световната оперна звезда Мария Гулегина и големия роден баритон Кирил Манолов.   Подкрепяме Весела Янева в пътя й към голямата сцена с огромно удоволствие! Участието на младите артисти в международни конкурси и майсторски класове е изключително важно за развитието им. Александрина Пендачанска е феноменална певица и за Фондация „Стоян Камбарев“ е чест, че наш талант бе избран за Първия й майсторски клас.   Изключително съм щастлива, че поредният успех на Весела Янева не закъсня. Веднага след майсторския клас, заредена с нови знания и умения, младото ни дарование   в категория \"Класическо пеене\" от конкурса \"Арт Старс\" - Варна 2019 .“  ", "date": "2019.09.30", "title": "Фондация “Стоян Камбарев” изпрати Весела Янева на майсторски клас при Александрина Пендачанска"}
{"url": "http://epicenter.bg/article/Rakovoditel-na-blagotvoritelna-asotsiatsiya-be-uvolnen-zaradi-priziv-da-bade-ubita-Greta-Tunberg/194041/7/0", "text": "Ръководителят на френската благотворителна асоциация \"Приятели на Музея за съвременно изкуство \"Дворец Токио\" Бернар Шенбо е уволнен заради негов призив да бъде убита шведската активистка в борбата срещу климатичните промени Грета Тунберг, предаде агенция ТАСС, като се позова на в. \"Паризиен\".    Според информация на вестника в събота Шенбо направил следния коментар във Фейсбук по повод емоционалната реч на 16-годишната Грета Тунберг на сесията на Общото събрание на ООН: \"Не съм глух и не съм идиот, и чувам всички тези призиви (за опазване на околната среда), които се отправят през последните 10 години. Но по този начин, по който го прави тази луда девица, само се добавя ненавист в нашето общество, което и без това става все по-агресивно заради всевъзможни злонамерени изказвания\". След това Бернар Шенбо допълва: \"Затова тя трябва да бъде убита. И се надявам, че някой луд това и ще направи\".    Изявлението на Шенбо веднага предизвика буря от възмущение в социалната мрежа. На Шенбо бе напомнено, че два пъти в една и съща публикация отправя призив към убийство. На този коментар той само отговорил: \"Ами да\".    Ръководството на парижкия музей за съвременно изкуство разпространи в неделя изявление на страницата си в Туитър, в което посочи, че \"изцяло осъжда подобни изказвания и подчертава своето несъгласие с подобна позиция\". Музеят посочва, че тази позиция няма никакво отношение към \"Дворец Токио\" и асоциацията \"Приятели на музея \"Дворец Токио\". Ръководството съобщи също така, че скоро ще бъде избран нов председател на асоциацията.    Самият Шенбо публикува във Фейсбук изявление, в което изрази съжаление за \"грубите и недопустими изявления, насочени против Грета Тунберг\". Бившият председател на асоциацията уверява, че не е призовавал към убийство на активистката, а по-ранните му изявления във Фейсбук просто са излезли извън контрола на разума му и по никакъв начин не отразяват неговите намерения. Бернар Шенбо също така поднася извинения на музея и асоциацията за причинените неприятности. ", "date": "2019.09.30", "title": "Ръководител на благотворителна асоциация бе уволнен заради призив да бъде убита Грета Тунберг"}
{"url": "http://epicenter.bg/article/Tervel-Pulev--Ima-neshto-neredno-v-meditsinskoto-na-pochinaliya-boksyor--VIDEO--/194052/8/0", "text": "Абсурдно е! Не е възможно мениджърът на Борис Станчов да не знае за чуждата самоличност, категоричен бе Тервел Пулев в студиото на \"Тази сутрин\" по bTV.    Според бронзовия медалист от Лондон 2012 експертизата ще разясни причините за смъртта на младия боксьор, но има и нещо нередно в медицинското му свидетелство за двубоя в Албания, тъй като е подпечатано само от един лекар.  \"Има хипотези, но трябва да разберем експертизата. Казват, че е изпил виагра. Не знам някой да пие виагра преди спортно събитие\", каза по-малкият от братя Пулеви.    \"Има практика боксьори да пълнят статистиката на своите противници. Това не е проблем. За мен трябва да се види как функционира нашата система, за да не се стига до други такива инциденти. За първи път чувам да използват чужда лична карта. За мен това е прецедент. Не е възможно мениджърът на момчето да не знае - те минават граничен контрол, кантар. Той вероятно ще твърди обратното. Независимо кой се качва на кантара, дори най-известният боксьор, винаги трябва да покаже лична карта. Мениджърът не може да ме убеди, че не е знаел за сменената самоличност.\", продължи той.    Според Тервел Пулев властите трябва да докажат чия е вината в случая. Той разкри, че е бил привикан в прокуратурата, за да разясни някои неща, свързани с професионалния бокс.    \"Може би разковничето е в медицинското. Там, ако е имал проблеми, може да е използвал чужда самоличност. Това обаче ще се разбере, като излезе експертизата. Бях в прокуратурата и видях медицинското. Един-единствен лекар е подпечатал всичките прегледи. Това ми звучи малко като - \"Докторе, ето ти 100 лева и направи медицинското\". От прокуратурата ме извикаха в качеството ми на експерт, защото и за тях това е нещо ново. Обикновено минаваш пред различни кабинети, а не само през един лекар\", поясни боксьорът.    \"Трябва да има контрол, за да не се допускат повече такива случаи. За първи път виждам толкова бързо да викат носилката. Това означава, че веднага е загубил съзнание, може би не е имал и пулс.\", добави Тервел Пулев.", "date": "2019.09.30", "title": "Тервел Пулев: Има нещо нередно в медицинското на починалия боксьор (ВИДЕО) "}
{"url": "http://epicenter.bg/article/Prints-Hari-pristigna-v-Malavi-bez-Megan/194080/10/100", "text": "Принц Хари пристигна в столицата на Малави Лилонгве, където посети колеж, преди да се срещне с президента на страната Питър Мутарика, предаде ДПА, цитира Дарикнюз.    Херцогът на Съсекс посети колежа Наликуле, където съпругата му Меган Маркъл се присъедини към разговора по Скайп от РЮА. Младите момичета в колежа получават стипендии от британски дарители, за да приключат 12-годишното си обучение.    Проектът е подкрепян от Кралския тръст на Общността на нациите, на който херцогът на Съсекс е президент, а херцогинята на Съсекс - вицепрезидент.  Млади момичета поставиха подписите си в специална книга за Меган. \"Книгата е базирана върху историите ни. Моля, предайте я на съпругата си с цялата ни любов. Надяваме се, че книгата ще се хареса и на Арчи\", заяви едно от момичетата, докато я поднасяше на принц Хари. От УНИЦЕФ в Малави оповестиха, че децата, които нямат възможност да се обучават в средни училища, може да станат жертви на насилие, експлоатация на детски труд или да сключат преждевременни бракове в тази бедна бивша британска колония.", "date": "2019.09.30", "title": "Принц Хари пристигна в Малави без Меган"}
{"url": "http://epicenter.bg/article/Riki-Martin-ochakva-chetvarto-dete/194110/10/0", "text": "Певецът Рики Мартин и съпругът му Джуан Йосеф очакват четвърто дете от сурогатна майка, девет месеца, след като се сдобиха с дъщеричката си Лусия, съобщава Нова.тв   47-годишният поп изпълнител и неговият съпруг-концептуалист имат и двама сина - близнаците Валентино и Матео на 11 години. Новината за новото попълнение в семейството съобщи самият Рики Мартин, който изтъкна, че е фен на големите семейства. Неотдавна певецът публикува в Instagram първата снимка на дъщеричката си Лусия, придружена от надписа \"Светлината на моите очи\". Същата фотография сподели и Джуан Йосеф. Мартин съобщи през януари миналата година, че е сключил брак с Йосеф.", "date": "2019.09.30", "title": "Рики Мартин очаква четвърто дете"}
{"url": "http://epicenter.bg/article/Helan-Miran--Krasotata-e-shantavo-neshto/194111/10/100", "text": "Световноизвестната британска актриса Хелън Мирън не е съгласна с понятието \"красота\", към което има особено мнение, пише Контактмюзик, цитиран от Новини.бг    Звездата, която е на 74 години, е на мнение, че хубостта е нещо повече от някаква фасада.    \"Винаги съм си мислила, че красотата е шантаво нещо. Тя има най-различни форми и само една се отнася до външността на човека. Не трябва да забравяме, че има страшно много начини да бъдем и да се чувстваме прекрасни!\", споделя актрисата.    Мирън дефилира на ревюто на \"Л'Ореал\" на Седмицата на модата в Париж и сподели някои мисли относно женската красота пред списание \"Харпърс базар\". Тя изтъкна, че козметичната индустрия все още е длъжник на жените на нейната възраст.", "date": "2019.09.30", "title": "Хелън Мирън: Красотата е шантаво нещо"}
{"url": "http://epicenter.bg/article/Grigor-Dimitrov-otpadna-ot-turnira-v-Pekin/194059/8/0", "text": "Първата ракета на България Григор Димитров претърпя поражение на старта на турнира от сериите ATP 500 в Пекин. 28-годишният български тенисист загуби от седем години по-младия от него руснак Андрей Рубльов с 2-6, 5-7, съобщи БГНЕС.    В първия сет Рубльов реализира два пробива и бързо взе частта. Вторият сет започна лошо за българина, който бе пробит в самото начало и загуби стартовия гейм. В шестия Димитров успя за първи път в мача да вземе сервис на руснака и изравни – 3-3. Димитров обаче не издържа на напрежението в края на сета и се провали на своето подаване още веднъж в 11-ия гейм. Рубльов поведе с 6-5, след което затвърди пробива и сложи край на спора в своя полза след 74 минути игра.    До този момент двамата се бяха срещали три пъти и Григор водеше с 2-1 победи.    Във втори кръг Рубльов ще се изправи срещу победителя от мача между Михаил Кукушкин и шестия поставен Фабио Фонини.    Григор Димитров запази позицията си в ранглистата и стартира новата седмица под № 26 в света.", "date": "2019.09.30", "title": "Григор Димитров отпадна от турнира в Пекин"}
{"url": "http://epicenter.bg/article/Ivet-Lalova-se-klasira-za-polufinalite-na-200-metra-/194132/8/0", "text": "Ивет Лалова-Колио се класира с лекота за полуфиналите на 200 метра на световнтото първенство по лека атлетика в катарската столица Доха, съобщи БНР.    Българката бягаше във втората серия на седма пътека и завърши първа с време 22:79 секунди. Тя изпревари с една стотна от секундата британката Джоди Уилямс. Трета остана фаворитката Муджинга Камбунджи от Швейцария с 22:81 сек, с което също се класира по право..    Полуфиналите в дисциплината са утре, вторник, след 21:30 часа наше време. За финала по право се класират най-добрите две.   По-късно тази вечер Мирела Демирева ще участва във финала на скока на височина. Състезанието започва в 20:30 часа.", "date": "2019.09.30", "title": "Ивет Лалова се класира за полуфиналите на 200 метра "}
{"url": "http://epicenter.bg/article/Si-Tszinpin-pochete-pametta-na-Mao-Tszedun-/194079/7/0", "text": "Китайският президент Си Цзинпин почете паметта на Мао Цзедун в навечерието на 70-годишнината от основаването на Китайската народна република    Китайският президент Си Цзинпин почете паметта на далечния си предшественик Мао Цзедун в навечерието на 70-годишнината от основаването на Китайската народна република, предадоха Франс  прес и Асошиейтед прес, цитирани от БТА.    Придружен от други високопоставени представители на режима, президентът Си Цзинпин, представян понякога като най-могъщият китайски ръководител след Мао (1949-1976 г.), посети мавзолея, където се съхранява мумията на основателя на комунистически Китай на огромния площад Тянанмън в центъра на Пекин.    Си Цзинпин се поклони три пъти пред тленните останки на Мао, съобщава държавната агенция Синхуа. Кадри от събитието обаче не бяха излъчени.    Отдаването на почит от китайски управници на \"Великия кормчия\", който е отговорен за смъртта на милиони от сънародниците си заради  спорните си политически решения, е по-скоро рядко събитие, отбелязва Франс прес.  Мао Цзедун е начело на Китайската народна република нейното основаване през 1949 г. до своята смърт през 1976 г. Мавзолеят, в който е положена мумията му, е открит за посещения през 1977г.  ", "date": "2019.09.30", "title": "Си Цзинпин почете паметта на Мао Цзедун "}
{"url": "http://epicenter.bg/article/Volkswagen-shte-se-izpravi-pred-germanskiya-sad/194085/7/0", "text": "Автомобилният гигант Volkswagen ще се изправи пред германски съд, тъй като стотици хиляди собственици на манипулирани дизелови автомобили изискват обезщетение четири години след избухването на най-големия индустриален скандал в страната.    Около 450 000 души са се присъединили към първото по рода си групово производство, въведено от законодателите, след като през 2015 г. се разрази скандалът с измамите „Дизелгейт“.    Първото изслушване в това, което вероятно ще се проточи дълги години като процес, започна в 10 ч. близо до северния град Волфсбург, предаде БГНЕС.    Процесът е най-големият досега в Германия покрай „Дизелгейт“. Миналата седмица главният изпълнителен директор на VW Херберт Дийс беше обвинен в пазарни манипулации поради позицията си в концерна.    В масовия съдебен процес най-важният от около 50 въпроса за съдиите е, дали Volkswagen е причинил вреда, като е действал „нечестно“.    Дори ако съдиите намерят доводи в полза на ищците, няма да има незабавно изплащане на обезщетение.    По-скоро всеки собственик, регистриран в процеса, ще трябва да търси индивидуално правата си.    VW смята, че окончателното решение би могло да се вземе най-рано през 2023 г., ако делото бъде обжалвано пред Федералния съд.    От 2015 г., когато Volkswagen призна, че е манипулирал 11 милиона превозни средства по света, за да заблуди тестовете за емисии, скандалът е коствал на групата над 30 милиарда евро (33 млрд. долара)глоби, обезщетения и съдебни разходи.    „Дизелгейт“ е “част от историята на групата”, подобно на известните модели Beetle и Golf, казва шефът на марката VW Ралф Брадщетер.    Той добави, че компанията се е „променила дълбоко“, инвестирайки 30 милиарда евро в нов електрически диапазон, за да „си възвърне уважението на обществото“.    “Дизеловата криза беше катализатор за нашата трансформация”, заяви Брандщетер пред AФП в наскоро дадено интервю. ", "date": "2019.09.30", "title": "Volkswagen ще се изправи пред германския съд"}
{"url": "http://epicenter.bg/article/Pravnata-komisiya-v-EP-potvardi-reshenieto-si---nyama-da-izslusha-Plumb-i-Trochani/194097/7/0", "text": "Правната комисия на Европейския парламент потвърди днес решението си от миналата седмица да не допусне до изслушвания Рована Плумб (Румъния) и Ласло Трочани (Унгария), предложени да бъдат еврокомисари съответно за транспорта и за политиката на съседство и разширяването на ЕС. Това съобщи пресслужбата на ЕП, предаде БТА. Уточнява се, че сега председателят на ЕП Давид Сасоли ще изпрати писмо до новоизбрания председател на Европейската комисия Урсула фон дер Лайен, за да се реши какви да бъдат следващите стъпки. Очаква се, че Фон дер Лайен ще поиска от Букурещ и Будапеща да предложат нови кандидати. Докато всички кандидати за еврокомисари не издържат успешно изпитите пред евродепутатите, новата ЕК не може да встъпи в длъжност. По-рано ЕП уточни, че ако изслушванията не преминат по график, гласуването на новата комисия няма да може да се състои на 23 октомври, както беше първоначално предвидено. Според графика Трочани трябваше да бъде изслушан от евродепутатите утре.", "date": "2019.09.30", "title": "Правната комисия в ЕП няма да изслуша кандидатите за еврокомисари Плумб и Трочани"}
{"url": "http://epicenter.bg/article/Zaev--Priemame-preporakite-na-Balgariya/194100/7/0", "text": "Възможно е много бързо да бъде намерено решение на откритите въпроси с България. Ние подписахме Договор, с който приехме, че имаме обща история. Разбира се, че част от историята ни е отделна и в двете държави. В този дух аз вярвам, че комисиите ще намерят решение.    Това каза македонският премиер Зоран Заев минути след приключване на консултативната среща при президента Румен Радев в София, предаде БГНЕС.   Днес българският премиер Бойко Борисов, заедно с членове на кабинета и ръководители на отговорните институции взеха участие в консултативна среща при Румен Радев, на която бяха разгледани отношенията на България с Република Северна Македония в контекста на евентуалното решение на Европейския съвет за покана за започване на преговори за членство на страната. Комисията е експертна и тя е създадена, за да дефинира нещата. Нашите призиви са да бъдат направени смели крачки, основани на фактите и истината. Призоваваме да се намери решение и не е достатъчно само нашата страна да има воля, подобно нещо е необходимо и от България, подчерта Заев. Македонският премиер е убеден, че и тази исторически момент ще бъде преодолян. До момента са решени четири исторически периоди за 6-7 значителни фигури, които честваме заедно от тези периоди. “С Договора доказахме политически, че искаме сътрудничество с България продължаваме в тази насока. Вярвам, че и тази част от историята, за която говорим ще бъде преодоляна. Целта е да укрепим приятелството и добросъседството. Очакваме да бъде намерено решение. България е сред нашите най-големи поддръжници за ЕС“, заяви македонският премиер.    „Вярвам, че тя ще докаже това и при получаването на дата след 15 г. кандидатстване. Няма нужда от загриженост. Приемаме тревогата и препоръките от България. Вече работим с комисиите, ще имаме заседания и ще искаме и двете държави да бъдат щастливи и удовлетворени при постигането на решение“, каза още Заев.", "date": "2019.09.30", "title": "Зоран Заев: Приемаме препоръките на България"}
{"url": "http://epicenter.bg/article/Yunker-otmenya-dneshnoto-si-poseshtenie-vav-Frantsiya-po-zdravoslovni-prichini-/194101/7/0", "text": "Председателят на Европейската комисия Жан-Клод Юнкер е отменил днешното си пътуване до Франция по здравословни причини, съобщи говорител на институцията, предаде БТА. Юнкер трябваше днес да участва в поклонението в Париж пред тленните останки на президента (1995-2007 г.) Жак Ширак, както и в откриването на есенната сесия на Парламентарната асамблея на Съвета на Европа в Страсбург. Говорителят уточни, че Юнкер не страда от усложнения от претърпяната по-рано тази година операция, нито е отменил пътуването си заради дългата церемония във френската столица. По думите на говорителя ЕК е с френския народ в днешния ден на скръб. Говорителят отбеляза, че знамената пред комисията днес са спуснати наполовина в знак на траур заради кончината на Ширак. През август Юнкер прекъсна почивката си в Австрия по здравословни причини. Той се върна тогава в Люксембург за спешна операция на жлъчката. Говорителят днес заяви, че се очаква утре Юнкер отново да бъде на работа.", "date": "2019.09.30", "title": "Юнкер отменя днешното си посещение във Франция по здравословни причини "}
{"url": "http://epicenter.bg/article/Borisov-na-kraka-pri-Radev-zaradi-Makedoniya/193981/2/0", "text": "    На \"Дондуков 2\" първи дойде зам.-председателят на парламента Кристиян Вигенин, следван от премиера Борисов и вицепремиерите Каракачанов и Захариева.    В петък след обяд държавният глава отправи покана към политическия елит за консултации по проблемните въпроси. Форматът наподобява на КСНС, но сега са поканени инстутуциите, които имат отношение по въпроса с еврочленството на съседите и изпълнението на договора за приятелство.   Спешната среща, която съвпада с началото на предизборната кампания, е заради предстоящите инициативи на европейско ниво във връзка с приемането на Македония в ЕС.    България трябва да реши дали да подкрепи Македония, за да бъде дадена дата за начало на преговори за членство в Съюза. Това решение зависи както от всички държави членки, така и от всяка от тях поотделно. Решението ще се вземе само с абсолютно мнозинство. Дори и само една държава да бъде против, решение не може да бъде взето.      по историческите въпроси, която бе създадена съгласно подписания Договор за добросъседство между двете държави.    Предишното заседание в София преди две седмици не оправда очакванията да започне изчистване на големия препъникамък - въпроса за делото на Гоце Делчев, а  Логиката им е да отричат всичко наше, призна шефът проф. Ангел Димитров. Той също е поканен на “Дондуков” 2 утре.   \"  категоричен е заместник министър-председателят по обществения ред и сигурността, министър на отбраната и лидер на ВМРО – БНД  Вчера той излезе с гневна декларация, с която настоява България да не бърза с даването на зелеза светлина на Скопие за Ес. Реакцията му идва в отговор на интервю, дадено от македонския президент Стево Пендаровски за местна медия, в което той си позволява да злоупотребява с историческата истина относно произхода на Гоце Делчев и да дава нееднозначни сигнали към Комисията по исторически и образователни въпроси, че трябва услужливо да тупа топката, а не да води разговори по същество. Така разкрива замисъла на Скопие всъщност да саботира процеса, смята Каракачанов.  \" , категоричен е Красимир Каракачанов. \"Действията на македонския президент противоречат на духа на добросъседство, както и на категоричната позиция от наша страна, че напредъкът в разговорите относно общата история и нейното представяне в образователната система на съседна Македония трябва да бъде ускорен\", подчертава той..    , подкрепяща началото на преговорите на ЕС за присъединяване на Северна Македония. Декларацията е съвместна и бе подписана от колегите й от Гърция, Румъния и Хърватия. по изясняване на спорните исторически въпроси буксува по вина на македонската страна. \" \", каза по този повод президентът Румен Радев.  Вицепремиерът Екатерина Захариева и шефовете на комисиите на НС по външна политика и по европейските въпроси са другите участници в консултативната среща днес   Председателят на парламента   тъй като още се лекува след операцията на пострадалото в катастрофата рамо.   Не се знае дали на срещата ще присъстват , които са ангажирани са предизборната кампания.    ", "date": "2019.09.30", "title": "Борисов на крака при Радев заради Македония"}
{"url": "http://epicenter.bg/article/Zapochna-konsultativnata-sreshta-pri-prezidenta-za-otnosheniyata-s-Republika-Severna-Makedoniya-/194055/2/0", "text": "По инициатива на държавния глава Румен Радев днес от 9.30 часа в сградата на Президентството започна консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз“.    Участие в консултативната среща взимат министър-председателят Бойко Борисов, заместник министър-председателят по правосъдната реформа и министър на външните работи Екатерина Захариева, министърът на отбраната Красимир Каракачанов, председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в Народното събрание, както и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония.    След края на срещата президентът Румен Радев ще направи изявление, съобщи Novini.bg.  ", "date": "2019.09.30", "title": "Започна консултативната среща при президента за отношенията с Република Северна Македония (Видео)"}
{"url": "http://epicenter.bg/article/Karakachanov--Ne-mozhem-bezuslovno-da-podkrepyame-Severna-Makedoniya-po-patya-y-kam-ES/194082/2/0", "text": "Това каза вицепремиерът и министър на отбраната Красимир Каракачанов в изявление след провелата се консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на Агенция „Фокус“.   „ и. Надявам се, че това, което ще направим, ще бъде много ясен сигнал към управляващите в Скопие. Времето на тупането на топката е приключило. Тези хора се подиграват с нас и печелят време, разигравайки ни. Забележете, че последната среща на комисията е насрочена точно за 15 – един ден преди да се съберат министрите и ръководителите в Брюксел, за да вземат решението.“, добави още той.  посочи Каракачанов.   На 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония Румен Радев заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност. Тогава той изрази притеснения, че в последната среща на комисията не е постигнат голям напредък по решаване на спорните исторически въпроси.   Тогава Радев даде своеобразен ултиматум:    От позицията на вицепремиера и министър на отбраната  за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство.   При несъгласие на само една от държавите преговорите на Република Северна Македония за членство в ЕС не могат да започнат.   От ВМРО заплашиха включително да напуснат управлението, ако България даде подкрепата си за Северна Македония, тъй като по думите на Каракачанов съседката ни не изпълнява задълженията си по сключения Договор за приятелство, добросъседство и сътрудничество.", "date": "2019.09.30", "title": "Каракачанов към Скопие: Времето на тупане на топката приключи! Тези хора се подиграват с нас!"}
{"url": "http://epicenter.bg/article/Vasil-Vasilev-/194086/2/0", "text": "\"Кук ще плати на куково лято. И тук никой не се чувства виновен, че не е предупредил бранша за отдавна предизвестеният фалит на туроператора. В министерството на туризма не може да не са знаели, че компанията е затънала с над три милиарда паунда, че никоя банка не и дава кредит, че пазарната и капитализация е паднала с 80 %. През април фирмата е била вече на изкуствено дишане, но Николина Ангелкова тогава уверява, че перспективите за сътрудничество с Кук са отлични.  Кой трябва да понесе отговорността за чудовищните загуби, които се стоварват върху туристическия бизнес у нас? Защо Ангелкова е крила истината? Трябва ли да подаде оставка? Какво да направи правителството, за да си получат хората парите от англичаните?\"    Фалитът на туроператора \"Томас Кук\", безотговорността на нашите и последиците от това са тема на седмицата в предаването \"Не се страхувай\" с Васил Василев, довечера по БСТВ.    \"Смята се, че \"Фолксваген\" не е избрал България. А може ли България да не е избрала \"Фолксваген\"? Да се е направила на незаинтересована от плановете на концерна? Кое е общото между \"Южен поток\" и завода на \"Фолксваген\"? Прескочиха ли ни двете огромни инвестиции или бяха любезно преотстъпени от нашите власти на Турция?\"   \"Китай приемаше 87 % от пластмасовите боклуци на Европа. Но от 1 януари 2018 забрани вноса им, за да си запази природата. И на сцената излезе гостоприемна България. Сега 534 фирми внасят тук отпадъци, само от трети страни, т.е. от държави извън Европейския съюз. Колко са вносителите на боклук от Европа - не се знае, те не се регистрира въобще. Балите отиват за преработка, за горене, за складиране, за зариване? Какво съдържат – смрад, отрови, зарази? Не превръщат ли управляващите страната ни в помийна яма на световния боклук?\"    \"Какво се крие зад думите на външната министърка Захариева в Ню Йорк, че \"всички действия на държавата трябва да са в интерес на детето, не на родителите...\" Значи ли това, че чиновниците ще се поставят над родителите и ще решават жизнено важни въпроси на израстването, здравето, възпитанието и образованието на децата. Кой създава детето, пита Васил Василев? Държавата ли? Кой му дава да суче? Областният управител ли?\"    Гост на предаването е адвокат Владимир Шейтанов, модератор на провелата се в неделя София международна конференция на тема \"Отвличане на деца от социалните служби – скрита война срещу семейството\".       ", "date": "2019.09.30", "title": "Васил Василев за фалита на туроператора: Кук ще плати на куково лято!"}
{"url": "http://epicenter.bg/article/Ochakvame-mobilno-prilozhenie-za-protivodeystvie-na-koruptsiyata/194087/2/0", "text": "Обмисля се мобилно приложение за противодействие на корупцията по границите, каза пред журналисти в Кюстендил старши комисар Румен Ганев, директор на Дирекция „Вътрешна сигурност“ в МВР, предаде Агенция „Фокус”. Приложението ще дава възможност на всеки, преминаващ през границата, ако стане обект на незаконни действия, да изпрати сигнал до съответния орган. „Това е модерна форма. Светът вече е съвсем различен, работим в друга информационна среда и ние трябва да сме адекватни към тези предизвикателства”, каза Румен Ганев. По думите му, стремежът е до края на следващата година мобилното приложение да заработи. Целта е след няколко години да има и единно мобилно приложение за противодействие на корупцията, което да действа на територията на Балканите.  На ГКПП „Гюешево” се провежда анкетиране на преминаващите. Това е петата поред инициатива по международния проект „Остани чист, кажи НЕ на корупцията“, в който участва Дирекция „Вътрешна сигурност“ към Министерството на вътрешните работи.", "date": "2019.09.30", "title": "Румен Ганев: МВР готви мобилно приложение за противодействие на корупцията по границата"}
{"url": "http://epicenter.bg/article/VMRO-iska-ot-Tsatsarov-da-prekrati-deynostta-na-BHK-zaradi-namesa-v-sadebnata-sistema-na-Balgariya/194088/2/0", "text": "БХК по пряк и косвен начин оказва натиск върху българските магистрати и извършва противоконституционна, противозаконна, неморална и открито антибългарска дейност.    Поради тези причини българският представител в ЕП и заместник-председател на ВМРО – БНД Ангел Джамбазки и депутатът в 44-ото Народно събрание и член на Националното ръководство на Организацията Александър Сиди пуснаха сигнал до главния прокурор на Република България Сотир Цацаров с искане да бъде прекратена регистрацията на Българския хелзинкски комитет. Това е възможност, залегнала в Закона за юридическите лица с нестопанска цел,  съобщиха от пресцентъра на ВМРО.  Сиди и Джамбазки обосновават сигнала си с преки нарушения от страна на БХК на чл. 117, ал. 2 от Конституцията на Република България и на чл. 13, ал. 1, т. 3, б. б), от вече цитирания ЗЮЛНЦ.    Припомняме, че именно ВМРО години наред сигнализира компетентните органи за дейността на БХК, която привидно е в защита на човешките права, но реално с действията си нееднократно е поставяла в риск български граждани, както и доброто име на България пред международните институции. Едно от последните ѝ подобни действия е заведеният иск в съда в Страсбург срещу страната ни в защита на изселените, след нанесен побой над български военнослужещ, от незаконното гето във Войводиново цигани.    Най-скандалната ѝ дейност обаче е свързана не със защита на правата на онеправданите, а с организирането на семинари за съдии, прокурори и следователи, част от които след това решават съдбите на доказани престъпници като Полфрийман. Нека припомним също така, че именно БХК номинира същия този осъден убиец за човек на годината, помогна за неговата юридическа защита и по заявление на НПО-то съставът, председателстван от Калин Калпакчиев, пренебрегна решение на колегите си от СГС, и разпореди да бъде пуснат на свобода, напълно игнорирайки становището на прокуратурата, на психолозите и представителите на затвора. В същото време самият съдия Калпакчиев е получил награда в същата категория, като освободеният от него австралиец, от същата тази неправителствена организация – БХК.    Това е недопустимо и е подигравка с българското законодателство, с добрите нрави, морала и държавността в България!      Сдружението периодично организира безплатни семинари, с които обучава съдии, прокурори и следователи. От друга страна БХК осигурява процесуалната защита на определени лица по дела, председателствани от същите тези магистрати, на които е провеждала обучения. Именно такъв е и случаят с Джок Полфрийман, на когото Сдружението оказва подкрепа, изразяваща се в правни и фактически действия. С тези свои постъпки Сдружение „Български хелзинкски комитет“ по заобиколен начин нарушава принципа на безпристрастност на част от магистратите.   Чрез провежданите семинари се опитва да наложи натиск и влияние при решаването на дела, от които решения има пряк интерес. Пример за дело, от което сдружението има личен интерес, е в.н.ч.д. № 921/2019 г. на САС, известно като „делото за предсрочното освобождаване на Джок Полфрийман“. По него бе постановено едно определение, което изцяло се различава от мотивите на първоинстанционния съд и утвърдената съдебна практика. Освен това субективната преценка на състава от САС се преобърна на 180 градуса в сравнение с постановеното от страна на колегите им от СГС. Въпросното Определение остави едно съмнение у цялото общество относно справедливостта му и най-вече относно безпристрастността на тричленния състав на САС с председател Калин Калпакчиев.    През 2013 г. Сдружение „Български хелзинкски комитет“ награждава съдия Калпакчиев като подгласник в класацията за човек на годината. Същата тази награда, за която през 2015 г. е номинирано и лицето Джок Полфрийман. Нещо повече, съдия Калпакчиев получава през 2016 г. и две награди за участие в конкурс, организиран от неправителствената организация. Последователност от събития, които съмнително се преплитат.    И още, в своето решение съдебният състав взима под внимание изразената положителна характеристика относно поправянето на Полфрийман, внесена от председателя на БХК Красимир Кънев. Същевременно обаче отказва да вземе предвид докладите на служителите и психолозите, работещи със затворника в съда и твърдящи, че лицето все още не се е поправило.   Що се отнася до докладчика по в.н.ч.д. № 921/2019 г. съдия Весислава Иванова - същата е сред авторите на годишния доклад на БХК за 2016 г. Изготвянето на въпросния доклад е финансирано от международен проект и като автор, лицето получава хонорар.", "date": "2019.09.30", "title": "ВМРО иска от Цацаров да прекрати дейността на БХК заради намеса в съдебната система на България"}
{"url": "http://epicenter.bg/article/Vigenin--Pravitelstvoto-da-izgladi-vatreshnite-si-protivorechiya-po-temata--quot-Severna-Makedoniya-quot--/194093/2/0", "text": "Кристиан Вигенин от БСП поиска правителството да изглади противоречията между вицепремиерите Каракачанов и Захариева по темата \"Северна Македония\", предаде БНР.   Позицията си Вигенин обяви след срещата на \"Дондуков\" 2, посветена на отношенията между София и Скопие в навечерието на решението за започване на преговори за членство в Европейския съюз.    Кристиан Вигенин уточни, че началото на преговори не означава членство на Скопие в Евросъюза:    . Аз смятам, че ако са удовлетворителни позициите, които представи правителството, можем да търсим и обща декларация на парламента, като сме наясно, че България не бива да допусне в ЕС страна, която не се отнася добронамерено или не изпълнява своите добросъседски ангажименти\".   „До дни правителството ще излезе с позиция по казуса със Северна Македония, както и с конкретни условия, които югозападната ни съседка трябва да изпълни, за да получи подкрепата ни за членство в ЕС. Началото на преговорите не означава членство. България не бива да допусне в ЕС страна, която не се отнася добронамерено или не изпълнява своите добросъседски ангажименти”.   Това заяви зам.-председателят на Народното събрание от „БСП за България” Кристиан Вигенин след консултативната среща при президента за двустранните отношения със Северна Македония. По думите му България винаги е подкрепяла разширението на ЕС със страните от Западните Балкани, но това не може да става за сметка на българския интерес. Той отбеляза, че след подписването на Договора за приятелство и добросъседство, нещата не са се развилили в най-оптимистичната посока и се намираме в ситуация, в която трябва категорично да заявим нашите условия.    „Договорихме се правителството до няколко дни да представи своя позиция по тези теми, включително условията, свързани с евентуална подкрепа. Ако позицията на правителството е удовлетворителна, може да търсим и обща декларация на парламента”, каза още Вигенин.    \"Смятам, че е недопустимо по такива теми да има такъв разнобой в правителството. Не може единият вицепремиер и външен министър да е на противоположна позиция с другия вицепремиер, който е министър на отбраната. Когато говорим за национална позиция, призовах първо правителството да си уточни позицията и след това да се търси по-широко съгласие\", заяви Вигенин.   ", "date": "2019.09.30", "title": "Вигенин: Правителството да изглади противоречията за Македония между Каракачанов и Захариева "}
{"url": "http://epicenter.bg/article/Korneliya-Ninova-/194095/2/0", "text": "Лидерът на БСП Корнелия Нинова оказва енергична подкрепа на червени кметове в навечерието на общинските избори.   \"Георги Чакъров - четири мандата кмет на Полски Тръмбеш. Той е пример, че доверие се печели с ясна социална политика. Гордеем се с него и неговия екип. Вярвам, че и петият мандат ще бъде изпълнен с успехи за цялата община!\", написа Нинова във Фейсбук.   Лидерът на БСП коментира в социалната мрежа и кампанията на Емануил Манолов, кметът на Павликени.   \"Емануил Манолов е един от най-успешните ни кметове вече два мандата. Уважавам старанието му да работи за хората - почтено и с грижа за всеки. Това е смисълът на местната власт и вярвам, че хората отново ще му гласуват доверие. Успех на него и кандидатите ни за общински съветници!\", написа Нинова.   Лидерът на БСП пусна във Фейсбук и своя снимка с кандидат-кмета от БСП за Златарица Михаил Ганев.   \"Спортът учи на дисциплина, трудолюбие и коректност. Михаил Ганев е световен шампион по борба и кандидат за кмет на Златарица. Убедена съм, че със същия хъс ще се бори и за доброто на своите съграждани. Работата в полза на хората вече е доказана от другия ни кандидат-кмет - Румен Павлов, който за втори път се бори за доверието на хората от Стражица и вярвам, че отново ще го получи. Желая им успех, защото наистина го заслужават!\", написа Корнелия Нинова.   \"Емилия Жилиева е нашият кандидат за кмет на Лясковец. С работата си като общински съветник показа, че държи на всяко едно населено място от общината и, че честността е на първо място. Пожелавам й успех, тя ще бъде справедливият и достоен кмет!\", пише още Нинова.   ", "date": "2019.09.30", "title": "Корнелия Нинова с подкрепа за червени кметове!"}
{"url": "http://epicenter.bg/article/Prof--Ivan-Ilchev--S-Makedoniya-tryabva-da-se-otnasyame-kato-s-vsyaka-druga-darzhava/194096/2/0", "text": "С Македония трябва да се отнасяме като с всяка друга държава, заяви пред БНР историкът проф. Иван Илчев, член на Съвместната комисия по историческите и образователни въпроси между България и Северна Македония.    „В България действа много силно синдромът на „блудния син“ – каквото и да направят в Македония, ние казваме „Те са били част от нас, ние трябва да ги подкрепим“. С това нещо е крайно време да се разделим и да се отнасяме към Македония като към всяка друга държава“, обясни той в интервю за предаването „12+3“.    Какво значение има дали членовете на комисията от македонска страна ще кажат дали Гоце Делчев е българин или не, попита проф. Илчев относно един от спорните въпроси между двете страни.    „Хубаво – ще кажат, че е българин, но това ще влезе ли в националното себеусещане на хората от Македония – не, няма да влезе“, добави мнението си той. По думите му, тази тема ще се дискутира на следващата среща на комисията, която ще се проведе на 14-15 октомври. Според него обаче не можем да се надяваме на „решителен пробив“.    Историкът е песимист и относно въпроса с учебниците. По думите му този процес за по-малко от 5-6 години не може да се случи. Проф. Илчев подчерта още, че българските искания не съвпадат с гръцките искания по учебниците. Освен това, комисията работи, без да има достатъчно информация за работата на македонско-гръцката комисия.    Според проф. Иван Илчев европейските държави не разбират за какво става въпрос в спора ни с Македония:    „За тях това е един излишен, дребнав, глупав спор, в който са се вкопчили две малки нации на Балканите. В македонския въпрос България от 3-и март 1878 г. насам никога не е имала съюзник, винаги сме били сами“.  ", "date": "2019.09.30", "title": "Проф. Иван Илчев: С Македония трябва да се отнасяме като с всяка друга държава"}
{"url": "http://epicenter.bg/article/Zadavat-se-rezki-temperaturni-amplitudi--ot--1-do--31-gradusa-prez-oktomvri/194099/2/0", "text": "Октомври ще започне със слънчево и топло време. Преобладаващите максимални температури ще са над 25 градуса, като в сряда на места ще достигнат и до 31 градуса.   В първите дни на новия месец ще има и валежи от дъжд, последвани от чувствително понижение на температурите.   След краткотрайно подобрение на времето в средата на първото десетдневие, към 8-9 октомври отново ще има условия за превалявания, а след това – и относително захлаждане. През второто десетдневие температурите ще бъдат близки до нормалните. Облачността ще е разкъсана, с повече слънце в часовете около и след обяд. Условия за превалявания има през периода 12-14 и 19-20 октомври.   Повече спокойни и сравнително топли дни ще има през първата част от третото десетдневие. Възможни са и валежи. Температурите постепенно ще се понижават, но като цяло за периода средните ще останат близки до обичайните.   Месечната сума на валежите ще бъде около нормата, която за по-голямата част от страната е между 40 и 60 л/кв.м, в югоизточните райони — между 60 и 90 л/кв.м, а в планините — от 80 до 100 л/кв.м.", "date": "2019.09.30", "title": "Задават се резки температурни амплитуди: от -1 до +31 градуса през октомври"}
{"url": "http://epicenter.bg/article/Iliyana-Yotova-shte-otkrie-novata-akademichna-godina-v-Sofiyskiya-universitet--Sv--Kliment-Ohridski--/194102/2/0", "text": "На 1 октомври вицепрезидентът Илияна Йотова ще открие новата академична година в Софийския университет „Св. Климент Охридски“. Това съобщиха от прессекретариата на държавния глава.   Откриването ще се състои в Аулата от 10.00 часа.   В 9.50 часа вицепрезидентът заедно с ректора и зам.-ректорите ще поднесат цветя пред паметниците на братята Евлоги и Христо Георгиеви.", "date": "2019.09.30", "title": "Илияна Йотова ще открие новата академична година в Софийския университет „Св. Климент Охридски“ "}
{"url": "http://epicenter.bg/article/Borisov--Bezrabotitsa-v-Balgariya-prez-avgust-belezhi-spad-do-4--/194103/2/0", "text": "Безработица в България през август бележи спад до 4% спрямо 5,2% година по-рано. Значително намалява и младежката безработица.    Това написа министър-председателят Бойко Борисов в страницата си във \"Фейсбук\".    „Продължаваме с мерките за привличане на нови инвеститори и подобряване на условията за развитие на бизнеса в страната, за да може животът на всеки българин да става все по-добър“, отбелязва премиерът.    ", "date": "2019.09.30", "title": "Борисов: Безработицата в България през август бележи спад до 4% "}
{"url": "http://epicenter.bg/article/Hristo-Matanov--Ako-ne-podkrepim-Makedoniya--Skopie-shte-zavie-kam-Rusiya--Sarbiya-i-Kitay/194109/2/0", "text": "\"Шефът на македонската комисия минава дори за умерен българофил. Северна Македония няма друг изход, те са жестоко критикувани в страната. Ние трябва да изчистим не само казуса с Гоце Делчев, но и 100 години изгубено време. Там са живели във време, където е имало сериозна пропаганда\".   Това заяви историкът Христо Матанов в студиото на \"България он Еър\" в коментар на последните събития, свързани с присъединяването на Северна Македония към ЕС.    Според него общественото мнение в Северна Македония не е настроено пробългарски. Вероятно има българофили, но те не се изявяват там, твърди Матанов.    \"България живее с илюзията, че Заев е пробългарски настроен. Естествено, че е по-различен от Груевски, но България не си изигра картите като Гърция. Ние тръгваме с едно лошо наследство. Македонците няма да направят компромис с личността на Гоце Делчев. Те очакват ние да ги подкрепим, независимо от всичко\", каза още историкът.    Матанов коментира, че нещата са много деликатни в тази ситуация.    \"Ако ние гласуваме \"против\", това значи Северна Македония да се ориентира към Сърбия, Русия и Китай. Дано не съм прав, но не вярвам, че ще гласуваме негативно за членството на Скопие. Елитът в Македония е жестоко индуктриниран и не може да отстъпи от позициите си. На 4-5 поколения хора в Северна Македония е блъскано в главите, че българите са татари\", каза още Христо Матанов.  ", "date": "2019.09.30", "title": "Христо Матанов: Ако не подкрепим Македония, Скопие ще завие към Русия, Сърбия и Китай"}
{"url": "http://epicenter.bg/article/Ninova-kam-kandidatite-na-BSP--Vslushvayte-se-kakvo-vi-govoryat-horata-/194112/2/0", "text": "  \"Благодаря на всички досегашни кметове, че работихте за съгражданите си и преобразихте общините. Пожелавам ви да продължавате така. На кандидатите за първи път - успешен старт! Учете се от добрите примери на колегите си и винаги бъдете общ екип, както сте днес\", с тези думи председателят на БСП Корнелия Нинова се обърна към кандидатите за кметове, издигнати и подкрепени от БСП, от област Велико Търново.   Сред тях бяха кандидатът на областния център - Весела Лечева, на Павликени - Емануил Манолов, който се кандидатира за трети мандат; Георги Чакъров - кандидата за пети мандат на Полски Тръмбеш; Пламен Чернев - за четвърти мандат на Сухиндол; Румен Павлов - за втори мандат на Стражица. Към отбора на левицата се присъединяват за първи път като кандидати за кметове - Явор Божанков на Горна Оряховица, Емилия Жилиева за Лясковец, както и световният шампион по борба Михаил Ганев на Златарица.   Присъстващите си дадоха дума за екипност и подкрепа, а лидерът на БСП Корнелия Нинова им пожела успех и ги посъветва: \"Вслушвайте се какво ви говорят хората\".  ", "date": "2019.09.30", "title": "Нинова към кандидатите на БСП: Вслушвайте се какво ви говорят хората!"}
{"url": "http://epicenter.bg/article/Petkova-shte-uchastva-vav-vrachvaneto-na-litsenza-za-udalzhavane-sroka-na-eksploatatsiya-na-AETs/194113/2/0", "text": "Министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ \"Козлодуй\". Това съобщават от пресцентъра на МЕ.   Събитието ще се състои на 1-ви октомври 2019 г., от 13.30 часа, в сградата на Агенцията за ядрено регулиране.    Продължаването срока на експлоатация на двата енергоблока на атомната централа е приоритетна задача, залегнала в Енергийната стратегия на Република България. След успешно финализиране на дейностите от проекта за удължаване ресурса на 5-ти блок, на 6-ти ноември 2017 г. агенцията връчи лиценз за следващите 10 години.   По думите на министър Петкова, Атомната централа в Козлодуй осигурява 33% от електрическата енергията за държавата. Тя е гарант, че българските потребители ще получат чиста енергия на добра цена.  ", "date": "2019.09.30", "title": "Петкова ще участва във връчването на лиценза за удължаване срока на експлоатация на АЕЦ"}
{"url": "http://epicenter.bg/article/Tsentar-na-Tsvetanov--Izoliraneto-na-Severna-Makedoniya-ot-ES-e-zaplaha-za-stabilnostta-na-Balgariya-/194115/2/0", "text": "Евроатлантическият център за сигурност, създаден от бившия зам.-шеф на ГЕРБ Цветан Цветанов, излезе със специална позиция във връзка с възможното блокиране от страна на Република България на стартирането на преговорите на Република Северна Македония за членство в ЕС.   В документа се предупреждава, че \"ултимативен тон към съседите от страна на политическия елит в България носи сериозни рискове за интереса на страната ни\".                    ", "date": "2019.09.30", "title": "Центърът на Цветанов: Изолирането на Северна Македония от ЕС е заплаха за стабилността на България!"}
{"url": "http://epicenter.bg/article/Mariya-Gabriel-shte-bade-izslushana-tazi-vecher-v-Evropeyskiya-parlament/194040/2/0", "text": "Еврокомисарят Мария Габриел ще бъде изслушана днес от Европейския парламент в качеството си на кандидат за втори мандат. Изслушването ще продължи три часа - от 19.30 ч. до 22.30 ч. българско време.    Предвижда се Габриел, която е предложена да отговаря за младежта и иновациите, да отговори на 25 въпроса на евродепутати от парламентарните комисии по култура и образование, и по индустрия, изследвания и енергетика. По-рано Габриел отговори писмено на 17 въпроса. В отговорите си тя посочва, че в работата си в Европейската комисия под ръководството на председателя Жан-Клод Юнкер е отговаряла за много от темите, залегнали в бъдещите й задачи. Габриел обещава, ако бъде избрана, да работи за въвеждането на европейска студентска книжка. Тя отбелязва необходимостта от отпадане на пречките пред младите европейци да пътуват и учат навсякъде в ЕС. Моя основна цел е повече младежи да се възползват от програмите на ЕС при равно участие, добавя кандидатът.    Габриел допълва, че запазването на европейското културно наследство, включително в цифров вид, ще бъде сред основните й цели. Тя се обявява за истински напредък в пресичането на предварителното уреждане на спортни срещи. Спортната индустрия е важен работодател и допринася за икономиката, отчита тя.    Българският кандидат изразява подкрепа за осигуряването на широк хоризонт за европейските учени, от чиито открития зависи и икономическият напредък. Габриел уточнява, че постигането на целите на ЕС за опазването на природата изисква и усилията на научните среди.    Оценката от днешното изслушване ще бъде определена най-рано през нощта срещу вторник. Ако кандидат за еврокомисар бъде оценен положително от 2/3 от водещите евродепутати в изпитната комисия, изслушването е приключено. В случай, че са необходими доуточнения, евродепутатите могат да изпратят нови писмени въпроси. Ако даден кандидат не събере необходимата подкрепа, решението ще трябва да се вземе с гласуване с обикновено мнозинство от всички евродепутати в съответната парламентарна комисия. Гласуването на целия състав на новата ЕК се очаква на 23 октомври.", "date": "2019.09.30", "title": "Мария Габриел ще бъде изслушана тази вечер в Европейския парламент"}
{"url": "http://epicenter.bg/article/Osporvan-balotazh-Slavcho-Ziko-pokazva-momentna-snimka-na-Galap/194042/2/0", "text": "В Пловдив се очертава оспорвана битка между Славчо Атанасов и Здравко Димитров, съобщава БНР. Националното радио цитира данните от сондаж „лице в лице“ сред пълнолетното население на община Пловдив по актуални обществено-политически теми, проведен сред 800 души между 4 и 11 септември.    Данните са моментна снимка на нагласите към периода на провеждане на изследването и не са прогноза за изборен резултат. Както наскоро беше съобщено, агенцията прави такива независими сондажи в големите градове на страната и ще публикува моментната картина. До края на кампанията резултатите могат да се променят, като основен – и труден за улавяне със социологически методи – фактор могат да бъдат зависимите вотове.    46% казват, че със сигурност ще гласуват, а още 24% избират опцията „по-скоро ще гласувам“. Това са декларативни отговори, които по правило се различават от очакваното реално гласоподаване.    Сред онези, които се очаква твърдо да гласуват, 30% заявяват подкрепа за Славчо Атанасов, а 26% за Здравко Димитров. За Николай Радев – 19%, за Дани Каназирева – 7%, за Али Байрам – 5%, за Георги Колев – 3%, за Йордан Иванов – 2% , за Николай Бухалов – 2%. Към момента на провеждане на изследването, Йордан Иванов и Али Байрам бяха все още най-обсъжданите имена за кандидати на своите политически сили (затова са и включени в примерния лист с възможни кандидати), като по-късно те бяха променени.  Разликата между първите двама свидетелства за наистина оспорвана битка без ясен резултат. По традиция, ГЕРБ е формацията, която може да мобилизира и по-сериозната допълнителна подкрепа.    Славчо Атанасов пък, също по традиция, успява да мобилизира подкрепа отвъд патриотичния сектор и това най-ясно личи в хипотетичните балотажи – където при него се фокусира потенциален вот от типа „срещу ГЕРБ“, включително гласове от пространството на левицата и от пространството на традиционната десница.    При хипотетичен балотаж между първите двама, сред обявяващите, че се канят със сигурност да гласуват в местните избори се получава следната картина: 7% твърдят, че при такъв балотаж биха се отказали да гласуват на втори тур, 8% не могат да преценят, 47% назовават Славчо Атанасов, а 38% - Здравко Димитров.    При потенциален балотаж между Николай Радев и Здравко Димитров, Димитров назовават 43% от заявяващите твърдо намерение като цяло за гласуват на тези местни избори, а Радев – 28%. 16% казват, че на такъв втори тур не биха гласували в него, а 13% не могат да формират мнение.    Тестването на опцията Славчо Атанасов срещу Николай Радев показва, че за Атанасов биха гласували 51%, а за Радев – 22%, 17% твърдят , че няма да гласуват на такъв балотаж, а 10% не могат да преценят.  Разбира се, на тази етап тези данни имат преди всичко индикативна функция и не биха могли да играят ролята на прогноза. Също така, социологическите данни няма как да отчетат нивата на зависими и друг тип „технологични“ вотове.    При избор измежду партии и коалиции, кандидатстващи за общински съвет, твърдо гласуващите на този етап споделят следните нагласи: ГЕРБ – 36%, БСП – 24%, листата около Славчо Атанасов (НФСБ и ВМРО) – 16%, ДПС и Съюза за Пловдив около Дани Каназирева – по 5%, Демократична България, АБВ и ЗС „Александър Стамболийски“ – по 2%, Кауза Пловдив и СДС – по 1%. С по-малки дялове са други формации и опцията „Не подкрепям никого“, които общо събират 2%. 4% още се колебаят.     ", "date": "2019.09.30", "title": "Оспорван балотаж Славчо-Зико показва моментна снимка на Галъп"}
{"url": "http://epicenter.bg/article/Prof--Mihail-Konstantinov--Nashite-izbori-ne-mogat-da-badat-haknati/194044/2/0", "text": "Ново мобилно приложение ще помага на избирателните комисии при броенето на гласовете. Това обясни в предаването „Здравей, България” по Нова телевизия проф. Михаил Константинов.    Той обясни, че изборите, които предстоят, няма да са по-сложни от тези, които се проведоха преди 4 години. Единствената разлика била в това, че преди 4 години партиите и коалициите, които се явявали, били 45, а този път са 66. Това означава, че обемът на информацията ще е по-голям.  „Най-важната задача в момента е да се обучат комисиите. Поне 1-2-ма трябва да знаят как се попълва протокол”, обясни проф. Константинов. „Този път имаме една техническа придобивка – едно мобилно приложение, което ще позволи на комисиите, още преди да тръгнат към общинските комисии, да проверят дали са им изпълнени контролите. Това е или числово равенство, или неравенство, което трябва да е изпълнено, за да бъде протоколът коректен”.  Проф. Константинов обясни, че проблемите, които възникнаха при предаването на протоколите в „Арена Армеец” преди 4 години, са се получили, тъй като комисиите са били връщани многократно. А е имало и комисия, връщана 45 пъти.    „Това не представлява обработка на резултатите. Нашите избори не могат да бъдат хакнати. Американските може, френските може, нашите не може. Информацията се пренася на флашка. Не са свързани машините с интернет”, обясни проф. Константинов.    \"В село до София има най-много пет избора, които хората могат да направят. От петте едното е с преференция\", обясни той. С преференции се избират общинските съветници.     Запитан дали последният в списъка може да стане първи, математикът обясни: \"Първият на преференцията е бетониран, защото бюлетините без отбелязана преференция се броят за него. Последният не може да стане първи като на евроизборите. Много е трудно.\"  ", "date": "2019.09.30", "title": "Проф. Михаил Константинов: Нашите избори не могат да бъдат хакнати"}
{"url": "http://epicenter.bg/article/Zhivko-Todorov-ot-GERB-i-Georgi-Svilenski-ot-BSP/194048/2/0", "text": "„Основната ни амбиция е да върнем доверието на хората в изборите, в изборния процес. В последните години станахме свидетели как българските избиратели отказват да гласуват, нямат вяра в изборния процес. В тези избори всички политически сили трябва да се опитаме да върнем доверието им. Единственият инструмент за справяне и с купуването на гласове, и с манипулирания вот, и със заплахите е масовото гласуване”. Това заяви в предаването „Здравей, България” по Нова телевизия Георги Свиленски, член на Изпълнителното бюро на НС на БСП.    „Местните избори са много специфични, те зависят от избраниците по места. Структурите на ГЕРБ работят във всяко населено място”. Така Живко Тодоров, член на Изпълнителната комисия на ГЕРБ, отговори на въпроса дали управляващите се притесняват от провеждането на избори, без участието на Цветан Цветанов. „Не очаквам сътресения, на местните структури не им трябва кой знае каква външна подкрепа, за да работят”. Тодоров не вярва Цветанов да работи умишлено срещу ГЕРБ.    ", "date": "2019.09.30", "title": "Георги Свиленски: Искаме да върнем доверието на хората в изборите!"}
{"url": "http://epicenter.bg/article/Emanuil-Yordanov--Promenite-za-predsrochno-osvobozhdavane-ot-zatvora-sa-losho-formulirani/194051/2/0", "text": "Доживотният затвор го има в България. Той е под две форми - доживотен затвор без право на замяна и доживотен затвор. Често в практиката се получава съкратеното съдебно следствие. То дразни хората в случите на много тежки убийства и престъпления. Примерно някой е убил човек или два и получава 22-23 години затвор.    Това каза в сутрешния блок на БТВ бившият министър на вътрешните работи Емануил Йорданов, който коментира темата за промяна на НПК и отпадането на съкратеното съдебно следствие.   \"Според мен няма нищо предизборно в тези дебати за отпадане на съкратеното съдебно следствие. Просто се събраха няколко тежки убийства. За съжаление всички законопроекти за промяна на Наказателно-процесуалния кодекс, които бяха внесени в Народното събрание, са лошо написани и недомислени. Темата за Джок Полфрийман се политизира. За мен е невъзможно делото да бъде преразгледано и Джок Полфрийман да се върне в затвора. Няма такава опция и юридически път в НПК за такова нещо\", каза в сутрешния блок Йорданов.    Заедно с него гост в студиото беше и адвокат Димитър Марковски. \"Не искам да коментирам коя политическа партия каква промяна иска да направи. Необходима е релана възможност да отпадне съкратеното съдебно следствие за много тежки престъпления. Колегата е прав, че в момента с бързането да промени закона може да стане по-лошо. Трябва много прецизно да се случи това, но със сигурност трябва да има промяна. Според мен отпадането на съкратеното съдебно следствие няма да доведе до забавяне на съдебните дела. За мен също няма юридически възможности Джок Полфрийман да се върне в затвора\", прогнозира адвокат Марковски.  ", "date": "2019.09.30", "title": "Емануил Йорданов: Няма юридически възможности Джок Полфрийман да се върне в затвора"}
{"url": "http://epicenter.bg/article/D-r-Kunchev--Nay-udachnoto-vreme-za-imunizatsiya-e-ot-oktomvri-do-kraya-na-godinata-/194053/2/0", "text": "Активност на вирусите на практика няма в момента. Най-удачното време за имунизация е от октомври до края на годината, заяви в Сутрешния блок на БНТ коментира доц. д-р Ангел Кунчев, Главен държавен здравен инспектор.    Не можем да търсим 100% гаранция, че всеки, който се е имунизирал няма да прекара някаква по-лека форма на заболяването, коментира д-р Кунчев.    Много са ниски процентите в използването на противогрипна ваксина - у нас те са между 3 и 4%, допълни специалистът.    Той обясни, че бременните жени могат да бъдат ваксинирани без риск за здравето им.    Моят съвет е винаги това решение да се вземе в съответствие с наблюдаващия лекар и все пак, да се избягва първия триместър, когато най-активно се формира плодът, допълни д-р Кунчев.    Счита се, че няколко месеца след раждането децата имат защита, така че общоприетата граница е над 6 месеца, обясни д-р Кунчев относно възрастовата граница за ваксинация при най-малките. За хората с автоимунни заболявания е нужно категоричното мнение на специалист.    По принцип важи факта, че ваксините трябва да се правят на фона на добро здраве, поясни здравният инспектор.    Относно епидемията от морбили у нас д-р Кунчев съобщи, че все още има по 3-4 случая седмично, но след извънредната имунизация броят на заболелите е намалял драстично.", "date": "2019.09.30", "title": "Д-р Кунчев: Най-удачното време за имунизация е от октомври до края на годината "}
{"url": "http://epicenter.bg/article/Ninova-vav-Veliko-Tarnovo--Da-sabudim-balgarskiya-duh-i-dostoynstvo--da-gradim-moderna-Balgariya-/194054/2/0", "text": "    Скъпи жители и гости на Велико Търново, стоим заедно на забележително място за града и за България. Хан Хаджи Николи е архитектурен шедьовър, но не само. Той е символ на родолюбието на един българин, посветил живота си и дарил богатството си за борбите на българите за независима църква. Това място е едно от най-добрите строителни постижения на майстор Кольо Фичето. Тук е имало тютюнева фабрика, изложение на български стоки и пазар за европейски. Било е център на духовност и култура. Цялата българщина- събрана в едно. Но величието на миналото не бива да остава само спомен. То е стимул за нас, българите, днес - да събудим българския дух и достойнство, да градим модерна България, да създаваме производство, да сме равноправни с европейските си партньори, да образоваме децата си и да помагаме на по-слабите. Хората на Велико Търново могат да постигнат всичко това. Вие го носите в кръвта си. Една от вас -Весела Лечева може да превърне желанието ви за по-добър живот в реалност. Като състезател тя прослави името на България. Вярвам, че като кмет ще прослави и Търново. Защото е умна, дисциплинирана, отговорна и състрадателна. И защото кандидатите ни за общински съветници и кметове на населени места са почтени и професионалисти, млади хора с енергия и опитни с мъдрост, готови да подредят своите градове и да работят за вашето добруване. Имайте вяра в успеха и сили за победа. На добър час!", "date": "2019.09.30", "title": "Нинова в Търново: Весела Лечева прослави България като състезател, като кмет ще прослави Търново"}
{"url": "http://epicenter.bg/article/Letni-temperaturi-v-posledniya-den-na-septemvri/194056/2/0", "text": "Последният ден на септември ще е летен с подобаващи за сезона температури, които в следобедните часове ще достигнат стойности между 27 и 32 градуса.    Най-топло ще бъде по поречието на река Дунав. Вятърът, по-осезаем в Дунавската равнина, със скорост до 20-30 километра в час. По-значителна облачност се очаква вечерта и през нощта, като в Северозападна България е възможно съвсем слабо да превали.  В планините ще е ветровито със скорости на вятъра до 50-60 километра в час по откритите места. Температурите ще се колебаят между 14 градуса по високите върхове и 21 - в ниското.    По Черноморието денят ще е летен със слънчево време и температури до 30 градуса по южното крайбрежие. Водата вече е по-хладна със стойности около 22-23 градуса. Вълнението на морето – съвсем слабо.    Лятното време ще се задържи до четвъртък. Антициклон с високо атмосферно налягане ще ни пази от настъпването на студа. От четвъртък над страната ни ще премине студен атмосферен фронт с превалявания и рязко падане на дневните температури. От близо 30 градуса в сряда, стойностите ще се понижат до 15 в събота и неделя.  Заради липсата на валежи и високите температури през последните дни, опасността от полски и горски пожари остава висока. Рискът е определен от НИМХ като „екстремален” в централните райони на Северна България - областите Плевен, Русе, Ловеч и Велико Търново.", "date": "2019.09.30", "title": "Лeтни температури в последния ден на септември"}
{"url": "http://epicenter.bg/article/Raboteshti-v-BNR-podkrepiha-generalniyat-direktor-Svetoslav-Kostov/194057/2/0", "text": "Работещи в различни звена на Българското национално радио изразиха недоволството си от поисканата от СЕМ оставка на генералния директор на медията Светослав Костов, предаде БНР.    Акцията си пред сградата на Радиото те не определиха като протест, а по-скоро като проява на подкрепа на Светослав Костов с основно искане да му бъде даден шанс да реализира концепцията, с която спечели конкурса за генерален директор преди два месеца, т.е. да му бъдат дадени 100 дни толеранс.    Протестиращите смятат, че членовете на СЕМ са приели едностранчиво фактите за ситуацията в БНР и те искат ясни критерии за поисканата оставка на Светослав Костов, защото иначе, според тях, Радиото ще се дестабилизира.    Стана ясно, че до края на седмицата, най-вероятно в петък, ще има подобна акция, която ще е пред сградата на СЕМ.    Протестиращите заявиха, че искат да бъде чута и тяхната гледна точка.    На извънредно заседание миналия петък Съветът за електронни медии даде едноседмичен срок на генералния директор на Българското национално радио Светослав Костов да подаде оставка. В противен случай, в седмицата между 7 и 11 октомври, на свое редовно заседание СЕМ ще започне процедура за предсрочното прекратяване на мандата на генералния директор на БНР.    Светослав Костов обяви, че няма намерение да подава оставка.", "date": "2019.09.30", "title": "Работещи в БНР подкрепиха генералният директор Светослав Костов"}
{"url": "http://epicenter.bg/article/Georgi-Svilenski--Ako-Yordanka-Fandakova-zagubi-v-Sofiya--pechelivshi-shte-badat-vsichki-stolichani/194060/2/0", "text": "  „Основната ни амбиция на тези избори е да върнем доверието на хората в изборния процес, защото в последните години българските граждани не искат да гласуват и нямат вяра в изборите. Много от тях смятат, че от гласа им нищо не зависи, а единственият инструмент за справяне с манипулирания вот и заплахите е масовото гласуване“. Това заяви зам.-председателят на ПГ на „БСП за България“ Георги Свиленски пред Нова телевизия.   Той коментира, че подкрепата за Мая Манолова и други кандидати, издигнати от инициативни комитети, има за цел да се смени феодалния модел на управление на общините и да върне доверието на хората в институциите. „Ако Йорданка Фандъкова загуби в София, печеливши ще бъдат всички столичани, без значение, дали са леви или десни“, каза още Свиленски. Той коментира още, че в последната седмица представителите на ГЕРБ постоянно говорят каква София са заварили преди 12 години и колко много проблеми е имал градът. „Припомням, че преди тях София се управляваше от техните коалиционни партньори от СДС. Сега същите тези хора, които доведоха проблемите в София със заменките, транспорта, кризите с боклука, са в листите на ГЕРБ. Защо когато казваш, че допреди 12 години градът е доведен до погром, влизаш в коалиция с хората, които са го направили? Лошо ли е било управлението тогава или не“, попита Георги Свиленски. Народният представител заяви още, че Мая Манолова е алтернативата на цялото това порочно управление. „Ние се обръщаме към всички столичани, които се спъват от перките по Графа, виждат как парите се харчат непрозрачно, обществените поръчки са с един кандидат и изпълнител“, категоричен бе Свиленски.  ", "date": "2019.09.30", "title": "Георги Свиленски: Ако Йорданка Фандъкова загуби в София, печеливши ще бъдат всички столичани"}
{"url": "http://epicenter.bg/article/Zhivko-Todorov--Nyama-da-ima-predsrochni-izbori--ako-GERB-zagubi-Sofiya-na-kmetskite/194062/2/0", "text": "Ако ГЕРБ загуби в София на кметските избори, няма да има предсрочни парламентарни. Изобщо не можем да говорим за такива при местни избори. Това увери кметът на Стара Загора и член на изпълнителната комисия на ГЕРБ Живко Тодоров в предизборен дебат с Георги Свиленски от изпълнителното бюро на БСП. Те разговаряха в студиото на \"Здравей, България\" по Нова телевизия.    Според Тодоров при местните избори партиите не играят толкова голяма роля, колкото отделните личности, тъй като те са до голяма степен мажоритарни. Структурите на ГЕРБ работят навсякъде, така че липсата на Цветан Цветанов няма да е проблем. \"Не вярвам, че Цветанов ще работи против нас и това, което сам е създавал. Може би не се чувства на място и това е проблем в личен план\", каза Тодоров.    Георги Свиленски пък заяви, че основната цел на изборите сега е да върнат доверието на избирателите в избирателния процес. Това е и причината партията да подкрепи Мая Манолова. Важното е да се смени моделът, Фандъкова управлява вече 10 години, каза Свиленски.    Според Тодоров обаче трябва не просто да се говори за смяна на модела, а да се покаже алтернатива. Той увери, че в смесените региони ГЕРБ също има кандидати.    И двамата бяха категорични, че личният живот не трябва да се намесва в кампанията и не трябва да се замерват с компромати. Пари от касите за реклама в порно сайтове няма да се дават.    Варна и Пловдив бяха останалите градове извън София, които се коментираха. За липсата на единен кандидат за БСП във Варна, Свиленски каза, че не вижда голям проблем. \"Градската организация не успя да излъчи единодушно кандидат, затова централата се намеси, което е нейно право. Организацията вече има подредена листа, сигурен съм, че проф. Клисарова ще работи за Варна, вече всички от организацията я подкрепят\", обясни той.    Пловдив не е изтъргуван, за да спечели Славчо Атанасов, кандидатът на ВМРО, увери пък Тодоров. \"Пловдив е много важен за нас, затова предлагаме силен кандидат. Нормално е да има места, където правим промяна, защото смятаме, че може да предложим по-добро\", каза кметът на Стара Загора. Той подкрепя политиката на ВМРО относно въпроса с Македония и смята, че е нормално партньорите в коалиционното управление да имат искания, но те трябва да се обсъдят. Трябва да поставим свои условия, преди да подкрепим Македония за членство в ЕС, каза още Тодоров.", "date": "2019.09.30", "title": "Живко Тодоров: Няма да има предсрочни избори, ако ГЕРБ загуби София на кметските"}
{"url": "http://epicenter.bg/article/Krasimir-Karakachanov-shte-predstavi-novata-si-kniga-/194066/2/0", "text": "Утре, 1.10., Красимир Каракачанов ще представи новата си книга, посветена на легендарния водач на ВМРО Тодор Александров, съобщиха от пресцентъра на ВМРО.  Премиерата ще състои от 18.00 часа в Централния военен клуб.    Авторът Красимир Каракачанов е историк, доктор по международно право и международни отношения и вицепремиер на България. Специализирал е Нова българска история, Политическа история на балканските държави, Националноосвободителното движение в Македония и Тракия, Политически движения в България. Той ще представи лично своя труд, посветен на легендарния революционер.    В книгата вицепремиерът е обърнал внимание на периода след Балканските войни, на личността на Тодор Александров и на влиянието на освободителното движение на македонските българи върху европейската дипломация.    Книгата \"Тодор Александров\" е част от поредицата \"Дълг и чест\" на издателство \"Захарий Стоянов\". Поредицата включва художествени и научни съчинения, посветени на знакови имена, на владетели, държавници, национални герои, просветители и духовни строители на Отечеството.   Книгата вече е в продажба в книжарниците.", "date": "2019.09.30", "title": "Красимир Каракачанов ще представи новата си книга "}
{"url": "http://epicenter.bg/article/Dimitar-Ganev--V-Sofiya-shte-ima-balotazh-mezhdu-Fandakova-i-Manolova/194072/2/0", "text": "Когато говорим за пол, то той няма да има значение за местните избори. 30% от анкетираните избиратели са посочили, че предпочитат мъже начело на градовете. В последните години има ръст на избирателите, които искат млади кандидати. Най-голяма част от избирателите заявяват, че за тях обаче, възрастта е без значение. Това заяви социологът от \"Тренд\" Димитър Ганев пред izbori.bg.    \"За хората ще е важна предизборната кампания\", каза още той.    \"И Манолова, и Фандъкова имат управленски опит. Фандъкова има опит в това да разпределя голям бюджет. За хората е важен не само управленският опит, но и моралните качества. И Фандъкова, и Манолова не са замесени в тежки корупционни скандали\", допълни Ганев.    \"Балотаж ще има и той ще е между двете дами. Мая Манолова и Йорданка Фандъкова са най-рейтингови. Това ще им създаде добри позиции. ГЕРБ има предимство в София, но то не е толкова голямо. Манолова знае, че ще има повече подкрепа от десните, ако се дистанцира от БСП. Част от твърдият електорат на БСП не биха гласували за никого, ако Манолова се дистанцира крайно до тях\", разкри социологът.    \"И на тези избори ще има протестен вот, който ще е в полза на Манолова. Резултатът в София ще покаже големият победител и за страната\", допълни Ганев от \"Тренд\".    \"Цветанов познава много добре партийната машина и знае, че ако даден кандидат няма доверието на хората в щабовете, може да настане хаос\", завърши Димитър Ганев.  ", "date": "2019.09.30", "title": "Димитър Ганев: В София ще има балотаж между Фандъкова и Манолова"}
{"url": "http://epicenter.bg/article/Vesela-Lecheva-otkri-kampaniyata-si-vav-Veliko-Tarnovo-/194078/2/0", "text": "  Символичната сграда на хан „Хаджи Николи“ във Велико Търново бе избрана от Весела Лечава – кандидат за кмет и водач на листата за общински съветници на БСП във Велико Търново за откриването на предизборната й кампания за Местни избори 2019.    „Гордея се с всеки един от вас и усещам вашата обич”, обърна се към препълнения от търновци двор кандидатът за кмет и водач на листатата за общински съветници Весела Лечева. „ , убедена е Весела Лечева.    Успех на Весела Лечева в предстоящата кметска предизборна кампания и кандидатите за кметове в населените места в общината и областта пожела и лидерът на левицата Корнелия Нинова.  ", "date": "2019.09.30", "title": "Весела Лечева откри кампанията си в Търново: Първото нещо, което ще премахнем, е страхът!"}
{"url": "http://epicenter.bg/article/Radev-se-sreshta-s-parviya-zamestnik-ministar-predsedatel-na-Sotsialisticheska-republika-Vietnam/194117/2/0", "text": "На 1 октомври, вторник, от 11.00 часа президентът Румен Радев ще проведе среща на „Дондуков“ 2 с първия заместник министър-председател на Социалистическа република Виетнам Чъонг Хоа Бин. Това съобщиха от прессекретариата на държавния глава.", "date": "2019.09.30", "title": "Радев се среща с първия заместник министър-председател на Социалистическа република Виетнам"}
{"url": "http://epicenter.bg/article/Mustafa-Karadaya-ot-Kubrat--Nashata-zaednost-e-primer-za-tsyal-svyat/194119/2/0", "text": "    Екипът на Централния лъч на ДПС бе в Разградска област. След срещи с избиратели в град Самуил и исперихските села Подайва и Лъвино, ръководството присъства на предизборния митинг на центъра в град Кубрат. Ние от ДПС знаем, че властта идва от хората, властта е на хората и тя служи за решаването на проблемите на хората и затова нашето мото е „Власт за хората“, заяви в началото на словото си председателят на ДПС Мустафа Карадайъ.   Той заяви, че е убеден, че даже и кандидатите на други партии ще гласуват за листата на ДПС, защото те са образовани, знаещи, можещи и доказали себе си в сферите. Това е правилният избор за развитието, спокойствието, честта и достойнството на гражданите на община Кубрат. Правилният избор е номер 55, допълни Карадайъ. Някои хора, които бяха продукт на партията сами избраха позицията на предатели и се опитват чрез преса и натиск, чрез лъжи и измама да се възползват от нашия глас в личен интерес, сподели Карадайъ. Ние в Кубрат сме толерантни, но и знаем, че толерантността върви заедно с отговорността и точно на тези хора няма да позволим да мине тяхното хитруване. Ние от ДПС сме в Кубрат, защото милеем за хората на Кубрат, допълни той.   Нашата заедност е пример за цял свят. Различието, заедността и толерантността за нас са ценности. Това е най-важното за нас – да бъдем заедно, единни, силни, да си помагаме в трудни времена и да се веселим в добрите, обяви председателят на ДПС. Алкин Неби доказа себе си. Преди две години бяхме заедно, застанахме пред вас и казахме ви да се обединим и с общи усилия да подобрим условията живот във вашата община. Направихме го, каза Карадайъ давайки пълната си подкрепа за кмета на Кубрат Алкин Неби. Когато сме заедно, когато сме силни и когато имаме местната власт всички заедно ще решаваме всичките проблеми, имайки подкрепата на ДПС, допълни той. Скъпи приятели, моят апел е да бъдем разумни, да си съхраним единството и заедността и да направим правилният избор на 27 октомври, се обърна Карадайъ към събралите се жители на площада и заяви: „Да изберем правилните хора, които ще вземат властта от народа и тази власт ще служи за решаването проблемите на народа“, заключи лидерът на ДПС. Зам.-председателят на ПГ на ДПС Йордан Цонев каза, че местната власт е властта, която е най-близо до хората. Кметът, общинските съветници и администрацията са тези, които всекидневно са сред вас и които откликват при всяка една ваша нужда. Това е най-важната власт за вас, защото е до вас, заяви той. Но е важна и за нас. Без местната власт, ние в парламента не можем да направим нищо за вас или ако направим това е много далечно. За това, там където ДПС не държи местната власт, там нищо не се случва. И затова всички общини завиждат на общините на ДПС, допълни Цонев. Смисълът на съществуването на ДПС сте вие, вашето добруване, мирът, стабилността и сигурността на нашата обща Родина България и затова аз съм абсолютно сигурен, че вие знаете, че трябва да подкрепяте ДПС и ще го направите на тези избори, заключи Йордан Цонев. Ние залагаме на този екип, защото за две години нашият кмет на община Кубрат г-н Алкин Неби се доказа, че наистина е човек, който ежедневно и ежечасно се бори за доверието на хората, каза зам.-председателят на ДПС Ахмед Ахмедов. А доверието е много крехко и нестабилно. Вие, жителите на Кубрат сте закърмени със завета на Кубрат. Когато ние запазим нашето единство и заедност никой не може да ни пречупи. В хората в община Кубрат са заложени гените на правата и свободите на малцинствата и евроатлантическата ориентация. Нека да гласуваме за по-доброто бъдеще на Кубрат и за да могат хората да управляват, каза още Ахмедов. На предизборната среща присъстваха още Емел Етем-член на ЦОБ, народните представители Ихсан Хаккъ и д-р Хасан Адемов, председателят на Младежко ДПС и евродепутат Илхан Кючюк, областният председател на ДПС Разград и кмет на община Лозница Севгин Шукри, кандиддатът за кмет на община Исперих Белгин Шукри и кметът на Цар Калоян Дауд Аляовлу.  ", "date": "2019.09.30", "title": "Мустафа Карадайъ в Кубрат: Нашата заедност е пример за цял свят!"}
{"url": "http://epicenter.bg/article/Kandidaturata-na-Laslo-Trochani-za-komisar-na-ES-e-othvarlena-zaradi--vrazki-s-Rusiya-quot-/194104/7/0", "text": "Позовавайки се на официални писма, редакцията на в. Politico съобщава, че причината да бъде отхвърлена кандидатурата на Ласло Трочани за нов комисар на Европейския съюз в ресора „Съседство и разширяване“, е загриженост заради „връзки с Русия“. Информацията предаде Агенция \"Фокус\".  По- рано днес правната комисия потвърди констатациите за конфликт на интереси срещу Трочани и не го допусна до изслушвания. Комисията не разкри публично основанията за решенията си, но притесненията ѝ се въртят около отношенията на бившия министър на правосъдието с адвокатска кантора, на която той е съосновател, както и около различни решения, свързани с Русия. В Брюксел са разтревожени предвид ролята му в екстрадирането на заподозрени за търговия с оръжие руски граждани, за които впоследствие се твърди, че са освободени, въпреки предварителното искане на САЩ за екстрадиция.    По време на мандата си като министър на правосъдието евродепутатът е одобрил екстрадицията в Русия на заподозрените Владимир Любишин-старши и Владимир Любишин-младши, които са били задържани в Будапеща при съвместна унгарско-американска акция. Въпреки искането на САЩ за екстрадиция и съвместна работа по този случай, двамата са пратени в Русия. В последствие са освободени от руските власти.    Унгарското правосъдно министерство заяви, че Трочани е взел решение за екстрадиция на двамата Любишини в Русия въз основа на съдебни решения, съответните закони и международни споразумения.    Комисията на Европейския парламент, която разглежда кандидатурите за новия състав на ЕК, изрази в писмо своята загриженост за „участието на Трочани като министър на правосъдието в договора за атомната електроцентрала „Пакс II“, въпреки наличието на клауза за конфликт на интереси“. Русия е предоставила на Унгария финансиране за разширяване на атомните централи, като руският гигант „Росатом“ е основен изпълнител на проекта.  ", "date": "2019.09.30", "title": "Кандидатурата на Ласло Трочани за комисар на ЕС е отхвърлена заради „връзки с Русия\""}
{"url": "http://epicenter.bg/article/Si-Tszinpin--Kitay-poddarzha-angazhimenta--quot-edna-darzhava--dve-sistemi-quot--otnosno-Honkong/194107/7/0", "text": "Президентът Си Цзинпин подчерта ангажимента на Китай да спазва принципа \"една страна, две системи\" в Хонконг, в светлината на продължаващите вече три месеца и половина протести в специалния административен регион. Новината съобщи АФП, цитирана от БНР.    Си Цзинпин коментира този въпрос по време на приема за Националния ден в Голямата зала на народа в Пекин (държавна сграда, разположена в западния ръб на площад Тянанмън в Пекин, която се използва за законодателни и церемониални дейности от правителството на Китайската народна република и от управляващата Комунистическа партия) преди началото на честванията на 70-годишнината от основаването на Китайската народна република, започващи във вторник.    Пекин \"ще приложи честно и точно принципите\" на специални икономически и административни системи за бившата британска колония, подчерта китайският президент.    През миналата седмица Министерство на външните работи на Китай разкритикува Вашингтон във връзка с Хонконгския закон за правата на човека и демокрацията от 2019-а година, който може да позволи санкции на длъжностните лица в Китай и в неговия специален административен регион и който закон беше в основата на протестите в Хонконг.    Междувременно China Global Times съобщи, че протестиращите в Хонконг обмислят нова сериозна ескалация на напрежението, водеща до насилие, като китайското издание цитира разузнавателната служба към хонконгската полиция.", "date": "2019.09.30", "title": "Си Цзинпин: Китай поддържа ангажимента \"една държава, две системи\" относно Хонконг"}
{"url": "http://epicenter.bg/article/Burya-sas-silni-porivi-na-vyatara-prekasna-zhp-trafika-v-Germaniya--zagina-edin-chovek/194118/7/0", "text": "Буря със силни пориви на вятъра прекъсна железопътния трафик в Северна Германия днес и доведе до смъртта на един човек, след като дърво падна върху неговия автомобил, предаде Ройтерс, цитирана от БНР.    Железопътните услуги на дълги разстояния бяха спрени по линиите Берлин-Хамбург и Берлин-Хановер, съобщи държавният железопътен оператор Deutsche Bahn в труитър. Не се съобщава колко ще продължи спирането.   Високоскоростен влак ICE е ударил паднало дърво източно от Хановер, ранявайки машиниста на влака и увреждайки главните проводници и няколко стълба, предаде местният вестник Wolfsburger Nachrichten, добавяйки че 250-те пътници са напуснали влака невредими.    В източната федерална провинция Саксония-Анхалт 41-годишен мъж е бил хванат в капан в своя автомобил и е загинал след падане на дърво върху неговото превозното средство, съобщи говорител на местната полиция. Мъжът е шофирал близо до град Витенберг, на около 85 км югозападно от Берлин.    Официалната метеорологична служба DWD предупреди тази сутрин за разпокъсани внезапни пориви на вятъра със скорост до 110 км в час в североизточна Германия.    Бурни ветрове и в Чехия оставиха близо 22 000 домакинства  без електричество. Поривите на вятъра достигат до 80км. в околностите на Прага.  ", "date": "2019.09.30", "title": "Буря със силни пориви на вятъра прекъсна жп трафика в Германия, загина един човек"}
{"url": "http://epicenter.bg/article/Boris-Dzhonsan-othvarli-obvineniyata-na-zhurnalistka--che-ya-opipval-predi-20-godini-/194126/7/0", "text": "Британският премиер Борис Джонсън отрече днес, че е докосвал непристойно журналистка преди години и каза, че обществото повече се интересува от плановете му да подобри публичните услуги, предаде Ройтерс, съобщи БТА.   Журналистката Шарлът Едуардс написа в \"Сънди таймс\", че през 1999 г., когато е бил главен редактор на списанието \"Спектейтър\", Джонсън я опипал по време на обяд. \"Под масата усетих ръката на Джонсън на моето бедро. Той го стисна\", твърди Едуардс.   По думите ѝ после, когато усетила дланта на Джонсън по-нагоре по крака си, тя рязко се изправила. След обяда Едуардс споделила случилото се с жена, която седяла от другата страна на Джонсън, и тя казала, че той опипвал и нея.    След опровержението на \"Даунинг стрийт Едуардс написа в \"Туитър\": \"Ако премиерът не си спомня ясно случилото се тогава, аз имам по-добра памет от него\".", "date": "2019.09.30", "title": "Борис Джонсън отхвърли обвиненията на журналистка, че я опипвал преди 20 години "}
{"url": "http://epicenter.bg/article/Chastniyat-sektor-v-Gartsiya-shte-stachkuva/194129/7/0", "text": "  Профсъюзите в частния сектор в Гърция ще проведат 24-часова стачка в сряда, 2 октомври, за да протестират срещу изменения в трудовото законодателство, планирани от новото консервативно правителство, предаде Ройтерс, цитирана от БТА. Очаква се протестиращите служители и пенсионери да участват в митинг и шествие в центъра на Атина. Планираните реформи включват изменения в правилата за свикване на стачки, възможности за промени в колективните трудови договор при определени условия и създаване на регистър на профсъюзите. Синдикалните организации определениха тези реформи като опит да им бъде наложен контрол. Миналата седмица корабите в южната ни съседка останаха закотвени на пристанищата, а влаковете и публичната администрация работиха с намалено работно време, тъй като служителите от държавния сектор организираха стачка срещу същите планове за реформи. Това беше първата масова стачка от встъпването в длъжност на новото правителство през юли. Синдикатите в частния сектор в Гърция представляват около 2,5 милиона служители.", "date": "2019.09.30", "title": "Частният сектор в Гърция ще стачкува"}
{"url": "http://epicenter.bg/article/Karamanlis--Gartsiya-mozhe-da-nalozhi-veto-na-Semerna-Makedoniya-za-ES/194130/7/0", "text": ". Това заяви гръцкият транспортен министър Костас Караманлис в интервю за гръцки вестник.    \" , казва Караманлис, цитиран от БТВ.        По думите му гръцкото правителство полага усилия да смекчи определени последствия от този договор, особено по отношение на търговските марки на продукцията от Македония.    Според Караманлис ", "date": "2019.09.30", "title": "Караманлис: Гърция може да наложи вето на Северна Македония за ЕС! Договорът от Преспа е катастрофа!"}
{"url": "http://epicenter.bg/article/Tramp-prizova-da-bade-arestuvan-kongresmenat--vodesht-razsledvaneto-sreshtu-nego/194131/7/0", "text": "Американският президент Доналд Тръмп отново отправи нападки срещу конгресмена, водещ разследването, което може да доведе до отстраняването му от поста, предаде Ройтерс, цитиран от Новини.бг    \"Народният представител Адам Шиф незаконно е съчинил ФАЛШИВО и ужасно изявление, което уж аз съм казал в телефонния си разговор с украинския президент, и го прочете на Конгреса и американския народ. Няма НИКАКВА връзка между него и казаното от мен в разговора. Арест за Измяна?\", написа Тръмп в \"Туитър\".  Украинският президент Володимир Зеленски каза днес, че Киев надали ще публикува своята версия на казаното в телефонния разговор от 25 юли.    Белият дом публикува резюме миналата седмица. От него се разбира, че Тръмп иска от Зеленски да разследва един от неговите основни съперници за изборите през 2020 г., бившия вицепрезидент Джо Байдън и неговия син, който е бил в борда на директорите на украинска газова компания.    Зеленски каза днес пред журналисти, че смята за нередно Украйна да публикува своя версия на съдържанието на разговора. Запитан дали Киев ще разследва твърденията срещу Байдън и сина му, Зеленски каза, че Украйна е независима държава и не изпълнява заповеди.", "date": "2019.09.30", "title": "Тръмп призова да бъде арестуван конгресменът, водещ разследването срещу него"}
{"url": "http://epicenter.bg/article/Smut-v-Kremal--Bez-nashe-saglasie-Vashington-ne-mozhe-da-publikuva-razgovorite-na-Tramp-s-Putin/194141/7/0", "text": "Кремъл обяви днес, че Вашингтон ще се нуждае от руско съгласие, за да публикува текст на телефонни разговорим между американския президент Доналд Тръмп и руския му колега Владимир Путин, предаде Ройтерс. Конгресът е решен да получи достъп до транскрипции на разговори на Тръмп с Путин и с други световни лидери, заяви вчера шефът на комисията по разузнаване в Камарата на представителите Адам Шиф, който се позова на опасения, че президентът може да застраши националната сигурност. Запитан за тези коментари, говорителят на Кремъл Дмитрий Песков заяви, че Русия е готова да обсъди този въпрос, ако Вашингтон изпрати такъв сигнал, но подобни разкрития са извън нормалната дипломатическа практика. По-рано днес Тръмп намекна открито, че Адам Шиф трябва да бъде арестуван за държавна измяна. Разговорите на президента с други лидери са на мушката на конгресмени заради предполагаем натиск, оказан от Тръмп на украинския му колега Володимир Зеленски да разследва дейността на син на Джо Байдън в Украйна. Джо Байдън е сред основните кандидати за номинацията на демократите за президентските избори през 2020 г.", "date": "2019.09.30", "title": "Смут в Кремъл: Без наше съгласие Вашингтон не може да публикува разговорите на Тръмп с Путин"}
{"url": "http://epicenter.bg/article/V-SASht-preduprezhdavat--Vazmozhna-e-voyna-do-Balgariya-/194143/7/0", "text": "В САЩ предупреждават за възможна война близо до България. Това се разбра от заседанието на Комисията по въоръжените сили на Сената на САЩ. Тя обсъди ситуацията в Югоизточна Европа, интересите на Вашингтон в този регион и увеличаващото се влияние на Русия и Китай, пише в електронното си издание Sarajevo Times.    По време на заседанието Януш Бугайски от Центъра за анализ на Европейската политика във Вашингтон каза, че не предвижда нов въоръжен конфликт между Сърбия и Косово, но може да си представи война в Босна и Херцеговина.    \"Не мисля, че в този момент ръководството на Република Сръбска би искало това. Но те се заиграват, играят си с идеята за отделяне, с идеята за нефункционална и провалена държава. Бих казал, че Баня Лука всъщност е станала мястото с най-голямо руско влияние в региона. Вероятно по-голямо от това в Белград\". Това твърди експертът Бугайски и допълни, че специалният представител на САЩ за Западните Балкани Матю Палмър реално ще се занимава повече с босненската криза, отколкото с диалога Белград-Прищина.    Нужно по-голямо участие на САЩ в процесите, смятат участниците в заседанието.    \"Нестабилните и конфликтни Балкани подкопават националната сигурност на САЩ и едно дипломатическо отстъпление би било голямо поражение за САЩ. Ако си спомняте, ние сме инвестирали огромен дипломатически, политически и военен капитал в региона през последните 20-30 години. За нас всяко голямо поражение и нова война, специално в Босна или между Косово и Сърбия, би било голямо бедствие. Не само Русия и Китай ще спечелят от това, те ще използват този нов моментум, за да подкопаят другите европейски страни\", заяви Бугайски. (24 часа)", "date": "2019.09.30", "title": "В САЩ предупреждават: Възможна е война до България "}
{"url": "http://epicenter.bg/article/Pendarovski--Uveren-sam--che-Balgariya-shte-prodalzhi-da-podkrepya-S--Makedoniya/194148/7/0", "text": "Двустранните отношения между Република България и Република Северна Македония са добри. По отношение на отворените въпроси - същите ги решаваме чрез Договора за приятелство и се надявам, че с добра воля и искрени ангажименти можем да намерим отговори. Това сподели президентът на Северна Македония Стево Пендаровски.    ,,Двете страни си кооперират в много области, отношенията ни се основават на общия ни интерес да бъдем част от евроатлантическата общност, а нашите отношения постоянно се подобряват от многобройните контакти между гражданите на двете държави”, коментира за bTV македонският президент.    ,,България и до сега постоянно подкрепя Северна Македония в процесите на евроатлантическата интеграция. Уверен съм, че тази подкрепа ще продължи и занапред, и че ще следва пълното изпълнение на Договора за добросъседство'', категоричен е Пендаровски.", "date": "2019.09.30", "title": "Пендаровски: Уверен съм, че България ще продължи да подкрепя С. Македония"}
{"url": "http://epicenter.bg/article/Burya-v-Bryuksel-i-v-Berlin--Evrodeputati-protiv-dogovora-na--quot-Folksvagen-quot--s-Turtsiya/194149/7/0", "text": " в Брюксел, където все повече депутати издигат глас „против“ а от това се заформя сериозен скандал. \r\n   \r\n Говорителят на европейските зелени започна бърза офанзива срещу германския концерн, разпращайки до медиите свое питане до Европейската комисия относно сделката. \r\n   \r\n Според Райнхард Бютикофер гаранцията за изкупуване на 40 000 автомобила от турската държава и щедрата субсидия от 400 милиона евро е несъвместима с европейските правила за държавна помощ, към които Турция трябва да се придържа в замяна на свободния достъп до гигантския европейски пазар. \r\n   \r\n Турция обаче все още отказва да пригоди собственото си законодателство към тези ангажименти и смята, че може да даде държавната субсидия законно. Това нарушение, комбинирано с трагичното положение на върховенството на закона, на медийните и демократичните свободи, правят решението на „Фолксваген“ изключително тревожно. \r\n   \r\n Бютикофер призовава Европейската комисия да действа по казуса решително и да престане с политическото лицемерие. Ясно е, че „Фолксваген“ се опитва да спечели от нарушаване на правилата за държавна помощ и да ощети страни-членки в Евросъюза. Становището е, че компанията е заплашена от нова глоба в размер на помощта – между 400 млн. и 1 млрд. евро. \r\n   \r\n   \r\n   \r\n Новината намира място и в авторитетния Berliner Morgenpost, според който намерението на „Фолксваген“ да строи в Турция, се посреща с широка политическа опозиция в Брюксел. \r\n   \r\n \r\n   \r\n Berliner Morgenpost изнася новината, че евродепутатката от зелените Виола фон Крамон-Таубадел е де факто от Долна Саксония, където е разположена централата на автомобилния гигант и чийто премиер има златна акция в надзорния съвет и \r\n   \r\n Според Таубадел  „ , казва евродепутатката. \r\n   \r\n Според публикация на „Ханделсблат“ „Фолксваген“ в момента финализира преговорите с Турция. Очаква се решението да бъде оповестено тази или следващата седмица. Според запознати, окончателното решение е струвало на Турция повече от един милиард евро. Новият завод е с планиран годишен капацитет до 300 000 превозни средства. Очаква се да бъдат наети около 4000 служители. \r\n   \r\n \r\n   \r\n Въпреки мощния натиск на акционери от Катар и някои високопоставени членове на Управителния съвет, топ босовете от надзора са поискали още анализи по въпроса и допълнителна информация.  \r\n   \r\n Многократното отлагане на решението в полза на Турция показва ясно, че Надзорният съвет не се чувства уверен в дългосрочните ползи от партньорство с Ердоган, макар и краткосрочните плюсове да са ясни. \r\n   \r\n \r\n Те искат компенсация за това, че са им били продадени коли с манипулирани данни за вредните емисии. \r\n   \r\n \r\n В тази сума влиза изкупуването на половин милион коли в САЩ и 127 милиона долара компенсация на собственици на коли в Австралия. \r\n Скандалът избухна през 2015-та, когато стана ясно, че фирмата е използвала софтуер, за да манипулирала данните за вредните емисии на дизеловите си автомобили. \r\n   \r\n Както вече писахме, новият завод ще бъде построен в Маниса, близо до Измир. В него ще бъдат произвеждани моделите VW Passat и Skoda Superb за износ в Източна Европа. \r\n Строителството ще започне в края на 2020 г., а производството на автомобили - през 2022 г \r\n", "date": "2019.09.30", "title": "Буря в Брюксел и в Берлин: Евродепутати против договора на \"Фолксваген\" с Турция"}
{"url": "http://epicenter.bg/article/Voennoistoricheskiyat-muzey-predstavya-izlozhba-vav-Viena/194092/6/0", "text": "Националният военноисторически музей гостува във Виена с изложбата \"Противостояния\", съобщиха от музея. Експозицията е посветена на вековната годишнина от Ньойския договор, която отбелязваме през 2019 г. и може да бъде разгледана в Българския културен институт \"Дом Витгенщайн\" във Виена до 28 октомври.    Изложбата включва акварели, графики и произведения с маслени бои, завещани ни от изтъкнатите майстори на четката като Владимир Димитров-Майстора, Александър Мутафов, Александър Божинов, Атанас Михов, Борис Денев, Иван Вълчанов, Никола Танев, Райко Алексиев, Никола Кожухаров, Георги Машев и други.    Първата световна война, пречупена през душевността и палитрата на българските художници и техният хуманизъм, противостоящ на войната – това е темата на тази поредна изложба на НВИМ в галерията на Българския културен институт във Виена. Кое, освен яркия пълнокръвен и одухотворен живот, може да противостои на ужаса и унищожението – такъв е прочитът, направен от художниците преди 100 години.    Откриването на изложбата „Противостояния“ ще се състои в галерията на Българския културен институт \"Дом Витгенщайн\" във Виена утре, 1 октомври, от 18.30 часа. ", "date": "2019.09.30", "title": "Военноисторическият музей представя изложба във Виена"}
{"url": "http://epicenter.bg/article/Kamerniyat-Orkestar-na-Zabraneniya-grad-zavladya-publikata-v-zala--Balgariya-/194151/6/0", "text": "Според една от мъдростите на древен Китай \"да видиш нещо веднъж, е по-добре, отколкото да ти го кажат сто пъти.\"   Китай е от малкото страни в света, която е запазила своята оригинална и автентична музика, както и музикални инструменти от повече от 2500 години, докато в Европа музиката от последните около 150 години е \"стандатизирана\" и \"унифицирана\"; инструментите са едни и същи навсякъде, техниката на свирене е аналогична.   Флейтата, например, е еднаква във всички страни, произвежда се и изглежда еднакво, свири се по един и същ начин. Докато в Китай съществуват над 50 вида флейти, всяка със свой уникален характер и звучене.   Всеки от музикантите от Забранения град използват до 10 различни инструмента, в зависимост от изпълняваната музика. Уникалното събитие пренесе публиката в поднебесния град и омагьоса сетивата с неповторими звуци.   Нежни композиции се редуваха с тайнствени мелодии, наподобяващи ромон на бистър поток и нежно шумолене на есенни листа. Източната философия сякаш завладяваше слуха с обещание за хармония и наслада.    Събитието се осъществи с подкрепата на напитката на дипломацията в Китай – Маутай.  Залата бе изпълнена с ценители на древното музикално изкуство, които се насладиха на  Камерния оркестър на Забранения град.   Формацията се състои от известни музиканти на най-престижната музикална образователна институция в Китай – Китайската музикална консерватория. Още от основаването си взема многобройни участия в редица китайски културни дейности и събития.   Оркестърът е един от най-талантливите и елитни музикални формации препоръчвани и популяризирани от китайското министерство на културата и със своите задокеански турнета кръстосва надлъж и нашир десетки страни, печелейки сърцата и умовете на хиляди музикални фенове по пътя си.   Камерният оркестър на Забранения град продължава да получава покани и от много прочути международни арт фестивали от цял свят, включително и международните музикални фестивали Бризбейн и Канбера в Австралия, фестивали в Уелингтън и Окланд в Нова Зеландия, фестивала Джордж Енеску в Румъния, фестивала Сервантес в Мексико и фестивала Хуай в Сингапур.   Издава своеобразни музикални дискове, като   и  .   Оркестърът е високо ценен както от национални, така и от чуждестранни музикални академии и почитатели на музиката заради способността си да „отразява уникалното великолепие и елегантност на традиционната китайска музика на модерната сцена, същевременно изпълнена с рядко срещан чар.”   „Камерният оркестър на Забранения град помага на китайския народ да оцени онова, което първоначално е смятано за „интелектуална” музика и играе важна роля в представянето на този вид музика пред останалия свят.” „Считан е за един от най-влиятелните камерни оркестри в съвременния свят.”   Видното място, което оркестърът заема на съвременната музикална сцена, се дължи не само на уникалния му стил и отлично музикално майсторство, но и на силно изразената културна осъзнатост на неговите музиканти и техните дълбоки принципи за творческа откровеност.   Ползвайки се от богатото наследство на китайската музикална традиция, музиката на Камерният оркестър на Забранения град също така изтъква модерността на епохата, както и отличителния индивидуализъм на съвременния музикант.   Изпълненията им се отличават с подчертано изследване на музиката, културното наследство и модерния експеримент на сцена, които на свой ред създават един динамичен културен обмен.", "date": "2019.09.30", "title": "Камерният Оркестър на Забранения град завладя публиката в зала „България”"}
{"url": "http://epicenter.bg/article/Deutche-Welle--Makedoniya--Sofiya-postavi-uslovie-za-pregovorite-na-Skopie-s-ES-/194134/11/0", "text": "Очертаване на \"червени линии\", обвинения в \"братоубийствена пропагандна война\" и заплахи за поставяне на условия от страна на България за началото на преговорите на Македония с ЕС - това е резултатът от среща на българското държавно ръководство, свикана от президента Румен Радев, чиято единствена тема бяха отношенията със съседна Македония, пише македонската редакция на Deutche Welle, цитирана от Агенция \"Фокус\"    Президентът Радев обяви след срещата, че страната му ще представи \"червени линии\" като гаранция, че европейската интеграция на Македония няма да навреди на българската история, език и идентичност.  \"Трябва много ясно да се поставят предварителни условия“, които ако не бъдат изпълнени, няма да се позволи отварянето на нови глави. Това трябва да бъде ясно подчертано, като конкретна, открита и конструктивна позиция в самото начало, при започване на преговорите\", каза Радев.    Според българския лидер на ВМРО и министър на отбраната Красимир Каракачанов страната му ще постави условия за започване на преговорите на Македония с ЕС. В изявлението на Каракачанов не се казва за какви конкретни условия става въпрос и дали те са свързани с разногласията в Съвместната историческа комисия за етнически произход и делото на революционера Гоце Делчев.    \"Македонците си играят с нас\", каза Каракачанов след срещата и добави, че София иска \"Македония и Албания да започнат преговори с ЕС заедно\".  \"До вчера казвахме, че сме един народ. Нека приемем, че сме братски народи\", каза премиерът Бойко Борисов и призова за прекратяване на това, което той определи като \"братоубийствената война на пропагандата в Северна Македония ”. Борисов обаче не иска страната му да спре Македония по пътя към ЕС и казва, че ако това стане, \" ще бъде записано в историята\".    Борисов призовава за спешна среща с властите в Македония с препоръка: „Нека престанат да си играят с историята, с миналото и нека се съсредоточат върху бъдещето.“    На срещата при президента Радев имаше разногласия между коалиционните партньори в българското правителство. Външният министър Екатерина Захариева и министърът на отбраната Каракачанов имаха различни позиции относно следващите стъпки на София. Премиерът Борисов също го призна и то бе потвърдено и от официалния представител на опозиционната Българска социалистическа партия Кристиян Вигенин. Българската опозиция подкрепя позицията на правителството, че членството на Македония в ЕС трябва да бъде подкрепено, но не безусловно.    Българските политици реагират от няколко месеца на неуспеха на Съвместната комисия да постигне компромис относно историческата роля на Гоце Делчев и неговия етнически произход. Членовете на Комисията от българска страна настояват техните македонски колеги да „признаят“ Гоце Делчев за етнически българин и като такъв да бъде описан в учебниците по история на страната. Официална София от месеци заплашва да блокира началото на преговорите и оказва натиск върху Съвместната комисия да вземе по-бързо решения относно историческите личности.", "date": "2019.09.30", "title": "Deutche Welle (Македония): София постави условие за преговорите на Скопие с ЕС "}
{"url": "http://epicenter.bg/article/Kitay---sotsialnata-darzhava-e-vazmozhna-/194137/11/0", "text": "  Китай е удивителна страна – с невероятните си мащаби - територия и население, с удивителни природни красоти, с богата история и култура, създала епохални постижения и дарила света с ключови открития, с богатство от хора искрени, трудолюбиви, талантливи. В днешно време Китай символизира и още нещо много важно – възхода и успеха на социалната държава! Летоброенето на социалистическия период в Поднебесната започва преди 70 години, на 1 октомври 1949 г., с обявяването на Китайската народна република като израз на мечтата на милиони китайци за по-достоен и мирен живот. Фактът, че България бе втората страна в света (ден след СССР), признала КНР, бе не само стратегически правилно, но и и далновидно решение, ясна позиция на подкрепа на един приятелски народ по избрания от него път. Социалистически Китай, създаден под лидерството на Мао Дзедун, премина през различни исторически периоди, през възходи и застой, но неизменно укрепваше своето влияние в променящия се свят. Преди 40 години по инициатива на лидера стратег Дън Сяопин КНР започна реформи – за отваряне към света, за икономическо съживяване чрез конвергенция на доброто и успешното от двете системи, за утвърждаване на социализъм с китайска специфика и характеристики. Тези реформи се оказаха не просто успешни, те поставиха началото на невиждано в световната история икономическо чудо! За 70 години Китай увеличи своя брутен вътрешен продукт от 30 млрд. на 13,6 трилиона долара, или 450 пъти. От изостанала и затворена, предимно аграрна страна социалистически Китай се превърна във водеща световна икономика. За 70 години БВП на глава от населението нарасна от 70 щатски долара годишно на близо 10 хил. долара, а средната продължителност на живота - от незавидните 35 години до 77 години. Но върхово постижение на Китай, което е особено актуално и поучително за нас българите, е фактът, че 700 хил. негови граждани успешно са изведени над прага на бедността, ежегодно десетки милиони получават по-достойно битие и по-висок жизнен стандарт, което е основната грижа и ангажимент на китайската държава към китайския народ. В областта на външната политика Китай е на страната на мира, прогреса, взаимното разбирателство и сътрудничество – доказват го инициативи като „Един пояс, един път” и „17 + 1”. Благодарение на тези инициативи Китай днес е сред страните - лидери в съвременния многополюсен свят, а президентът Си Дзинпин се утвърди като един от най-уважаваните световни държавници. КНР уверено гледа към бъдещето с дългосрочни, промислени и амбициозни стратегически цели – в икономиката, социалната политика, урбанизацията, екологията, духовността, във високите информационните технологии, в отбраната и т. н. Всички тези впечатляващи постижения показват, че Китай достойно и оптимистично посреща своя държавен юбилей с една много важна поука: извърши реформи си по „китайски модел”, което опровергава заклинанията, че социалистическата държавна система е ретроградна, безплодена, провалена и погребана завинаги!? Китай е успешен именно защото е социалистически! Успехите на Китай са вдъхновяваща алтернатива на алчния неолиберален капитализъм. Китай е доказателство, че бъдещето принадлежи на социалната държава!  ", "date": "2019.09.30", "title": "Проф. Светлана Шаренкова: Китай – социалната държава е възможна!"}
{"url": "http://epicenter.bg/article/Zayavleniya-za-otpuskane-na-ednokratna-tseleva-pomosht-za-parvoklasnitsi-se-podavat-do-15-oktomvri/194077/4/0", "text": "В дирекциите „Социално подпомагане“ в страната продължава приемът на заявления – декларации за отпускане на еднократната помощ за ученици, записани в първи клас за учебната 2019/2020 година, съобщиха от пресцентъра на Агенцията за социално подпомагане.    Помощта е в размер на 250 лева, а заявленията се приемат след записване на детето в първи клас, но не по-късно от 15 октомври на текущата учебна година. Последните данни от Агенцията за социално подпомагане сочат, че към 27.09.2019 г. са подадени 30 230 заявления – декларации, а издадените заповеди за отпускане на помощта са 25 912 и се отнасят за 26 492 деца. Няма издадени заповеди за отпускане на помощта в натура, а заповедите за отказ са 1 362.    Помощта за първокласници се отпуска по реда на Закона за семейните помощи за деца, като право да я получат имат семейства, чиито деца са записани за пръв път в първи клас на държавни или общински училища. Друго задължително условие е средномесечният доход на член от семейството за предходните 12 месеца да е по-нисък или равен на 450 лв. Помощта се отпуска без условия за доход за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето.    Заявлението за отпускане на помощта се подава в съответната дирекция „Социално подпомагане“ по настоящ адрес на заявителя. Към него се прилага удостоверение за брутните доходи на семейството за предходните 12 месеца преди подава на заявлението, както и удостоверение от съответното учебно заведение, че детето е записано в първи клас на държавно или общинско училище.    От тази година изплащането на еднократната помощ за ученици, записани в първи клас се извършва на два пъти:    - петдесет на сто от размера на помощта се изплаща или предоставя след влизане в сила на заповедта за отпускането й;    - петдесет на сто от размера на помощта се изплаща или предоставя в началото на втория учебен срок, ако детето продължава да учи.    Помощта ще се възстановява от родителите, ако детето/ученикът:    - не постъпи в училище, освен ако това е невъзможно поради здравословното му състояние;    - в рамките на един месец от учебната година има допуснати отсъствия от 5 учебни часа, за които няма уважителни причини.    През миналата учебна 2018/2019 година еднократна целева помощ получиха семействата на 35 550 първокласника.", "date": "2019.09.30", "title": "Заявления за отпускане на еднократна целева помощ за първокласници се подават до 15 октомври"}
{"url": "http://epicenter.bg/article/Prirodniyat-gaz-poevtinyava-sas-simvolichnite-0-11--ot-utre/194091/4/0", "text": "От утре природният газ поевтинява със символичните 0,11 процента, реши окончателно енергийният регулатор, съобщи БНР.  Така през следващото тримесечие синьото гориво ще струва 44,85 лева за мегаватчас (без цени за достъп, пренос, акциз и ДДС).  С това свое решение регулаторът се съгласява с предложението на „Булгаргаз”, направено преди три седмици.   КЕВР оставя без промяна цените на топлинната и на електрическата енергия „поради незначителното изменение на цената на природния газ“.    В утвърдената цена на природния газ са включени компонента „цена на природния газ на входа на газопреносните мрежи“ в размер на 44.03 лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0.69 лв./MWh, както и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ в размер на 0.13 лв./MWh, покриваща разходите на \"Булгаргаз\" ЕАД за съхранение на количества в подземното газово хранилище „Чирен“ в изпълнение на задължения по Плана за действие при извънредни ситуации.    Не са включени цените за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на „Булгартрансгаз“, които клиентите следва да заплащат на крайните снабдители.    При утвърждаването на цената на природния газ КЕВР отчита условията, залегнали в действащия договор между „Булгаргаз“ ЕАД и ООО „Газпром экспорт“, промените в курса на щатския долар спрямо лева, калоричността и количествата природен газ за съответното тримесечие.    Съгласно ценообразуващата формула по договора с ООО „Газпром экспорт“ се отчита динамиката на цените на алтернативните горива на международните пазари - мазут със съдържание на сяра 1% и газьол със съдържание на сяра 0,1%, за предходните 9 месеца преди прилагането на цените. В резултат на това през ІV тримесечие на 2019 г. очакваните доставни цени на природния газ са с около 2% по-ниски от доставните цени, прилагани през IIІ тримесечие на 2019 г. Отчетена е и промяната в осреднения валутен курс на лева към щатския долар, съпоставен с валутния курс за предходния ценови период. За периода от четиридесет и пет дни, предхождащи месеца на внасяне на предложението за утвърждаване на цени (18.07.2019 г. – 31.08.2019 г.), курсът е нараснал с 0,47%. За IV тримесечие на 2019 г. общото заявено от „Булгаргаз“ ЕАД количество природен газ за доставка - от внос по договора с ООО \"Газпром экспорт\" и от добив от ПГХ „Чирен“, е 9 507 373 MWh.  ", "date": "2019.09.30", "title": "Природният газ поевтинява със символичните 0,11% от утре"}
{"url": "http://epicenter.bg/article/Nikolina-Angelkova--5-mln--chuzhdestranni-turisti-sa-posetili-Balgariya-s-tsel-kulturen-turizam/194094/4/0", "text": "\"Поставихме фокуса върху културата, културно историческото ни наследство, най-вече неговото опазване и връзката, която е между културата и туризма по време на срещите ни с Нейно кралско величество принцеса Дана Фирас.\" Това заяви министърът на туризма Николина Ангелкова на конференция на тема: „Нови културни маршрути в Дунавския регион”, предаде \"Фокус\".   \"Проведохме две важно събития в присъствието на Нейно кралско височество принцеса Дана Фирас от Йордания, която е и президент на Petra national trust, неправителствена организация, която се занимава с областта на културно историчесо наследство и е посланик на добра воля на ЮНЕСКО. Фокусирахме дебата в рамките на мастър класа, който проведохме с нея и в рамките на конференцията за новите културни маршрути по Дунавския регион\", добави Ангелкова.   \"Важността на културно историческото ни наследство да го промотираме в България като туристическа дестинация бе свързано с това как да опазваме културно историческото ни наследство. Когато промотираме България като туристическа дестинация това да не оказва негативно въздействие върху опазване на културно историческото ни наследство, което е ключът към културния ни туризъм\", обясни още министърът на туризма. \"Дана Фирас сподели идея и опит, които имат в Йордания, който с министър Банов обсъдихме и сме готови да стартираме с нейна подкрепа една такава пилота инициатива, а именно образованието в посока как да опазим културно историческото ни наследство още от училище, защото смятаме, че е изключително важно да създаваме чувството у нас самите да опазваме културно историческото ни наследство. По този начин да продължим устойчивостта, както по отношение на нашите културно исторически паметници, така и по отношение на нашия туризъм, за да може ръка за ръка да вървят напред\", допълни Ангелкова. \"В България за миналата година от тези 9 млн. и 200 хил. чуждестранни туристи, които са посетили страната ни, 5 млн. са сподели, че са посетили България с цел културен туризъм, комбиниран в повечето случаи - морски, зимен и спа. Културният туризъм посочват като причина да посетят страната или да се върнат в нея. 1 мил. 200 хил. са били посещенията е музеи за миналата година, което показва един ръст от 13 %. Културно историческите дестинации, които създадохме преди 4 години показват, че всички 59 обекта бележат ръст на посещенията над 50 %\", посочи още министърът. Тя благодари за помощта, която министерството получава от Съвета на Европа.\" Те ни дават възможността да участваме в инициативата \"Пътища за вас\". Тези маршрути, които изработваме за Св. Кирил и Методи да бъдат ратифицирани от Съвета на Европа. Тези маршрути показват, че са признати на европейско ниво и имат възможност да кандидатстват по различни инструменти за финансиране и най-вече за популяризиране на устойчивост\", коментира Николина Ангелкова.  ", "date": "2019.09.30", "title": "Николина Ангелкова: 5 млн. чуждестранни туристи са посетили България с цел културен туризъм"}
{"url": "http://epicenter.bg/article/BABH-zapochva-masovi-proverki-v-ptitsefermite-v-stranata-zaradi-risk-ot-influentsa/194106/4/0", "text": "Българска агенция по безопасност на храните (БАБХ) започва масови проверки във всички животновъдни обекти с промишлен характер за водоплаващи и кокошеви птици в страната. Това съобщиха от пресцентъра на БАБХ. Предстоящият зимен сезон е рисков за птиците по отношение на болестта инфлуенца. Именно по тази причина инспекторите ще следят за спазване на изискванията за биосигурност и изпълнението на самоконтрола във фермите по отношение Инфлуенца по птиците и Салмонелоза. Обектите трябва да изпълняват въведените мерки за биосигурност, съгласно законодателството и приложението им на практика. Честотата на взимане на пробите и техният брой трябва да се прилага в съответствие с Националната профилактична програма за контрол и допълнителните инструкции, утвърдени от БАБХ за гарантиране здравния статус на сектора.   При установяване на пропуски в прилагането им на собствениците ще бъдат съставяни актове за установяване на административно нарушение. Проверките ще продължат до 18 октомври 2019 г. включително.   В началото на месец септември на среща с птицевъдния бранш в БАБХ бяха обсъдени мерките за биосигурност, които трябва да се спазват от самите фермери. Агенцията по храните извършва проверки за прилагането им, а именно вземане на проби за проверка ефективността на дезинфекцията, документална проверка и инспекция на място в обекта на изготвения план за биосигурност.", "date": "2019.09.30", "title": "БАБХ започва масови проверки в птицефермите в страната заради риск от инфлуенца"}
{"url": "http://epicenter.bg/article/Rusinova--Bezrabotitsata-v-Balgariya-namalya-do-rekordno-niskoto-nivo/194108/4/0", "text": "Безработицата в България намаля до рекордно ниското ниво от 4.2 на сто през второто тримесечие на 2019 г. Коефициентът на продължителна безработица достигна 2.5 на сто за посочения период. Това каза заместник-министърът на труда и социалната политика Зорница Русинова на работна среща с представители на Международния валутен фонд, съобщиха от социалното министерство.  Според прогнозите на Министерството на финансите през следващата година заетостта ще се увеличи с 0.2 на сто, а очакванията са безработица да намалее до 4.1 на сто, е допълнила зам.-министър Русинова. Тя представи напредъка на България в сферата на активната политика на пазара на труда, новите схеми по Оперативна програма \"Развитие на човешките ресурси\" и възможностите за стажуване и дуално обучение на младежи.    Положителна тенденция е устойчивият ръст на средната работна заплата в България, който достигна до почти 10 процента годишно, отбеляза зам.-министър Русинова. В браншове като финансовия и IT индустрията, годишното увеличение достига до 18 процента.    Нарастването на доходите в страната играе ключова роля за завръщането на младите българи, завършили чуждестранни университети. След направените от Министерството на труда и социалната политика тази година кариерни форуми, много високообразовани млади специалисти от Германия, Великобритания и Холандия са заявили желанието си за трудова реализация в България,  посочи Русинова.    Намаляването на бедността и редуцирането на неравенството в заплатите в страната е следствие от държавната политика за повишаване на минималната заплата, посочва Русинова.   За периода 2016-2019 г. тя е нараснала с 33 на сто - от 420 лв. на 560 лв. през 2019 г. За следващата година се предвижда стойността й да стигне 610 лв., каза още заместник-министър Русинова.", "date": "2019.09.30", "title": "Зорница Русинова: Безработицата в България намаля до рекордно ниското ниво"}
{"url": "http://epicenter.bg/article/Ministrite-Petkova-i-Bekteshi-obsadiha-energiynoto-satrudnichestvo-na-sreshta-v-Sofiya-/194144/4/0", "text": "„Съществува широк потенциал за развитие на двустранните отношения както в областта на природния газ, така и на електроенергетиката. Реализацията на съвместни проекти ще допринесе за повишаване на енергийната сигурност, изграждане на междусистемна свързаност и либерализация на електроенергийния пазар“.   Около това се обединиха министърът на енергетиката на Република България Теменужка Петкова и министърът на икономиката на Република Северна Македония Крешник Бектеши.    По време на срещата той информира българските си колеги за извършените промени в енергийното законодателство на Република Северна Македония, с които се транспонират изискванията на европейските регламенти.   Министър Петкова приветства постигнатия напредък и подчерта, че това ще допринесе за обединението на пазарите „Ден напред“ между двете страни.   По време на първото българско председателство на Съвета на Европейския съюз, на 12 април 2018 г. в София бе подписан Меморандум за разбирателство между Българската независима енергийна борса, Македонския електропреносен системен оператор (МЕПСО), Енергийната регулаторна комисия на Република Северна Македония и Електроенергийния системен оператор на Република България, с който беше поставено началото на осъществяването на обединението на пазарите „Ден напред“ на двете страни. Министрите Петкова и Бектеши се ангажираха съвместната работа по тази тема да бъде ускорена, така че в най-кратки срокове пазарната интеграция да е факт.    По думите на министър Бектеши Република Северна Македония е заинтересована от провеждане на преговори на експертно равнище във връзка с проекта АЕЦ „Белене“.   В рамките на процедурата за избор на стратегически инвеститор за проекта, от страна на Република Северна Македония бе заявен интерес за придобиване на миноритарен дял в бъдещата проекта компания, както и за изкупуване на електрическа енергия от атомната централа в размер на 10%. „В момента се прави преглед на подадените от компаниите заявления, след което ще се изготви кратка листа на фирмите, с които ще се водят разговори“, подчерта Петкова. Според двамата министри проектът АЕЦ „Белене“ ще е от регионално значение.    Продължава съвместната работа между двете страни и във връзка с подписания през 2017 г. меморандум за сътрудничество в областта на природения газ.   От страна на „Булгартрансгаз“ ЕАД е изготвено предпроектно проучване за възможността за развитие на нова газова връзка между Република България и Република Северна Македония. Очаква се такъв анализ да бъде изготвен и от македонска страна.", "date": "2019.09.30", "title": "Министрите Петкова и Бектеши обсъдиха енергийното сътрудничество на среща в София "}
{"url": "http://epicenter.bg/article/Okrazhniyat-prokuror-na-Plovdiv-za-tezhkata-katastrofa--19-godishniyat-e-deystval-kato-kamikadze/194047/3/0", "text": "Не знаехме, че има четвърти в колата от тежката катастрофа, защото негови близки не са подали сигнал. Едва 9 часа след катастрофа, след като един от ранените се събуди и проговори, разбрахме, че е имало и четвърти в колата. Това заяви Окръжният прокурор на Пловдив Румен Попов пред камерите на Нова телевизия.    \"19-годишният, шофирал колата, е бил без книжка. Никой от младежите не са имали шофьорска книжка. Не се знае още дали е употребявал алкохол, до края на деня ще имаме отговори от пробите\", каза още той.    \"Бащата на шофьора без книжка му е дал колата\", допълни окръжният прокурор на Пловдив.    \"Тук има натоварен трафик на пешеходци и коли, а това, че има само два трупа е донякъде добре. Можело е инцидентът да бъде с много повече жертви. За добро няма други трупове. Младежът се е движел със значително по-голяма скорост от позволеното – над 100 км в час. 19-годишният е действал като камикадзе\", категоричен бе.    \"Единият ранен е без опасност за живота, а водачът е в изключително тежко състояние\", разкри Румен Попов.    \"Не са ни адекватни глобите и наказанията за шофьори без книжки. Под 2% от шофьорите без книжка катастрофират\", смята Богдан Милчев от Института за пътна безопасност.    \"Има липса на информация за броя на шофьорите без книжка, седнали зад волана след алкохол и наркотици. Не можем без информация да поправим нещата\", каза още той.", "date": "2019.09.30", "title": "Окръжният прокурор на Пловдив за тежката катастрофа: 19-годишният е действал като камикадзе"}
{"url": "http://epicenter.bg/article/Akademiyata-na-MVR-chestva-50-godishen-yubiley-i-otkriva-novata-uchebna-godina-/194071/3/0", "text": "С тържествена церемония Академията на МВР ще отбележи 50 години от създаването на Висшата специална школа и началото на учебната 2019/2020 година, съобщиха от пресцентъра на МВР.    На празника ще присъстват министърът на вътрешните работи Младен Маринов, политическото и професионално ръководство на министерството, директори на главни и административни дирекции, преподаватели и курсанти. Церемонията започва в 11.00 часа в сградата на Академията на МВР, бул. „Александър Малинов“ № 1.", "date": "2019.09.30", "title": "Академията на МВР чества 50-годишен юбилей и открива новата учебна година "}
{"url": "http://epicenter.bg/article/Vazobnoviha-proizvodstvoto-v--Dunarit--sled-pozhara/194083/3/0", "text": "Възобновиха производството в оръжейния завод „Дунарит” край Русе, където в петък избухна пожар.   В понеделник сутринта служителите се върнаха по работните си места. Остава затворен само цехът за производство на боеприпаси, който е полуизгорял.   Експерти от службата за контрол на взривните вещества оградиха мястото на инцидента, така че работници и служители да нямат достъп до него. Предстои да се направи оглед от екипи от специализираните по разследване на производствени аварии следователи и прокурори, съобщи за Нова.тв окръжният прокурор на Русе Георги Георгиев.   Първоначалният срок за разследването е два месеца, но вероятно той ще бъде удължен до излизане на резултатите от техническите експертизи.", "date": "2019.09.30", "title": "Възобновиха производството в „Дунарит” след пожара"}
{"url": "http://epicenter.bg/article/Evakuirat-patnitsi-ot-Terminal-1-na-letishte--Sofiya--/194089/3/0", "text": "Заминаващите пътници от Терминал 1 на Летище София бяха евакуирани, съобщи bTV.    От пресцентъра на аеропорта обясниха, че алармата на обекта се е включила заради токов удар.    Противопожарната сигнализация се е задействала около 12:30 ч. и всички пътници са били изведени от сградата. Няколко минути по-късно работата на Летище София се нормализира.", "date": "2019.09.30", "title": "Евакуираха пътници от Летище София заради токов удар "}
{"url": "http://epicenter.bg/article/Razbiha-grupa-za-prane-na-pari--uchastval-e-isluzhitel-na-DANS-/194098/3/0", "text": "Окръжна прокуратура - Пловдив повдигна обвинения на 5 лица за участие в схема за пране на пари, сред тях е и служител на ДАНС. Това съобщи на брифинг днес окръжният прокурор Румен Попов, предаде репортер на Радио „Фокус” - Пловдив.   Още 7 лица са обявени за общодържавно издирване.   Прокурор Попов съобщи още, че е разкрита схема, ръководена от софийско дружество, а указанията са давали чужди граждани. При претърсванията и изземванията са били установени стотици новосъздадени дружества, които са получавали преводи на средства от чужбина срещу суми от по 100 лева. Лицата са били от ромски произход.   Само от Пловдивско набраните лица са около 60, доказват до момента разследващите, а стотици са от цялата страна. Те са били набавяни чрез дилъри, които са събирали информацията за тях, както и копие на лична карта, а чрез viber комуникация лично собственикът на софийското дружество ги е одобрявал. Лицата са били закарвани с микробус до офиса на фирмата в София, където са подписвали документите.   Чуждите лица са давали указанията колко още и какви фирми да се регистрират, като сред тях е имало дори и такива за космически технологии и др. Срещу това задържаните са получавали по 100 лева, докато в сметките на фирмите им са били наливани стотици хиляди евро, а после са били изтегляни. Набирани са били предимно неграмотни и необразовани хора.   Схемата е действала близо година. „Реалният собственик на средствата е чужденец, който оперира към офшорни фирми за пране на пари”, каза прокурор Румен Попов.   До разкриването на схемата се стига след пожара в магазин за моторни масла в Пловдив на 19 август. Собственикът на запаления склад Костадин Танев сам е информирал полицията за това, че го заплашват и му е даден срок от една седмица след пожара, за да възстанови сумата от 37000 евро, които дължи на изнудвачите.   При разследването е установено, че Танев е бил влязъл в контакт с лице от ромски произход, който е подписал договор с фирма в София и е получил парите като превод по сметката си, след което двамата решават да ги изтеглят. На 9 септември представители на фирмата в София и лично собственика, с три автомобила идват в Пловдив да търсят Костадин Танев.   След като не го откриват стигат до неговата майка, 89-годишна жена, пребиват я и я отвличат, след което го предупреждават със съобщение, че ще запалят и магазина. За набавяне на пълните данни за собственика на магазина и семейството му спомага именно служителят на ДАНС, който прави пълно проучване и го предава към фирмата в София.   Преди акцията на прокуратурата и полицията в кантората на фирмата в София е било извършено масово унищожаване на документация. Въпреки това са били открити три печата – единият на А1, другият на ЧЕЗ и третият на Комисия за финансов надзор.   Към момента са повдигнати обвинения на управителя на дружеството в София, на служителя на ДАНС, на един от тримата дилъри, които са набирали лицата, на личния шофьор на управителя, тъй като е участвал в отвличането и на единия от личната му охрана.   Обявени за издирване са и автомобилите на фирмата, тъй като те са били предупредени и укрити. На всички е взета мярка за неотклонение „Задържане под стража” на първа инстанция, която не е окончателна и подлежи на обжалване.   На един от петимата е наложена мярка „Парична гаранция” и забрана за напускане на страната.   7 лица са обявени за общодържавно издирване – двама за участие в палежа, двама за отвличането, още един от шофьорите във фирмата и един от личната охрана на управителя.   „Дружеството, което се занимава с престъпна дейност, има регистрация на ул. „Шипченски проход“ в София, а собственикът и повечето от служителите му са 85-ти набор“, каза окръжният прокурор. В интернет се представят за екип от юристи и юпита с много специализации в чужбина. Пред разследващите, обаче управителят е казал, че има средно образование.   Предстои да се правят експертизи и ще се установява какъв е бил потокът от парични средства към дружеството.", "date": "2019.09.30", "title": "Разбиха група за пране на пари, петима са задържани, сред тях е и служител на ДАНС "}
{"url": "http://epicenter.bg/article/Razkriha-ubiystvo-v-Plovdiv-otpredi-5-g--/194105/3/0", "text": "Разкриха и задържаха извършителя на умишлено убийство на възрастна жена отпреди 5 години. Това съобщи на брифинг директорът на ОДМВР-Пловдив старши комисар Йордан Рогачев.    Убийството е извършено на 4 октомври 2014 година. Задържан за престъплението е 36-годишният Михаил Чинов от Пловдив, с криминални прояви за наркотични вещества и кражба. Вече му е повдигнато обвинение, след като е направил пълни самопризнания, наложена му е мярка за неотклонение \"Задържане под стража\".    Виолета Георгиева е била открита мъртва в дома ѝ в Пловдив два дни, след като е била удушена. Поводът за убийството е било кражба на пари. Жената сама е отворила вратата на убиеца си, когото не е познавала, след като той е позвънил. Чинов е успял да вземе от дома на възрастната жена малка сума пари и битови вещи.    Пет години по-късно разследващите стигат до убийството след внимателно анализиране на ситуацията, отбелязва агенция \"Фокус\".", "date": "2019.09.30", "title": "Разкриха убийство в Пловдив отпреди 5 г. "}
{"url": "http://epicenter.bg/article/Bashtata-na-shofyora-kamikadze-ot-Plovdiv-ostava-v-aresta-za-72-chasa/194127/3/0", "text": "Бащата на шофьора камикадзе от Пловдив остава в ареста за 72 часа, съобщи \"Канал 3\". Повдигнато му е обвинение, че е предоставил автомобила си на своя син Огнян Дебелаков, който е неправоспособен.    В неделя 19-годишният младеж от \"Столипиново\" се заби в електрически стълб. Загина неговият връстник Петър Илиев. Девет часа по-късно полицията откри мъртъв в коритото на река Марица Джанер Александров, на 16 г.    При зверския удар той изхвърчал от колата. \"Животът на водача на опела вече е вън от опасност. С по-леки травми е неговият брат близнак Васко\", обясни шефът на пловдивската полиция комисар Йордан Рогачев. Кръвните проби за алкохол и наркотици на Огнян Дебелаков ще са готови утре. ", "date": "2019.09.30", "title": "Бащата на шофьора камикадзе от Пловдив остава в ареста за 72 часа"}
{"url": "http://epicenter.bg/article/Polfriyman-obzhalva-zabranata-si-za-napuskane-na-stranata-/194140/3/0", "text": "Астралиецът Джок Полфрийман , който бе освободен 6,5 години по-рано от затвора, където лежа за убийството на студента Андрей Монов, жали пред Софийски градски съд една от забраните си за напускане на страната, съобщи  .  ", "date": "2019.09.30", "title": "Полфрийман обжалва забраната си за напускане на страната "}
{"url": "http://epicenter.bg/article/Borisov-sled-sreshtata-pri-Radev--/194081/2/0", "text": "  Това заяви премиерът Бойко Борисов след консултативната среща при президента по въпроса за отношенията ни със Северна Македония преди поканата й за присъединяване към ЕС.   На призива на президента Румен Радев се отзоваха премиерът и лидерите на основните политически сили. Борисов обяви пред медиите, че са се чули с държавния глава в петък вечерта и са се разбрали за днешните консултации.   „Това е апелът ни към тях.  “, добави министър-председателят Борисов.    „Аз апелирам и към тях, и към всички останали, особено към комисията, предайте им го това и излезте с решение“, обърна се Борисов към комисията, която трябва да реши въпросите за историята на България и Северна Македония.   , предупреди Бойко Борисов.   „Комисията свърши много. Досега са направили седем срещи. Има доста неща, които пред няколко години никой не е мислел, че е възможно да постигнем съгласие. Винаги съм казвал, че до вчера говорехме, че сме един народ. Нека приемем, че сме братски народи. Нека тази убийствена война от страна на Скопие да не продължава, защото ние нямаме по-близък народ и хора. , каза пред медиите Борисов.   \"Темата за Западните Балкани беше издигната на най-високо ниво. Ние искаме и Албания да върви заедно с преговорите за Северна Македония. Никога не сме поставяли и не сме казвали, че безусловно подкрепяме влизането им в ЕС. Ние имаме 71 инструмента след това, мисля, че толкова са преговорните глави.   Разбира се това бъдеще пряко ни интересува коридор номер 8, разширяваме КПП\", продължи премиерът.    \"Петък вечерта се чухме с президента. Благодаря за тази среща. Добре сме се разбрали. За жалост, не всички партии пратиха представители\", посочи Борисов. „Нашата позиция е ясна от първия ден – изключително важно е да ги приемат в ЕС, но това е важно за тях самите и не може да става за наша сметка, прекроявайки историята. “, каза в заключение премиерът Бойко Борисов. ", "date": "2019.09.30", "title": "Борисов: Членството на Северна Македония в ЕС е важно, но не може се случва за наша сметка!"}
{"url": "http://epicenter.bg/article/Rumen-Radev-sled-konsultatsiite-/194084/2/0", "text": ". За това призова президентът Румен Радев след консултациите на \"Дондуков\" 2.   Приемането на Република Северна Македония в НАТО и в ЕС е важна стъпка за гарантиране на мира, стабилното развитие, устойчивото развитие и просперитета на Източна Европа. Нека не забравяме, че България първа призна сувернитета на Северна Македония. Ние първи подписахме договора за добросъседство със страната. Това заяви президента Румен Радев след извънредна среща в президентството заради Северна Македония.    Президентът благодари на всички, взели участие в срещата.    \"Поведението на нашата съседка пораждат несигурност и недоверие.   Те трябва да залегнат в изискванията за преговорния процес за присъединяването на Северна Македония в ЕС. Трябва да има конкретни и ясни цели, които да бъдат поставяни на всеки етап от преговорите.    Те следва да залегнат в преговорната рамка и да страната задължително условия за приемане на Северна Македония в ЕС.    А също така и конкретни междинни цели, които да бъдат решавани на всеки последователен етап от преговорния процес и то с ясни измерители.    Особено внимание трябва да се обърне на учебните планове и програми, на текстовете в учебници, надписите в музеи и паметни плочи, както и позициите на обществените медии“, разясни Радев.    . \"Трябва много ясно да се поставят предварително открити условия при неизпълнението, на които, да може да не се дава ход на следващите етапи от преговорния процес. Това трябва да е заложено ясно в самото начало на даване на старта на преговорния процес. Такава конкретна, открита и конструктивна позиция\", допълни той.    като причина за драстичното изоставане на неговото изпълнение от процеса на европейска интеграция на Македония.    \"Въпреки усилията от българската страна, Съвместната мултидисциплинарна експертна комисия по историческите и образователни въпроси на не постигна особени резултати.   посочи Радев.   Той заяви, че приемането на Република Северна Македония в НАТО и ЕС е важна стъпка за гарантиране на мира, стабилността, устойчивото развитие и просперитета на Югоизточна Европа. \"България винаги е подкрепяла принципно и последователно европейската и евроатлантическа перспектива на Македония.   Припомням, че ние първи признахме независимостта на тази страна\", добави още президентът.     „Има също така принципно съгласие, че българското правителство ще използва всички лостове в рамките на НАТО така, че да поеме своята част от отговорността и да се включи в носенето на такова дежурство на ротационен принцип.  добави още президентът.   В срещата участваха: премиерът Бойко Борисов, вицепремиерът Екатерина Захариева, вицепремиерът и министър на отбраната Красимир Каракачанов, секретарят на парламентарната група на \"Обединени патриоти\" Юлиан Ангелов, който е и представител на ВМРО, зам.-председателите на Народното събрание Емил Христов и Кристиан Вигенин, председателят на парламентарната Комисия по външна политика Джема Грозданова, Полина Христова – зам.-председател на парламентарната група на \"Воля\".", "date": "2019.09.30", "title": "Румен Радев: Ако Северна Македония иска да я подкрепим за ЕС, ще трябва да изпълни ясни критерии!"}
{"url": "http://epicenter.bg/article/Momchilgradski-tenisisti-stanaha-shampioni-na-natsionalen-turnir-/194121/2/0", "text": "Двама състезатели от СКТМ \"Родопи\"-Момчилград станаха шампиони в първия етап на Националния турнир по тенис на маса „Млад олимпиец“ за момичета и момчета до 12 години. Селен Мустафа се класира първа при момичетата, а при момчетата победител стана Ивайло Караусев. Сезен Мустафа от СКТМ \"Родопи\" се класира трета. Това съобщиха от община Момчилград. Над 80 състезатели от страната взеха участие в двудневния турнир, който се проведе в Момчилград. Победителите бяха наградени от секретаря на община Момчилград Бахатдин Ахмедов и от президента на СКТМ \"Родопи\" Ерсин Юмер. Треньорът на момчилградския отбор Мелиса Мехмед пожела успех на победителите.", "date": "2019.09.30", "title": "Момчилградски тенисисти станаха шампиони на национален турнир "}
{"url": "http://epicenter.bg/article/MVR-puska-otkrita-liniya-za-izborni-narusheniya/194122/2/0", "text": "От 27 септември до 4 ноември 2019 г. в Министерството на вътрешните работи ще функционира денонощно открита линия - телефон 02/982 22 32 и имейл  .    Ще се приемат сигнали, свързани с нарушения на изборния процес при подготовката и провеждането на изборите за общински съветници и кметове, които ще се проведат на 27 октомври, съобщи БТА.   Подаваните сигнали на откритата линия трябва да са относими към дейността на МВР.", "date": "2019.09.30", "title": "МВР пуска открита линия за изборни нарушения"}
{"url": "http://epicenter.bg/article/Yulian-Angelov--Ne-iskame-nishto-poveche-ot-tova-Dogovorat-za-dobrosasedstvo-da-se-spazva/194123/2/0", "text": "ВМРО няма как да не защитят националните ни интереси. Всички казуси трябва да бъдат изчистени, ако Северна Македония иска да влезе в ЕС. Всички институции днес се обединиха около тази кауза и имат обща позиция. Не искаме нищо повече от това Договорът за добросъседство да се спазва. Това заяви Юлиан Ангелов от ВМРО в предаването \"Плюс/Минус\" по повод проведената консултативна среща на президента Румен Радев днес.    Според Наум Кайчев, зам.-председател на съвместната комисия, е ясно като какъв се е определял Гоце Делчев. \"От Македонска страна обаче, отказват да стигнат до същите изводи. Македонец всъщност означава жител на региона Македония в България\", каза още той.    По думите на историка Кирил Илчев хората в Македония трябва да се отделят от политиците. \"Зоран Заев едно мисли, друго говори, трето прави, а четвърто показва. Хората в Македония страдат от един стереотип - българският фашистки окупатор\", категоричен бе той.    По думите на Ангелов, Гоце Делчев и цар Самуил са си българи по потекло - те сами са го казвали и писали. \"Няма проблем и македонците да ги почитат. Македония и България са братски държави\", каза още той.  ", "date": "2019.09.30", "title": "Юлиан Ангелов: Не искаме нищо повече от това Договорът за добросъседство да се спазва"}
{"url": "http://epicenter.bg/article/Zam-shefa-na-otbranata--Savremennoto-vaorazhenie-e-sashtestven-element-na-vazpirashtiya-potentsial/194124/2/0", "text": "„Съществен елемент на възпиращия и отбранителен потенциал е наличието на съвременни високотехнологични бойна техника и въоръжение“. Това заяви днес, 30 септември, заместник-началникът на отбраната генерал-лейтенант Димитър Илиев. В качеството си на представител на страната-домакин, той откри международната конференция „Оборудване на механизираните формирования на страните от Източна Европа със съвременна бронирана техника“ в хотел „Маринела“, гр. София.   Генерал-лейтенант Илиев припомни, че на срещата на върха на НАТО в Уелс всички съюзници са поели ангажимент за нарастване на разходите за отбрана на 2% от брутния си вътрешен продукт (БВП), като 20% от тях са за ново въоръжение и техника и свързаните с това научни изследвания, а страната ни разработи Национален план за неговото изпълнение.   Заместник-началникът на отбраната посочи, че съгласно Програмата за развитие на отбранителните способности на Въоръжените сили на Република България 2020 и Плана за развитие на Въоръжените сили до 2020 г., за изпълнението на изискванията в областта на бойната ефективност съществен принос ще има реализирането на трите основни инвестиционни проекта за модернизация на въоръжените сили. Един от тях е Проектът за придобиване и поддръжка на основна бойна техника за изграждане на батальонни бойни групи от състава на механизирана бригада от Сухопътните войски. По него са изпратени искания за предоставяне на оферти от четири компании. Предвижда се закупуването на 150 броя бойна и специална техника за три батальонни бойни групи.   „Oкомплектоването с бойна техника на високо военно-техническо ниво в съответствие със съвременните изисквания за бойна ефективност,огневата мощ, мобилност, защитеност и оперативна съвместимост с аналогичните образци системи на въоръжение в страните-членки на НАТО, е основната цел на проекта за модернизация на Сухопътните войски“, категоричен бе генерал-лейтенант Илиев.   В рамките на форума ще бъдат дискутирани новите изисквания по отношение на бронираната техника с оглед характеристиките на променящата се среда на сигурност, възможностите за сътрудничество при изграждането на отбранителните способности между страните от Източна Европа, както и направленията за задълбочаване на сътрудничеството между въоръжените сили и бизнеса в този процес.   В работата на конференцията, която продължава и в утрешния ден, с доклади участват експерти от Министерството на отбраната, Сухопътните войски и Института по отбрана „Проф. Цветан Лазаров“.  ", "date": "2019.09.30", "title": "Зам.-шефът на отбраната: Съвременното въоръжение е съществен елемент на възпиращия потенциал"}
{"url": "http://epicenter.bg/article/Iliyana-Yotova-pozdravi-Tarakliyskiya-universitet-za-15-godishninata-mu/194125/2/0", "text": "Вицепрезидентът Илияна Йотова изпрати поздравителен адрес до колектива и студентите на Тараклийския държавен университет „Григорий Цамблак“ по повод 15 години от създаването му на 1 октомври 2004 г. Това съобщиха от прессекретариата на държавния глава.   „Днешният ден е голям празник за Република България и Република Молдова. Тараклийският университет е резултат от приятелските отношения и интензивния диалог между двете държави в сферите на образованието, науката и културата. Символ е на духовната връзка помежду ни“, пише вицепрезидентът Йотова. „Република Молдова е един от примерите за грижа за малцинствата и спазване на техните права. Уверена съм, че и занапред ще продължи тази политика за съхраняване на националната, културната и езиковата идентичност на българската диаспора“, изтъква българският вицепрезидент. Българската общност в Молдова е една от най-старите, на повече от 200 години. В приветствието си Илияна Йотова припомня приноса на българския президент Георги Първанов (2002-2012 г.) и молдовския му колега Владимир Воронин (2001-2009 г.) за създаването на Тараклийския държавен университет. Вицепрезидентът изразява надежда, че висшето учебно заведение ще се трансформира във филиал на Русенския университет „Ангел Кънчев“, каквито уверения получи президентът Румен Радев при срещата си с молдовския президент Игор Додон в рамките на 74-ата редовна сесия на Общото събрание на ООН. Илияна Йотова благодари на ръководството, преподавателите и студентите, които развиват Тараклийския университет.  ", "date": "2019.09.30", "title": "Илияна Йотова поздрави Тараклийския университет за 15-годишнината му"}
{"url": "http://epicenter.bg/article/Prezidentat-Radev-i-vitseprezidentat-Yotova-shte-uchastvat-vav-forum--30-godini-ot-promyanata--/194128/2/0", "text": "На 1 октомври, вторник, президентът Румен Радев ще участва във форум „30 години от промяната“ по повод 25-ата годишнина на Фондация „Фридрих Еберт“ в България. Това съобщиха от прессекретариата на държавния глава.   На форума ще присъства и вицепрезидентът Илияна Йотова. Събитието ще се състои от 17.00 часа в хотел „Хилтън“ в София, където ще бъде открита и изложба „30 години преход в 30 снимки“ на фото-репортера Иван Стоименов. Държавният глава ще направи изказване.", "date": "2019.09.30", "title": "Президентът Радев и вицепрезидентът Йотова ще участват във форум „30 години от промяната“ "}
{"url": "http://epicenter.bg/article/Radev--Ochakvam-nadgrazhdane-na-podgotovkata-i-motivatsiyata-na-lichniya-sastav-na-NSO/194133/2/0", "text": "Наред с отговорната и много важна за страната дейност на Националната служба за охрана, трябва да помним, че най-важни са хората - с тяхната подготовка, мотивация, отговорности и нужди, с тяхната лоялност и взаимна подкрепа. Това са нещата, които очаквам да продължите да надграждате.   С тези думи се обърна държавният глава Румен Радев към назначения за началник на Националната служба за охрана бригаден генерал Красимир Станчев и към екипа на НСО на церемония в централата на Службата. Със свой указ президентът назначи Красимир Станчев за началник на НСО и го удостои с висше офицерско звание бригаден генерал, считано от 30 септември 2019 година.    Държавният глава определи назначението като заслужено признание и оценка за професиналните качества и компетенции на бриг. ген. Красимир Станчев.   „Длъжността началник на НСО е заредена с огромни изисквания относно ефективното функциониране на тази важна за националната ни сигурност служба. Тя е заредена и с много високи очаквания за надграждане на постигнатото от вашите предшественици. Знам, че няма да ви е лесно, но съм убеден, че с вашите професионални компетенции, лидерски умения и мотивация и най-вече с подкрепата на целия личен състав на НСО, ще можете да отговорите на високите предизвикателства, които произтичат от тази длъжност“, обърна се президентът към началника на НСО.    „Един ръководител никога не е такъв сам, той винаги държи на подкрепата на най-близките нему и на колегите си. Трябва всички заедно да положим неимоверни усилия, за да продължим развитието на Службата в нейното най-добро амплоа и в активните й международни връзки. Службата е въпрос на отговорност и ще положа усилия мъдро и разумно да я ръководя“, увери бригаден генерал Красимир Станчев, като се обърна с думи на благодарност за доверието на държавния глава и на екипа на Националната служба за охрана.    На церемонията в НСО присъстваха вицепрезидентът Илияна Йотова, ръководителите на специалните служби, представители на ръководството на МВР, на Министерството на отбраната, на командния състав на Българската армия и на Администрацията на Президента.", "date": "2019.09.30", "title": "Радев към новия шеф на НСО: Очаквам надграждане на подготовката и мотивацията на личния състав "}
{"url": "http://epicenter.bg/article/Printsesata-na-Yordaniya--Silno-vpechatlena-sam-ot-Balgariya/194152/2/0", "text": "Заместник-министърът на външните работи Георг Георгиев прие принцесата на Йордания, нейно кралско височество Дана Фирас, която е и посланик на добра воля на ЮНЕСКО. Двамата обсъдиха значението на културното наследство, опазването и управлението на културно-историческите обекти на ЮНЕСКО, ролята на културния туризъм за развитието на местни общности и региони, съобщиха от МВнР.   Заместник-министър Георгиев е подчертал, че България е страна с богато културно-историческо наследство, открита към познанието и науката, към изграждане на мирен свят, основан на сътрудничеството и преодоляване на етническите, религиозни и расови различия. \"България винаги е придавала приоритетно значение на тясното сътрудничество с ЮНЕСКО за реализиране на мандата на организацията в областта на културата, науката, както и за утвърждаване на правата на човека\", е заявил Георг Георгиев.   Нейно кралско височество Дана Фирас е благодарила за възможността да обсъди бъдещи проекти за развитието на културно-историческия туризъм в България в качеството и на посланик на добра воля на ЮНЕСКО. Принцесата на Йордания е споделила силното си впечатление от многовековната история, култура и наследство на България. Двамата събеседници са били единодушни, че България има голям потенциал за развитие на културния туризъм, тъй като има всички предпоставки за това - археологически, архитектурни, етноложки, религиозни обекти и др. Те са се съгласили, че трябва да се работи съвместно за популяризирането на културно-историческото наследство на страната ни.   \"Йордания е важен партньор за България. Щастлив съм, че можем да работим не само по политически теми, но и по въпроси, свързани с културното наследство, които също са от съществено значение за развитието на двустранните отношения между страните ни'', е добавил заместник-министър Георгиев.   Освен посланик на добра воля на ЮНЕСКО, нейно кралско височество Дана Фирас е и председател на \"Петра Нешънъл Тръст\" - най-старата неправителствена организация в Йордания в областта на опазването и съхраняването на наследството на страната.", "date": "2019.09.30", "title": "Принцесата на Йордания: Силно впечатлена съм от България"}
