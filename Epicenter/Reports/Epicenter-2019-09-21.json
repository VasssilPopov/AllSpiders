{"url": "http://epicenter.bg/article/Manolova--Fandakova-naglasyava-obshtestveni-porachki-za-elektrobusi-predizborno-/193303/2/0", "text": "Искам да повдигна темата за поредните обществени поръчки, обявени от Столична община чрез нейните транспортни дружества, този път за 80 милиона лева за закупуването на електробуси. На практика тази покупка е в интерес на столичани, защото довеждащият транспорт до метрото би следвало да става по този начин.   Това заяви пред журналисти кандидатът за кмет на София Мая Манолова във връзка с обществените поръчки на Столична община.    ,,Възникват въпроси защо тези поръчки са обявени, едната на 27-ми август, другата на 9-ти септемви и ще бъдат отворени 2 дни преди изборите. При това едната поръчка, която уж е спешна, е трябвало да бъде отворена на 9-ти октомври, но с промяна в параметрите на процедурата датата е насрочена за 23-ти октомври.  амите условия, заложени в процедурите, са ограничителни и според експерти те са подготвени за определени кандидати'', коментира Манолова.    ,, И второ, може би очакването е, че непосредствено преди изборите въпросът ще бъде необратимо решен, а от друга страна няма да има време да стане скандал'', допълни тя.    ,  Сега това е поръчка за 80 милиона лева и те ще се отворят няколко дни преди изборния ден. Смятам, че не е честно ред столичани г-жа Фандъкова да обявява своята партийна листа на ГЕРБ в общински лечебни заведения, уж вършейки работата си като кмет, правейки уж неотложни проверки да анонсира кандидатите в листата, използвайки позицията си на кмет, мисля, че това не е почтено към столичани – да използваш общината за предизборна кампания, да си представяш листата, по време на проверки в общински лечебни заведения'', обясни кандидатът за кмет.    ,,  че процедурите и това е залегнало в моята програма, трябва да бъдат предварително обсъждани с граждани, с експерти, да има граждани и експерти в комисиите, да се предават онлайн и условията в тях да не бъдат ограничителни, така че да предопределят крайни резултат'', каза в заключение Мая Манолова.  ", "date": "2019.09.21", "title": "Манолова: Обществени поръчки за електробуси се обявяват предизборно!"}
{"url": "http://epicenter.bg/article/Fandakova--Ne-naglasyavam-nikakvi-obshtestveni-porachki-/193304/2/0", "text": ". Обществените поръчки са средството и инструментът да можем да реализираме обектите на града. Аз друг законов начин не зная, ако г-жа Манолова знае друг, нека да го каже.   Това заяви в отговор на обвиненията на нейния опонент Мая Манолова столичният градоначалник и кандидат за нов мандат Йорданка Фандъкова относно информацията, че предизборно манипулира обществени поръчки.    ,,  Има си срокове, трябва да се работи независимо от всякакви избори. И последно да я успокоя отново - всъщност протоколите и приключването на тези поръчки, за които тя говори, ще бъдат със срокове, които ще бъдат по времето на новоизбрания кмет. . Така че наистина съм притеснена от това, че с подобни приоритети може да се блокира развитието на града и да се загубят и да се загубят европейски средства'', обясни в допълнение Фандъкова.    ,,  Това са процедурите за закупуване на електробуси, тролейбуси и трамваи – 82 електробуса, 30 тролейбуса и 25 нови трамвая. Тези процедури са със защитените средства по ОПОС в мярката за по-чист въздух. Какво по-важно от това да можем 100% да подменим автобусите с по-екологични, да можем 100% да подменим тролейбусите, като най-екологичният транспорт е електротранспорта и, разбира се, да продължим подмяната на трамваите, като транспорта, който заедно с метрото прави транспортната свързаност'', подчерта още кметът на София.  ", "date": "2019.09.21", "title": "Фандъкова: Не нагласявам никакви обществени поръчки!"}
{"url": "http://epicenter.bg/article/Maya-Manolova--Ne-sam-upalnomoshtavala-nikoya-partiya-da-govori-ot-moe-ime-/193305/2/0", "text": "\"Днес журналисти поискаха от мен да коментирам внушението на партийни функционери, направени в предаването „Панорама“ в петък вечерта, че не съм независим кандидат-кмет, а партийно оцветен\", написа във Фейсбук кандидатът за кмет на София Мая Манолова.   \"По този повод заявих:  Заявих ясно, че моята битка е срещу начина, по който се управлява столицата. Ако някой иска да води междупартийна битка, между една и друга партия, може би трябва да заложи на своята листа за партийни съветници или да си издигне партиен кандидат. Аз не водя междупартийни битки. , посочва още в публикацията си Мая Манолова.   Припомняме, че снощи в \"Панорама\" зам.-председателят на Народното събрание и зам.-председател на ПГ на БСП и член на ИБ на БСП Драгомир Стойнев заяви, че  „Мая Манолова е закърмена с левицата и тя е ляво ориентиран човек. Тя в момента привлича всички разочаровани хора.   изрази мнение Стойнев.   ", "date": "2019.09.21", "title": "Мая Манолова: Не съм упълномощавала никоя партия да говори от мое име! (ВИДЕО)"}
{"url": "http://epicenter.bg/article/Dzheyms-Pardyu--Dzhon-Boltan-tretirashe-sayuznitsite-na-Amerika-kato-podchineni-/193307/2/0", "text": "\"Доскорошният съветник по националната сигурност на Доналд Тръмп  \", заяви пред БНР бившият посланик на Съединените щати у нас Джеймс Пардю:    \"  Той се отнася към съюзниците ни като към подчинени, а не като към партньори. Затова не съм голям привърженик на Джон Болтън.   Болтън не го правеше, а не съм сигурен и дали новият съветник ще може\", коментира той.", "date": "2019.09.21", "title": "Джеймс Пардю: Джон Болтън третираше съюзниците на Америка като подчинени!"}
{"url": "http://epicenter.bg/article/Karakachanov-prizova-SEM-da-reshi-problemite-v-BNR/193308/2/0", "text": " Той смята, че политиците трябва да се дистанцират от случващото си в Радиото, въпреки че те са избрали членовете на СЕМ.    \"  Едни харесват политиката на Националното радио и ще го хвалят. Други, които не го харесват, ще го критикуват.  . Хайде, в края на краищата, от дебата на проблемите в Националното радио би ми се искало да се роди един истински дебат за журналистиката, нейното състояние и ниво в България като цяло, по всички медии\".   Това каза Каракачанов в отговор на въпрос как би коментирал свалянето на журналистката Силвия Великова от ефир и прекратяването на ефирното излъчване на програма \"Хоризонт\" на БНР за няколко часа на 13 септември.    В петък премиерът Бойко Борисов заяви, че управляващите подкрепят искането на БСП парламентарна анкетна комисия да се произнесе за кризата в Българското национално радио. Борисов поиска и пълна проверка на управлението на БНР от Сметната палата.    Прокуратурата вече прави проверка заради спирането на радиосигнала.    Съветът за електронни медии, след като изслуша както генералния директор Светослав Костов, така и представители на редколегията на \"Хоризонт\", реши, че също ще       ", "date": "2019.09.21", "title": "Каракачанов призова СЕМ да реши проблемите в БНР"}
{"url": "http://epicenter.bg/article/Maya-Manolova--Stolichnata-obshtina-barza-s-porachki-predizborno/193311/2/0", "text": "Гражданският кандидат за кмет на София Мая Манолова днес освети още две „спешни“ обществени поръчки, които Столична община бърза да реализира дни преди местния вот. Този път става въпрос за закупуването на електробусии зарядни станции на обща стойност от 80 млн. лв. с ДДС.  „На практика тази покупка трябва да е в интерес на столичани, защото довеждащият транспорт до метрото в големите столични квартали би следвало да става именно по този начин“, каза Манолова. Тя обаче подчерта, че става дума за непрозрачно харчене на огромен финансов ресурс, защото липсва обсъждане с гражданите какви точно електробуси да бъдат закупени, както и мотиви за това защо поръчката е формулирана именно по този начин. „Възникват въпроси защо тези поръчки са обявени – едната на 27 август 2019 г., другата на 9 септември – и ще бъдат отворени буквално два дни преди изборите, на 23 и 24 октомври т.г., при това едната поръчка, забележете, която уж е спешна, е трябвало да бъде отворена на 9 октомври 2019 г. Но с промяна в параметрите на тази процедура, столичното транспортно дружество насрочва датата на отваряне на предложенията за 23 октомври 2019 г.“, подчерта кандидат-кметът.  Според Манолова няма яснота защо за най-големите столични квартали се предвижда закупуването на електрически микробуси само с 9 седящи места. „Представете си „Люлин“, представете си „Овча купел“ – колко души могат да бъдат превозени в микробус с 9 седящи места. Самите условия, заложени в тези две процедури, са ограничителни, и според експерти те са подготвени за определени кандидати“, каза Мая Манолова.  „Готова съм във вторник да поставя в плик името на кандидата, който ще спечели едната поръчка, която е пренасочена от 9 октомври за 23 октомври 2019 г., забележете, за да няма време да се развихри скандал с предварително определения, спечелил кандидат. И второ, може би, очакването е, че непосредствено преди изборите, от една страна, въпросът ще бъде необратимо решен, а от друга страна, няма да има време затова да стане скандал с този кандидат. Тя попита столичния кмет Йорданка Фандъкова защо продължава да използва общински ресурс в своята предизборна кампания и допълни, че очевидно е необходимо внимателно наблюдение върху въпросните обществени поръчки на Столичната община. „Само припомням, че буквално преди дни бяха обявени – една поръчка за 500 млн. лв., друга поръчка за 50 млн. лв., а сега това е поръчка за 80 млн. лв. Всички те ще се отворят буквално няколко дни преди изборния ден. Смятам, че не е честно пред столичани г-жа Фандъкова да обявява своята партийна листа на ГЕРБ в общински лечебни заведения, вършейки уж работата си като кмет, правейки уж неотложни и важни за работата проверки, да анонсира и да обявява кандидатите в листата, използвайки позицията си на кмет“, отсече Манолова и допълни, че това не е почтено отношение спрямо гражданите на София.Преди ден, при посещение в „Майчин дом“ Фандъкова обяви, че шефът на родилното отделение проф. Асен Николов влиза в листата на ГЕРБ за общински съветници, а ден по-рано, на 19 септември, пак при посещение, този път в Първа многопрофилна болница за активно лечение – София, обяви, че кардиологът проф. Иво Петров също ще бъде съветник от управляващата партия.  „Не съм упълномощавала никоя партия да говори от мое име, нито да представя гражданската ми кандидатура като междупартийна битка. Заявих ясно, че моята битка е срещу начина, по който се управлява столицата. Моята битка е срещу модела на управление. Това беше причината зад мен да застанат граждани, граждански организации, да застанат различни партии. Ако някой иска да води междупартийна битка, между една и друга партия, може би трябва да заложи на своята листа за партийни съветници или да си издигне партиен кандидат. Аз не водя междупартийни битки. Аз водя битката на гражданите срещу начина, по който се управлява столицата и моята кауза е промяна на начина на управление на столицата“, коментира Мая Манолова в отговор на въпрос на журналисти дали е съгласна със зам.-председателя на ПГ на БСП Драгомир Стойнев, че тя не може да спечели битката за София без подкрепата на социалистите.  ", "date": "2019.09.21", "title": "Мая Манолова: Столичната община бърза с поръчки предизборно (ВИДЕО)"}
{"url": "http://epicenter.bg/article/Ilhan-Kyuchyuk-dari-nova-detska-ploshtadka-v-Pleven-/193312/2/0", "text": "Евродепутатът от ДПС/ Обнови Европа Илхан Кючюк дари нова детска площадка в Плевен. Заедно с народния представител от ДПС Велислава Кръстева прерязаха лентата на новото съоръжение пред блок 72 в града.   \"Радваме се, че виждаме усмивки по лицата на малки и големи, за нас е чест да помогнем на любимия ни град\", коментираха г-н Кючюк и г-жа Кръстева при откриването. С тях на детската площадка бяха Енгин Кючюков, областен председател на ДПС Плевен, заместникът му Тамер Куртанов, Первис Мутлу, областен председател на младежите в града, общинският съветник Шансес Яшров, както и Невин Джевдетова, председател на читалище \"Бирлик\" и Мелек Салиева, областен координатор на конкурс \"Букет\".  ", "date": "2019.09.21", "title": "Илхан Кючюк дари нова детска площадка в Плевен "}
{"url": "http://epicenter.bg/article/Initsiativa-vazrazhda--Asambleya-Zname-na-mira-/193314/2/0", "text": "Четири дървета бяха засадени в комплекса “Камбаните” като знак за възраждане на инициативата „Асамблея Знаме на мира“, предаде репортер на БГНЕС. Събитието е по повод Световния ден на мира – 21 септември.  Първата копка направиха заместник-министърът на младежта и спорта Николай Павлов и Екатерина Йорданова от Съюза на транспортните синдикати в България.    Днешната дата – 21 септември е избрана от ООН да се подчертае важността на разбирателството и добрите отношения между народите и на мира. Все неща, които осъзнаваме колко са важни когато започнат по един или друг начин да липсват, международните отношения се обострят и разбирателството се разклати. Това не са клишета, а фундаментални неща за България и Европа, коментира пред БГНЕС заместник-министър Николай Павлов.    Една от приоритетните цели на министерството е борбата срещу агресията сред младите чрез силата на спорта и изслушване на тяхното мнение, отбеляза Павлов. „Това са все неща, които намериха неща и по време на председателството на Съвета на ЕС. Тогава страната ни имаше смелостта да извади като теми за разговори сигурността и мира и бъдещето на младежите. Постигнахме и реални резултати“, припомни той. „Инициативата ще бъде гарантирана и ще продължи само когато институциите са до нас. Ние вярваме в устойчивите партньорства. Министерството на спорта имаме партньорства и в миналото, с които показваме пряката връзка за това как спортът може да бъде използван като превенция на агресията“, разказа Екатерина Йорданова. Според нея кампании като днешната на „Камбаните“ са важни да си напомним, че теми като тези за мира,климата, младежката агресия, може да бъдат пречупени и развити през призмата на всяка една институция в държавата, за да направим света едно по-добро и мирно място за живеене.  Всяка година на днешната дата светът отбелязва Деня на мира, обявен от Общото събрание на ООН за ден, посветен на укрепването на идеалите за мир. Тазгодишната тема “Действие за климата – за мир”. Тя е избрана заради неотложността на мерките, които държавите трябва да предприемат срещу климатичните промени и заради важността на обсъждането на този проблем по време на планираната за 23 септември конференция на върха „Действие за климата“.    ", "date": "2019.09.21", "title": "Инициатива възражда “Асамблея Знаме на мира”"}
{"url": "http://epicenter.bg/article/GDBOP--SP-i-frenskite-pravoohranitelni-organi-razbiha-prestapna-grupa-za-trafik-na-hora/193309/3/0", "text": "ГДБОП, Специализираната прокуратура и френските правоохранителни органи неутрализираха престъпна група за трафик на хора с цел трудова експлоатация. Операцията е проведена на 17 септември т.г.    В резултат на проведените действия на служители от ГДБОП, Специализираната прокуратура и френските полицейски и съдебни власти, бе неутрализираха една от най-големите до момента международни организирани престъпни групи за трафик на хора с цел трудова експлоатация и пране на пари. Едновременните действията по разследването на българските и френските правоохранителни органи бяха извършени в пълен синхрон на територията на двете държави, съгласно споразумение за съвместен екип за разследване с участието на Евроджъст и Европол, съобщават от пресцентъра на МВР.    На територията на Франция са задържани трима български и един френски гражданин.    Събраните доказателства сочат, че българите организирали трафика на работници от страната в района на град Лион. Там, при четирима различни работодатели, са установени общо 167 работници, наети за сезонна селскостопанска работа – гроздобер. Задържаният французин осигурявал логистиката за престъпната дейност – отговарял за намирането на френски работодатели, както и за настаняването на работниците. Групата действала под прикритието на легален бизнес – наемане на работници по трудови договори от българско търговско дружество, което от своя страна ги командировало във Франция. Така френският работодател трябвало да плаща възнагражденията на работниците на българската фирма по банков път, а тя от своя страна – на работниците.    В случая огромна част от полагащото се на работниците било присвоявано от дружеството на престъпната група. За да узаконят придобитите средства, участниците ги инвестирали в търговска дейност и недвижими имоти във Франция.    Българските работници – предимно малоимотни и малограмотни хора, били набирани главно в Североизточна България. Те подписвали трудови договори с българското дружество на чужд език, без да разбират съдържанието, но с обещанието да получават по 60 евро на ден. Във Франция били транспортирани с нелицензиран превоз, където били настанявали в палаткови лагери. Там получавали авансово средства за храна, които впоследствие бивали удържани (както и разходите за транспорт). „Заплатите“ се плащали накуп в края на работния сезон и след удръжките. В крайна сметка полученото не стигало на някои от работниците дори да се приберат в България.    В хода на разследването на българска територия е установено, че офисът на българското дружество, изпращащо работници във Франция, е регистриран на адрес, на който се намира празен незастроен парцел. В дома на участник в групата са намерени и иззети множество документи, доказващи престъпната дейност, и в частност - за големи парични суми за дарения между участниците в групата (от порядъка на 40 000 евро), декларации за значителни лични спестявания, фактури, касови бележки от бензиностанции, документи за купуване на големи количества алкохол и цигари.    От офиса на счетоводна къща, обслужвала дружеството на престъпната група, е иззета цялата му налична документация (в т.ч. разписки, фактури, фишове за заплати, банкови преводи и др.). Разследването във Франция се води за нелегална трудова дейност, трафик на хора, организирана престъпна група и изпиране на пари. Българското разследване е за изпиране на пари в резултат на трафик на хора с цел трудова експлоатация.  ", "date": "2019.09.21", "title": "ГДБОП, СП и френските правоохранителни органи разбиха престъпна група за трафик на хора"}
{"url": "http://epicenter.bg/article/Tsvetanov--S-Borisov-se-chuvame-chisto-delovo--shte-e-litsemerno--ako-kazha--che-e-priyatelski/193293/2/0", "text": "В интервю за БТВ бившият втори човек в ГЕРБ Цветано Цветанов коментира отношенията си с Борисов, с какво ще се занимава „Евро-атлантическият център за сигурност“, който той създаде, пробива в НАП и предстоящите местни избори.   Хората около Борисов му казват това, което иска да чуе, каза за отношенията си с премиера Цветанов. За вота в София посочи: \"Изборите в София ще бъдат много тежки. Защото за първи път от 2005 г., откогато доминира ГЕРБ, винаги сме участвали самостоятелно и винаги сме имали първи резултат на първи тур. Сега може би ще има балотаж и балотажът ще бъде много тежък. Но искам да кажа на Данчето Фандъкова да бъде силна, защото тази битка ще бъде с преминаване на всякакви граници!\"   Бившият организационен мотор на ГЕРБ предрече загуба на управляващата партия в общините, къзето централното ръководство не се е съобразило с мнението на структурите  \"Това, което мен ме боли е, че имах преговори с 15 потенциални кмета, които щяха да бъдат добавена стойност към общо 130-те кмета, които имаме в момента. След като се случи това с мен, трябваше да предстои среща с Борисов за окончателно решение, те се отказаха. Едни се явиха като независими, а други просто казаха, че не участват в подобни политически надпревари\", каза Цветанов.    \"Човек може да направи по-задълбочен анализ и да продължи напред. Аз продължих напред. Подобни периоди винаги ме мотивират. Смятам, че целите, които си поставям, ще дадат резултати\". Това заяви в предаването \"Тази събота и неделя\" по БТВ Цветан Цветанов, бивш зам.-председател на ГЕРБ и втори в партията след лидера Бойко Борисов. На 7 юли на форум на ГЕРБ Цветанов бе освободен от всички ръководни постове. На 16 септември Цветанов, който бе и шеф на ПГ на ГЕРБ, учреди „Евро-атлантическият център за сигурност“.    Сред първите членове на Центъра са журналистът Христо Христов, проф. Румен Кънчев, проф. Евелина Келбечева, психологът Росен Йорданов, адв. Борис Велев, Борислав Велков, анализаторът Кристиян Шкварек, д-р Виктор Серафимов, Евгения Стоянова, Екатерина Борисова, Стоян Георгиев, Драгомир Младенов, Петър Матов и София Цветкова.    \"Нямам никакво отношение към предизборния щаб, към всичко, което се прави като политики, като концепции, вече съм доста по-дистанциран от партия ГЕРБ. Мога да кажа, че някой път се чуваме чисто делово, но чак приятелски - ще е лицемерно, ако кажа, че е така\", отговори Цветанов на въпроса дали се чува с премиера Бойко Борисов. Запитан за какво си говорят с премиера, когато се чуят, Цветанов каза, че Борисов го питал дали ще прави политически проект. \"Това му докладват на него. Аз му казвам, че съм фикусиран върху Евроатлантическия форум за сигурност. Ние сме равно отдалечени от всички партии\", каза Цветанов. Запитан дали Борисов се притеснява, че той може да направи политическа партия, Цветанов отговори: \"Мисля, че тези, които му докладват това, те се притесняват!\"   \"С опита, който имах в ГЕРБ, смятам, че този център сега е най-подходящото, което мога да направя\", каза Цветанов. И коментира манталитета на хората около премиера така: \"Хората около Борисов в момента са такива, които му казват това, което иска да чуе, а не да кажат истината за реалното състояние на държавата и реалното състояние на организационната работа на структурите!\"   \"Подмазвачи?!\", вметна водещата Жени Марчева, Цветанов добави: \"Вие го казвате!\" Запитан има ли нужда премиерът от такова обкръжение, Цветанов отговори: \"Времето ще покаже!\"   Казвахте ли му очи в очи истината, попита Марчева, а Цветанов заяви, че според него истинското партньорство и приятелство е да бъдеш откровен. Винаги съм бил доста прям, каза той.   \"Още през 2005 г., когато се кандидати за кметските избори в София аз му заявих, че винаги ще му казвам истината, пък нека той да взима крайното решение. Винаги съм вярвал, че е по-добре да бъдеш откровен и искрен и аз винаги съм бил доста прям\", бяха точните думи на Цветан Цветанов. Има ли реваншизъм у вас, искате ли да си върнете, попита Марчева. \"В политиката трябва да вървиш напред и да търсиш съмишленици за целите, които си поставяш. Няма никакъв реваншизъм у мен\", каза Цветанов. И посочи, че е човек, който има здраво семейство и има екип, с който да продължи да работи.   \"Решетников участваше активно в президентските избори през 2016 година. Никой не казваше тогава, че е заплаха за националната сигурност\", коментира шпионския скандал той. \"За мен е много по-ключово да вървим към тази посока, която ни дава евроатлантическа ценност. Трябва да имаме един основополагащ трансантлатнически път и връзка за да бъде Европа по-силна\", посочи Цветан Цветанов. \"Комплексни са слабостите, които са допуснати в случая с НАП. Чух някакви интерпретации, че създаването на Евро-атлантическия център е имало нещо общо с пробива в НАП, чух че купувам ЧЕЗ, че купувам медии. Това просто е несериозно. Ние ще работим активно за противодействие на хибридните атаки\", заяви Цветанов.    \"Не трябва да сме толкова либерални към хора, когато става дума за такова тежко престъпление - убийство\", коментира предсрочното освобождаване на Джок Полфрийман той.    На въпроса вижда ли вмешателство на ГЕРБ в случая с БНР Цветанов каза: \"Не смятам, но все пак ГЕРБ носи съответната отговорност, защото има мнозинство в парламента\".   По думите му той вече се чувства свободен. Въпреки че стои настрани от партийните дела, Цветан Цветанов изказа несъгласие с организацията за местните избори. Той коментира, че тя се е забавала с три месеца, признавайки, че на места ГЕРБ отстранява хора, които се смятат за близко до него.    ,,Това е грешно като концепция\", каза Цветанов и добави, че всяко едно предложение е представял на премиера, така че накрая Борисов да каже своята дума.    ,,В момента административният подход, несъобразявайки се със структурите на ГЕРБ, ще има тежки последствия. Изборите в София ще бъдат тежки'', прогнозира настоящия началник на Евроатлантическия център за сигурност.    Според него няма и яснота кои са хората в гражданската квота за октомврийските избори.  ", "date": "2019.09.21", "title": "Цветанов: С Борисов се чуваме делово, ще е лицемерно, ако кажа, че е приятелски! "}
{"url": "http://epicenter.bg/article/86-godini-ot-Layptsiskiya-protses--/193301/11/0", "text": "На 21 септември 1933 година в Германия започва едно от най-известните съдебни дела в световната история, приковало погледите върху България, напомня в статия Дир.бг. Трима от подсъдимите в Лайпцигския процес са българи, начело с комунистическия функционер с близки отношения със СССР Георги Димитров. Той се прочува с пламенните речи, които произнася пред съда, отказвайки адвокатска защита  . Оправдан, той се превръща в герой за комунистите у нас и в СССР. Противниците на режима му обаче са преследвани от политическата полиция.  Всичко започва на 27 срещу 28 февруари 1933 година - само пет седмици след идването на Адолф Хитлер на власт. Тогава в парламента в Берлин - Райхстага, избухва огромен пожар. В опожарената сграда полицията арестува на място холандеца Мариус ван дер Любе, а зам.-председателят на комунистическата група в Райхстага Ернст Торглер се предава сам.    Пожарът, която нанася огромни щети, дава повод на Хитлер, който няма мнозинство в парламента, да издаде \"Заповед на Райхпрезидента за защита на народа и държавата\", която позволява разправа с политическите му опоненти. Така на 3 март е задържан и Ернст Телман - депутат и председател на Комунистическата партия на Германия  .    На 9 март обаче в Берлин изненадващо са задържани трима българи - Георги Димитров, Благой Попов и Васил Танев, които също са обвинени за подпалването на парламента.  Твърди се, че арестът им става случайно, след сигнал на келнер в берлинската бирария \"Байернхоф\", който решил, че тримата говорят на руски. Оказва се, че Димитров вече е известен на полицията и се смята, че арестът му е опит за свързване на Коминтерна с палежа. Той има алиби за нощта на атаката, когато се намира във влака от Мюнхен за Берлин. В архивите е запазена информация, че е пътувал с жена, с която се познавал отскоро, като по-късно разследването разкрива, че е имал множество любовни връзки, някои от които паралелни. Самият Димитров заявява по-късно пред съда: \"Трябва да знаете, че не съм нито импотентен, нито хомосексуалист, а мъж\".  В края на март той е пратен в затвора \"Моабит\" в Берлин. През голяма част от престоя си там е окован с вериги, заради което пише многократни протести до администрацията. В същото време обаче има достъп до библиотеката на затвора, където води дневник и активна кореспонденция със свои близки и политически съратници.    На 27 май, по време на престоя му зад решетките, съпругата му Люба се самоубива, хвърляйки се от прозореца на психиатричен санаториум в Москва, за което той научава малко по-късно.    Следствието по палежа продължава половин година, а след приключването му, на 18 септември, обвиняемите са преместени в Лайпциг, където трябва да се проведе съдебният процес. Оттам идва и неговото име.  Основният подсъдим е психически неуравновесеният холандски комунист Мартин ван дер Любе, а Димитров, Попов и Танев, заедно с Торглер, са обвинени в съучастие.    Първоначално нацисткото правителство в Берлин е уверено в благоприятния за него изход от процеса, затова допуска той да е достъпен за обществеността. Акредитирани са множество журналисти от цял свят и дори в началото са излъчвани директни радиопредавания от съдебните заседания. Постепенно обаче, властите започват да ограничават достъпа до делото, живите излъчвания по радиото са спрени, а в пресата почти изчезват статиите по въпроса.    Още след ареста Георги Димитров си наема адвокат, но впоследствие се отказва от него и избира цяла група защитници - двама българи, германец, американец и трима французи. Те обаче не са допуснати в процеса, а няколко от тях, явили се въпреки това в съдебната зала, са осъдени на 10 дни затвор за оскърбление на съда и експулсирани от Германия. В отговор Димитров се отказва от назначения му служебен адвокат и заявява, че ще се защитава сам. Поема и защитата на Попов и Танев.  Пред Имперския съд Димитров се държи предизвикателно, позовавайки се ловко на либералното германско законодателство, разпитва свидетелите на обвинението, произнася пропагандни речи и пет пъти го гонят от залата заради острите му реплики. Особен отзвук предизвиква разпитът му на явилия се като свидетел висш националсоциалистически функционер Херман Гьоринг - по онова време министър на вътрешните работи на Прусия, който изпуска нервите си и е подложен на подигравки от Димитров. Така българинът привлича вниманието на медиите и става централна фигура в процеса.    Присъдите са произнесени на 23 декември. Ван дер Любе е осъден на смърт и по-късно екзекутиран чрез обезглавяване с брадва, а останалите обвиняеми са оправдани. Очевидно е, че палежът не може да бъде извършен от един човек, но липсата на доказателства оневинява останалите.    Въпреки това тримата българи са задържани заради неизяснения им правен статут при липса на редовни документи за гражданството им. По-късно са преместени в затвор на Гестапо в Берлин, където остават от 2 до 27 февруари 1934 година.    Още след края на процеса Георги Димитров настоява пред германските власти да бъде екстрадиран в Чехословакия и Франция. Сред властимащите в Берлин обаче има разногласия за съдбата на тримата оправдани българи. Гьоринг настоява те да бъдат изпратени в лагер. Твърди се, че дори планира да бъдат отвлечени и убити, но не се решава да действа без съгласието на Хитлер, който обявява публично, че присъдата ще бъде изпълнена и тримата ще бъдат освободени.    В същото време обаче българският министър-председател Никола Мушанов отказва да ги приеме в България, опасявайки се от политическите последствия при евентуален публичен процес, защото по това време срещу Димитров има издадена смъртна присъда  .   Така на 13 февруари правителството обявява, че не смята тримата оправдани в Лайпцигския процес за български граждани. Три дни по-късно обаче те получават съветско гражданство, а на 27 февруари са екстрадирани от Германия и заминават за Москва с редовен самолетен полет. Там Георги Димитров е избран за генерален секретар на Коминтерна и като такъв ръководи антифашистката борба в Европа през следващите години.          Много години след Лайпцигския процес се оказва, че прословутите речи на Георги Димитров са манипулирани от германската социалистическа партия. В тях са вмъквани пасажи и думи, които Димитров никога не е изричал. Напълно е коригиран и немският му език, който не е перфектен. Най-фрапиращо е разкритието, че комунистите както в ГДР, така и в България, десетилетия използват като пропаганда фрази от заключителната реч на Димитров, която всъщност той изобщо не произнася.    Това доказва преди няколко години германският историк професор д-р Детлеф Йозеф, който прави сравнение между оригиналните речи на Димитров и онова, което е публикувано, откривайки големи разлики. А за заключителната реч Йозеф установява, че още преди Димитров да успее да я произнесе, съдът излиза с присъда. Възмутен, българинът скача и иска думата, но съдията Вилхелм Бюнгер не му я дава и прекратява процеса. Така речта остава само на хартия.    А в нея е известният пасаж за Галилео Галилей: \"И изправен пред съда, Галилео с дълбока убеденост е викнал: И все пак тя се върти! Тази научна теза по-късно става ценност за цялото човечество. Ние, комунистите, днес можем не по-малко решително да кажем: И все пак то се върти! Колелото на историята се върти напред, към една съветска Европа, към един световен съюз на съветските републики. И това колело, движено от пролетариата, под ръководството на Комунистическия интернационал, няма да бъде спряно чрез никакви заличителни мерки, чрез никакви затвори и смъртни присъди. То се върти и ще продължи да се върти до окончателната победа на комунизма! За себе си лично аз не искам да се превръщам в мъченик посредством една присъда, която да ме произведе в подпалвач. Искам да остана борец. И да живея поне още 20 години, за да се боря за комунизма, след което спокойно да умра!\".          И до ден днешен остават въпросителни около отговора на въпроса кой и защо подпалва Райхстага.    \"Основните версии за палежа остават две - едната е свързана с тезата за самостоятелен терористичен акт на младия неуравновесен холандски комунист Маринус ван дер Любе срещу току-що взелия властта в Германия Адолф Хитлер. Според другата пожарът е нацистки заговор, целял да улесни разправата със силната Германска компартия, която се противопоставяла активно на Хитлер и компания\", казва през 2013 г. историкът от Софийския университет доцент Михаил Груев пред Дойче Веле.    Някои негови колеги смятат, че полза от палежа имат единствено нацистите, които го използват като повод да отменят много граждански права и свободи и оправдават преследването на германското комунистическо движение, като го дискредитират.    В подкрепа на тезата за самостоятелната акция обаче са публикации, в които се твърди, че екзекутираният през януари 1934 г. холандски комунист е бил диагностициран пироман. Съдът в следвоенната Западна Германия реабилитира Ван дер Любе, но не заради недоказаност на обвинението, а заради факта, че холандецът е нямал достатъчно юридически възможности да се защити  .    \"Решението за освобождаването на тримата българи, обвинени за пожара - Георги Димитров, Благой Попов и Васил Танев, се дължи изключително на факта, че съдебният състав е бил все още независим от властта на нацистите и е отсъдил в духа на съдебните практики на Ваймарска Германия\", твърди пък професор Пламен Цветков от Нов български университет.        В началото на 30-те години на миналия век Георги Димитров ръководи базираното във Виена Задгранично бюро на Коминтерна за Югоизточна Европа.    \"Намерената при ареста му крупна сума пари говори за оказваната от Москва подкрепа за германските комунисти в трудните месеци след идването на Хитлер на власт. Част от парите обаче са били предназначени за двете германски любовници на Димитров, които пролетарският лидер въртял покрай съпругата си Люба. Особено належаща нужда от финанси имала едната от дамите, която била \"омъжена с деца\". Това е установено по време на процеса в Лайпциг, където метресите са дали показания и са били разпитвани\", свидетелства още доцент Михаил Груев.    Наред със сексуалните му афери, бъдещият \"вожд и учител\" все повече злоупотребява с алкохол  .  \"Всъщност това освобождение е в резултат на рекет - по време на процеса съветското НКВД арестува на територията на СССР няколко германци и иска размяната им за тримата българи. Но фактът, че Димитров е сред десетимата най-влиятелни лидери на Сталиновия режим, не облекчава по никакъв начин съдбата на избитите в ГУЛАГ над 300 български комунисти\", допълва проф. Пламен Цветков.    \"Всички знаем за прочутия дуел в Лайпцигския съд между премиера на Прусия Херман Гьоринг и Димитров, но малко известна е полемиката на обвиняемия българин с министъра на пропагандата Гьобелс, който прави на пух и прах същността и целите на комунистическата идеология\", изтъква историкът.    Показателна е и съдбата на шефа на германските комунисти Ернст Торглер - също задържан за пожара, който след кратък престой в концлагер става близък сътрудник на Гьобелс в пропагандната машина на Третия райх.    Като първи съветски гражданин-премиер на България, Димитров не проявява никаква милост към политическите опоненти на БКП и с особена жестокост смазва бившите съюзници на компартията в Отечествения фронт.    \"Той рядко е идвал в Народното събрание, а когато го е правел, винаги е бил пиян. Ставал е смешен в опитите си да хули опозицията, допусната временно с позволението на Сталин. Вероятно е бил пиян и в края на визитата си в Румъния през 1948-ма, когато е заявил, че България ще прави федерация не само с Титова Югославия, но и с останалите членки на съветския лагер в Източна Европа. Това силно е подразнило Сталин, който не е давал картбланш за нищо друго, освен за Южнославянска федерация с цената на признаването на част от българите за македонци. Но не това е убило \"героя от Лайпциг\" - краят му през 1949 г. е предизвестен от постоянната му злоупотреба с алкохола, докарала му тежка цироза\", заключава доцент Груев.        Георги Димитров се връща в България след 22 години отсъствие на 4 ноември 1945 г. Първо е избран за депутат, а през 1948 г. и за генерален секретар на ЦК на БКП - най-висшия държавен и партиен пост, който го издига в култ. Още приживе кръщават град на негово име. На 2 септември 1947 г. Министерският съвет, чийто председател е самият той, издава Постановление № 3, което гласи: \"Селата Раковски и Марийно, Хасковска околия, и Черноконево, Чирпанска околия, се обединяват в едно селище, което се провъзгласява за град под името Димитровград\".    През този период официалният печат неизменно обявява Димитров за \"любим син на народа\", \"вожд и учител\", \"мъдър и славен ръководител на партията\". А публични критики към него са честа причина за преследване от политическата полиция. За кратко е разследван дори американски офицер, който в пияно състояние свалил от стената и захвърлил негов портрет.    След Петия конгрес на БКП обаче здравето на Георги Димитров още повече се влошава и от януари 1949 година той почти не напуска стаята си, където приема висшите функционери на режима. В края на февруари се оплаква от силни болки в корема и обездвижване на левия крак, диагнозата на лекарска комисия е гнойно възпаление на простата, сърдечна слабост, напреднала цироза и диабет. На 6 март комисията решава той да бъде спешно транспортиран в Москва. На следващия ден пристига да го вземе специален самолет - на борда му е съветският вицепремиер Лаврентий Берия, който настоява Димитров спешно да се срещне със Сталин.    Димитров прекарва два месеца в московската правителствена болница и въпреки съмненията за развитие на рак, състоянието му започва да се подобрява и той е прехвърлен в санаториума \"Барвиха\". На 25 юни за кратко го посещава Сталин, с когото обсъждат главно здравословното състояние на Димитров.    На 28 юни 1949 година Георги Димитров получава кръвоизлив в черния дроб в резултат на цирозата. Той умира в санаториума \"Барвихана\" на 2 юли сутринта.    Въпреки официалното медицинско заключение за причините за смъртта - сърдечна недостатъчност, причинена от цирозата и диабета, съществува версия за политическо убийство на Димитров по нареждане на Йосиф Сталин, с когото в един момент имат противоречия. Изследвания на балсамираното тяло на Димитров през 90-те години показват увеличено съдържание на живак, което може да е в резултат на отравяне. Тази хипотеза обаче не е доказана.    Веднага след смъртта му партийното и държавно ръководство взема решение тялото да бъде поставено в мавзолей. За целта, с огромни усилия на трудовата повинност сградага е изградена само за дни и на 10 юли трупът, балсамиран от съветски специалисти, е положен вътре. Мавзолеят се превръща в място за поклонение, включен е в държавния протокол за полагане на венци от чуждестранни делегации от комунистически страни и от държави от Третия свят.    На 18 юли 1990 година, по молба на осиновения му син Бойко Димитров  , тялото на Георги Димитров беше извадено от мавзолея, кремирано и препогребано в протестантската част на Централните софийски гробища, парцел 22. Мавзолеят беше разрушен точно преди 20 години - през август 1999 г.          Щастливата развръзка в Лайпцигския процес на един от другите двама обвинени заедно с Георги Димитров - Благой Попов, обаче не води до нищо добро за него. Още по време на делото поведението му е критикувано от ръководството на Коминтерна и през 1935 година той е принуден да пише публични самокритики, а по-късно да признае своята \"лявосектантска\" позиция в противовес на \"мъжествената и болшевишка линия на другаря Димитров\".    След като е екстрадиран в СССР, през лятото на 1937 година, в разгара на Голямата чистка и по искане лично на Димитров, Попов е отстранен от Задграничното бюро на БКП. На 7 ноември той е арестуван и след двуседмични изтезания прави признания за участие в \"троцкистка\" организация. Обвинен е и в заговор за убийството на Димитров и друг комунистически лидер - Васил Коларов. През 1939 г. Попов е осъден на 15 години строг затвор. Изтърпява присъдата си в трудово-изправителния лагер \"Дудинка\" в далечния север.    След няколко години Георги Димитров иска от Сталин той да бъде освободен, но съветският диктатор отказва с мотива, че след използваните при следствието мъчения не е целесъобразно да бъде пускан в чужбина.    След края на присъдата Попов е освободен, но изпратен на \"вечно заточение\" в село в Сибир. Тогава той пише писмо на Сталин, в което го моли да бъде върнат в България:    \"Аз излежах 15 години, без да съм виновен. Тук, на заточението, се намирам в крайно тежко положение - направо бедствам. Работя като пазач на резачка, получавам по-малко от 300 рубли. Болен съм, имам туберкулоза на белите дробове, тежка форма на хипертония, язва на стомаха. Но все още не съм дотолкова разсипан, че да не съм в състояние поне малко да нося полза на обществото и да намирам някакво удовлетворение в труда. Но не мога да намеря друга работа, защото съм осъден\".    След писмото, най-накрая му е позволено да се върне България едва през 1954 г. Работи в Министерството на външните работи. По-късно пише мемоарите си, озаглавени \"За да не се повтори никога вече\", които през 1968 г., когато той умира, са издадени и във Франция. Преди това той е задължен да пази в тайна какво се е случило с него през годините, прекарани в Съветския съюз. ", "date": "2019.09.21", "title": "86 години от Лайпциския процес"}
{"url": "http://epicenter.bg/article/Trakiyski-printsesi-ozhivyavat-/193334/6/0", "text": "По покана на Българския културен център във Варшава, художникът Христо Христов представя изложба живопис, вдъхновена от културата на древните траки.   Картините на художника в голямата си част са сътворени за изложбеното пространство на културния институт във Варшава. Експозицията е открита официално от 17 септември и е част от авторски художествен проект, илюстриращ как националното културно наследство общува със съвременните средства на живописно изразяване. Представени са 33 творби, класическа живопис на платно, ситуирани по цикли като замисъл и реализация.       Картините на художника са силно повлияни от националната традиция на изразяване в нейните характерни стилистични и живописни възприятия. Не случайно негови духовни вдъхновители са именно „старите“ майстори на картината като художествен феномен, не случайно, мисля си, Христо е племенник на големия български художник Тома Трифоновски. От него взаимства подсъзнателно вкуса към чистия цвят, към ясната форма, към стремежа да  „преследва“ светлината.   Има древни народи като келтите и скитите, най - вече траките, при които образния език като изкуство, се разпознава в областта на т. нар. торевтика – творчество, използващо скъпоценния метал. Но не просто метал, който е ценен и скъп като материя. Безценните, скъпоценните метали на траките са… разсъждавам емоционално, но така го усещам, са всъщност философията, манталитета на този древен, наричан от мен, извънземен народ, независимо, че полага именно в земните недра своята памет.   Безценните като наследство, артефакти на древните траки, раждат  емоционална система от високи стойности, от цивилизационна гледна точка, недостижими в света. Но, да се върнем на изложбата „Тракийски принцеси“.Къде ли художника Христо Христов е срещал тези тракийски принцеси, къде е воювал с тези витални коне?   Може би все пак да надникнем в тайнството и споделеното от самия автор: „Дълго време, почти седем години, работих над една картина, която трябваше да продължи цикъла, но процесът беше в застой… Започвах платното и го изоставях. С времето, нещата започнаха да се наместват, като в тракийска мозайка, улегнаха, избистриха се и сами тръгнаха да се осъществяват. Така, цикълът беше продължен, но вече с ясна и търсена тема, именно „Тракийски принцеси“. Когато реших да продължа зарязаната картина, се изненадах от себе си – вече полагах боите по друг начин, а платното пое свой собствен живот,  пое по своя нов път.“    В цикъла „Портрети“ като композиция и колорит, съзнателно художникът търси и изразява връзката между двата персонажа, този на коня и на конника. Образците от мъжките бойни маски са подбирани така, че се осъществява и въздействаща психологическа връзка между изобразяваните.   Изграждането на живописните платна са в хармонизиращите и допълващи се  знакови цветове на четирите основни елемента в природата – въздух, вода, земя и огън.  Христо Христов изобразява бойни шлемове и посмъртни маски на жители на тогавашната римска Тракия, за които принципно се смята че съдържат портретни черти, защото са правени персонално за тях.   Исторически, по нашите земи, са се отглеждали коне, необходими за водене на бойни действия, чиито необикновени качества и красота са описани в древни епоси, пресъздадени във фреските на гробниците, които днес са признати за световно културно наследство. „Тракийски принцеси“ като женски образи, съдържат също конкретни портретни черти, което е съвсем естествено, вече и антропологично е доказана връзката между красотата на тракийките и съвременните българки.                                                                                                  ", "date": "2019.09.21", "title": "Тракийски принцеси оживяват  "}
{"url": "http://epicenter.bg/article/SASht-shte-prehvarlyat-dopalnitelni-voyski-i-sistemi-za-vazdushna-otbrana-v-Blizkiya-iztok/193289/7/0", "text": "САЩ ще разположат допълнителни войски и техника за противовъздушна отбрана в Близкия изток, поради изострянето на ситуацията около Иран и нападението върху петролни съоръжения в Саудитска Арабия, предава ТАСС, цитирана от \"Фокус\". Това съобщиха на брифинг пред журналисти в Пентагона министърът на отбраната на САЩ Марк Еспър и Началникът на щабовете на въоръжените сили на САЩ генерал Джоузеф Дънфорд. Брифингът, който не беше обявен, се проведе след закрита среща, председателствана от президента на САЩ Доналд Тръмп, посветена на обсъждане на варианти за действие с оглед на изострянето на напрежението в Близкия изток. „За да предотврати по-нататъшната ескалация, Саудитска Арабия поиска международна подкрепа за защита на жизненоважната инфраструктура на кралството. Помощ беше поискана и от Обединените Арабски Емирства (ОАЕ).“, заяви Еспър. „В отговор на запитванията президентът одобри разполагането на американски сили, които ще имат отбранителен характер и ще отговарят основно за противовъздушната и противоракетната отбрана. Ще работим и за ускоряване на доставката на военна техника до Саудитска Арабия и ОАЕ, за да засилим потенциала им за самозащита,“, каза още министърът на отбраната на САЩ. Според него чрез подобни стъпки Вашингтон очаква да постигне няколко цели едновременно. „Целта на допълнителната военна подкрепа, която представяме е следната. Първо, ще изпратим ясен сигнал, че САЩ подкрепят своите партньори в региона. Второ, гарантираме свободното движение на ресурси, необходими за подкрепата на глобалната икономика. Трето, демонстрираме нашия ангажимент за поддържането на международният мир, основан на правила, които отдавна призоваваме Техеран да следва“, заяви Джоузеф Дънфорд. Той увери, че САЩ не търсят конфликт с Иран, макар и Вашингтон да е готов за това, както уточни от своя страна Еспър. „Както президентът поясни, САЩ не търсят конфликт с Иран. Същевременно имаме възможности за военни операции, ако това е необходимо“, заяви Еспър.  ", "date": "2019.09.21", "title": "САЩ ще прехвърлят допълнителни войски и системи за въздушна отбрана в Близкия изток"}
{"url": "http://epicenter.bg/article/Zlatnite-ni-momicheta-specheliha-bronz-na-mnogoboya-v-Baku/193321/8/0", "text": "Ансамбълът ни по художествена гимнастика спечели бронзовите медали в многобоя на Световното първенство в Баку, съобщи Нова телевизия.  Симона Дянкова, Стефани Кирякова, Мадлен Радуканова, Лаура Траатс и Ерика Зафирова изиграха две красиви съчетания без грешки. Те бяха лидерки в класирането на три обръча и два чифта бухалки с оценка 28.800, но рускините ги победиха във второто съчетание.  Миналогодишните световни шампионки защитиха титлата си, като завършиха със сбор от 58.700 (28.700 и 30.000 на пет топки) точки, а българките останаха трети с 58.000 (28.800 и 29.200).    Япония спечели среброто с 58.200 (29.000 и 29.200) точки.  ", "date": "2019.09.21", "title": "Златните ни момичета спечелиха бронз на многобоя в Баку"}
{"url": "http://epicenter.bg/article/Krisko-stana-bashta/193316/10/0", "text": "Известният рапър Криско е станал баща. Щастливата новина съобщи той самият в Instagram.    \"Бати стана тати\", гласи краткият коментар към снимката на щастливия баща. На нея Криско държи бебето в прегръдките си.    В средата на юни стана ясно, че певецът ще става татко. Той призна, че с приятелката му Цветелина чакат дете чрез клипа на новата си песен „Да или не”, където тя му показва наедрялото си коремче.", "date": "2019.09.21", "title": "Криско стана баща"}
{"url": "http://epicenter.bg/article/Tsveti-Radoycheva-se-pohvali-sas-seksapilna-viziya-na-plazha/193329/10/0", "text": "Цвети Радойчева  показа сексапилна  визия на плажа в профила си във Фейсбук.   Талантливата поп певица за поредна година избра гръцките плажове, за да събере тен и да си почине подобаващо със своето семейство. След динамичното и успешно лято, красавицата си взе заслужена7-дневна почивка само за нея, любимия й мъж и малката йм дъщеричка Ванеса.   Цвети сподели впечатляващи фотоси по бански в социалната мрежа , от които по всичко личи, че певицата освен със страхотен талант, глас и харизма, може да се похвали и с перфектно тяло.   Сексапилната й визия направо  подлуди гърците на плажа и нейните почитатели в личния й профил. Много от тях бяха единодушни , че Цвети е родена и за модел .   Успешната певица е напълно натурална и няма нито една интервенция. Цвети не веднъж е споделяла, че държи на своята естествена красота и не би правила никакви корекции във външния си вид.     Поп певицата е майка на 3-годишна дъщеря, а изваяната си фигура подържа с йога и здравословна храна. Веднага щом се прибра в България,Цвети Радойчева започна снимки по видеоклипа към песента „Изчезни“, с която триумфира това лято на BG Music Festival, а също така се зае и със своята  подготовка за  предстоящия престижен Парижки Бал, на който красавицата ще се изяви на 5 октомври по покана на Ефемия Форд .  ", "date": "2019.09.21", "title": "Цвети Радойчева  се похвали със сексапилна  визия на плажа"}
{"url": "http://epicenter.bg/article/Daniel-Bachorski-izleze-na-ratse-s-novorodenata-si-dashterya-za-po-chista-planeta/193333/10/0", "text": "Даниел Бачорски и професионално почистване Бонанза-Бачорски откриха гала вечерта на Седмицата на модата с призив да запазим планетата ни чиста.   Мария Силвестър, Симона Пейчева, Катеро Евро и самата Мария Бонева - организатор и режисьор на Sofia Fashion Week, дефилираха за каузата. Атрактивни костюми и маски символизираха замърсяването по света и криеха самоличността на дамите на подиума до кулминацията.   Финалът бе грандиозен - Даниел Бачорски излезе на ръце с новородената си дъщеря, а слогънът на стените в залата гласеше - “Чистотата на планетата зависи от нас”.   Модните дефилета бяха открити от неподражаемия Стоян Радичев и неговите елегантни и зашеметяващи рокли. Колекция Nirvana е поредният шедьовър на дизайнера, а залата избухна в бурни аплодисменти.  Bapa Kids Store завладяха сцената с най-забавното ревю от вечерта - с модели деца клиенти на бранда,  които представиха новите предложения на бутика.  Илия Георгиев, познат като гласа на Биг Брадър, откри ревюто на италианския бранд Inside Us с кратка реч и облечен в модели на марката. Колекцията беше поредното пътешествие из нестандартното, различното и запомнящото се. Дамските и мъжки дрехи за смелите  бяха съпроводени от креативна мултимедия. Арт директорът на Sofia Fashion Week Антон Узунов представи своята най-нова колекция - Last Minute. Тя олицетворява творческия хаос на дизайнера и бранда Antony Langountin, въплътен в дамски облекла, издържани в черно, бяло и атрактивни елементи от пера. Авторската хореография бе завършекът на представянето. Грандиозният финал бе отреден за Hrisima Fashion и дизайнера Хрисимира Пърпалова. Елегантни женствени рокли, пресъздаващи мачиния свят на перата - индианският символ на свободата на духа, дефилираха под звуците на завладяваща мелодия.  За доброто насторение се погрижиха с музиката си Вирждиния Събева и Манал Ел Фейтури.  Партньорите от световния бранд за офис мебели на бъдещето Nurus, зарадваха един от гостите със специален подарък. Изтеглената щастливка бе Грети Гарсия - ексклузивен представител на Natura Bisse Barcelona за България.  По традиция последната вечер се радваше на изключителен интерес, зала EFE бе пълна до максималния си капацитет, а гостите са насладиха на бляскав финал и истинско шоу по време на вечерта.  Всички гости, модели и дизайнери се забавляваха до зори в перлата на нощна София - Megami Club. ", "date": "2019.09.21", "title": "Даниел Бачорски излезе на ръце с новородената си дъщеря  за по-чиста планета"}
{"url": "http://epicenter.bg/article/Politsiyata-zadarzha-blizo-40-dushi-v-Parizh-predi-demonstratsiite-na--Zhaltite-zhiletki-/193306/7/0", "text": "Органите на реда задържаха 39 души в очакване на демонстрациите на \"Жълтите жилетки\" в Париж, предава TACC, цитирана от \"Фокус\". Медиите се позовават на съобщение от събота по канал BFM, който на свой ред цитира източници в префектурата.  Според него полицията в Париж е задържала най-малко 39 души, а служителите на реда са претърсили 596 души. Освен това, както полицейската префектура отбеляза в „Туитър“, 10 души са били глобени за опит да излязат на демонстрация на Шанз Елизе, което е в разрез с регламентите за протеста.", "date": "2019.09.21", "title": "Полицията задържа близо 40 души в Париж преди демонстрациите на „Жълтите жилетки“"}
{"url": "http://epicenter.bg/article/Zapochna-Oktoberfest/193313/7/0", "text": "В Мюнхен за 186-ти път беше открит Октоберфест, съобщава БГНЕС. Традиционният фестивал на бирата тази година ще се проведе от 21 септември до 6 октомври. Ежегодно празникът събира милиони любители на пивото, повечето от които жители на Германия. 15% от посетителите са чужденци, съобщиха организаторите на събитието на интернет страницата си.    По време на Октоберфест туристите се забавляват и пият много алкохол, но за пивоварните, хотелите и магазините в Мюнхен това е време на „голям бизнес“. Над 1,2 милиарда евро са спечелили фирмите в баварската столица по време на фестивала на бирата през 2018 г., съобщи местното икономическо министерство. Само в палатки и шатри на поляната, където се провежда самото тържество, туристите са похарчили 442 милиона евро за 16 дни и още 505 милиона евро за нощувки в хотели. В Мюнхен има около 450 хотела и хостели от различни категории, като за почти цялото време на Октоберфест те са изцяло заети.  Фестивалът на бирата осигурява на града допълнителни около 13 хиляди работни места.    Литрова чаша масова бира струва 11,8 евро през тази година; миналата година Октоберфест продаде 7,9 милиона литра бира, както и безброй солени гевреци “Брецел”, баварски вурстчета и печено свинско.    Изграждането и демонтирането на една гигантска палатка за бира струва на организаторите до два милиона евро, оркестърът, поканен за фестивала – 200 хиляди евро, обслужващият персонал в палатката – повече от 400 хиляди евро. Нито една от шестте мюнхенски пивоварни, които отговарят на условията за участие в Октоберфест, досега не са заявили, че смятат тези разходи за прекомерни.    Гостите на фестивала харчат и за сувенири – те оставят повече от 150 милиона евро годишно в магазини, купувайки кожени баварски шорти или традиционен баварски костюм от пухкава пола, бяла бродирана риза, корсет и престилка.  По време на Октоберфест през 2018 г. почти 1200 гости на фестивала са се нуждаели от спешна медицинска помощ. По традиция клиниките в Мюнхен провеждат обучения за спешни случаи в навечерието на фестивала, а в местната болница са поканени допълнителни специалисти.    Както и в предишните години, и този път мерките за сигурност на Октоберфест са засилени поради терористичната заплаха. Посетителите са помолени да не носят големи торби, раници или сакове с вместимост над три литра. Преминаването с детски колички е разрешено само до 18.00 часа местно време всеки ден с изключение на събота и 3 октомври. При шофиране на електрически скутери важат специални правила.  Пред поляната, където са шатрите, има допълнителни бариери, на входа се извършва щателен контрол на личните вещи. В района на фестивала са поставени 49 видеокамери, а 600 полицаи се грижат за сигурността му.  ", "date": "2019.09.21", "title": "Започна Октоберфест"}
{"url": "http://epicenter.bg/article/18-godishen-balgarin-e-ubit-v-Germaniya/193315/7/0", "text": "18-годишно българско момче е убито в баварската община Карлскрон в Германия. Според полицията става дума за насилствена смърт.    Около 21 ч. в четвъртък жителите на малката община откриват ученика на главата улица с тежки наранявания в областта на корема. Въпреки медицинската помощ, която му е оказана на улицата, малко по-късно момчето почива в болницата от раните си.    Оръжието, с което е извършено престъплението – кухненски нож, е открито в канавка. Извършителят все още се издирва, а близките и роднините на момчето вече са разпитани, информира bTV.    От българското Министерство на външните работи потвърдиха за случай на убит българин в Германия. Засега обаче не потвърждават за възрастта му. Генералното ни консулство в Мюнхен е във връзка с полицията с местните власти, уточниха от МВнР.    Около 4700 души живеят в община Карлскрон в Бавария. Местните жители са шокирани от извършеното престъпление.  ", "date": "2019.09.21", "title": "18-годишен българин е убит в Германия"}
{"url": "http://epicenter.bg/article/Vlastite-v-Uzbekistan-ogranichavat-pishtnite-svatbi/193317/7/0", "text": "Властите в Узбекистан ограничиха пищните венчавки със специални регулации, приети от парламента, като на сватбените празненства няма да могат да присъстват повече от 250 гости, предаде БТА.    Другите ограничения касаят оркестрите и кортежите. В автомобилните кортежи могат да се използват не повече от три луксозни лимузини, а разрешените сватбарски оркестри не трябва да са повече от два.    Месечният доход на средностатистическият жител на столицата Ташкент и на другите големи градове в страната е около 200-300 долара. Но при венчавките се харчат големи суми за местния стандарт - родителите на младоженците харчат около 20 хиляди долара за сватбеното тържество. Тези пари често се взимат назаем от близки и приятели и се изплащат с големи трудности в продължение на години. Въпреки това семействата се подлагат на големи изпитания в спазването на традициите и за да не паднат по-долу от останалите.    Новите регулации ще влязат в сила догодина. Много узбеки работят в чужбина, най-вече в Русия. Изпратените от тях средства на роднините им предимно се използват за ремонти и венчални церемонии. Приетите ограничения са по-меки от тези, които се предлагаха в първоначалния проект, който предвиждаше таванът на броят на поканените гости да не надвишава 150 души.    Президентът на Узбекистан Шавкат Мирзийоев преди време разкритикува пищните венчавки. Той изтъкна, че много често хора умират от инфаркти и инсулти само на 50 години, тъй като не могат да върнат борчове от сватбите на децата си.", "date": "2019.09.21", "title": "Властите в Узбекистан ограничават пищните сватби"}
{"url": "http://epicenter.bg/article/Obviniha-bivshiya-rumanski-prezident-Trayan-Basesku-v-satrudnichestvo-sas-Sekuritate/193318/7/0", "text": "Бившият румънски президент Траян Бъсеску е бил обвинен в това, че си е сътрудничил със структурите на румънската Държавна сигурност по времето на тоталитарният режим, т.нар. Секуритате, предава AFP.    Това е голям удар по репутацията на бившият президент, тъй като той беше една от основните фигури в прехода към демокрация и пазарна икономика на Букурещ.    Той обяви, че ще обжалва решението пред Върховният съд, съобщи \"Фокус\".    Апелативният съд на Румъния заяви, че има доказателства за това, че Басеску е сътрудничил на Секуритате, като се позовава на документи, датиращи от годините му като студент в Констанца.    Не знаех, че това е Секуритате, заяви Бъсеску пред репортери във връзка с обвиненията, след като призна, че наистина е доставял информация за свои колеги на сътрудник на службите. ", "date": "2019.09.21", "title": "Обвиниха бившия румънски президент Траян Бъсеску в сътрудничество със Секуритате"}
{"url": "http://epicenter.bg/article/Registrirano-e-silno-zemetresenie-s-magnitud-5-6-v-rayona-na-Drach-v-Albaniya/193322/7/0", "text": "Регистрирано е силно земетресение с магнитуд 5,6 в района на Драч, показва справка на страницата на Европейския средиземноморски сеизмологичен център, цитирана от \"Фокус\". Трусът е станал в 16:04 часа местно време (17:04 часа българско време) на 5 километра северозападно от град Драч (Дуръс) и на 35 километра западно от столицата Тирана, последван от втори трус с магнитуд 5,2 на 10 километра южно от Драч. И двата труса са станали в Адриатическо море. Земетресенията са предизвикали паника и хората масово са напуснали домовете си. Засега няма информация за причинени материални щети и пострадали хора. Не е обявена опасност от възникване на цунами. Усетени са освен в Албания, в Македония и в Черна гора.", "date": "2019.09.21", "title": "Регистрирано е силно земетресение с магнитуд 5,6 в района на Драч в Албания"}
{"url": "http://epicenter.bg/article/Milioni-protestiraha-sreshtu-klimatichnite-promeni/193325/7/0", "text": "Милиони хора по света, най-вече младежи, се включиха в глобалния протест срещу промените в климата. Той е на път да се превърне в една от най-големите координирани демонстрации в историята, отбелязват световните медии.  Акциите започнаха първо в Австралия и Нова Зеландия и продължиха в Япония, Индия, Филипините.    В Африка, който според експерти е най-уязвимият на климатичните промени континент, стотици хора излязоха по улиците на столици и големи градове като Найроби и Йоханесбург.    В Европа демонстрантите блокираха мост в Швейцария, излязоха по улиците и дори плажовете на Великобритания, изпълниха площадите на Полша, Украйна, Дания, а в Париж младите хора поискаха да бъдат чути от управляващите.    “Колкото по-млад е човек, толкова повече ще бъде засегнат от промените в климата, а днес почти не ни се дава думата. Времето да променим нещата е изключително малко и е много важно именно младите хора да оглавят тази борба, защото те ще са най-засегнати”, каза австралийска ученичка.    На фона на многохилядните протести в Германия и след 18-часови маратонски преговори правителството на Ангела Меркел се договори да отпусне над 100 милиарда евро до 2030 година за борба с климатичните промени. Те ще се използват за намаляване на парниковите емисии в строителството, промишлеността и транспорта, както и за насърчаване ползването на обществен транспорт и влакове.  “Не правим нищо идеологическо, а взимаме мерки срещу нещо, за което има солидни научни доказателства. Ако пренебрегнем мнението на учените и си кажем, че все някак ще се измъкнем, това няма да е справедливо към бъдещите поколения”, каза Ангела Меркел.    Кулминацията бе огромна демонстрация в Ню Йорк, в която се включиха над един милион ученици. На нея присъства и вдъхновителката на протестите 16-годишната шведска активистка Грета Тунберг:    “Искаме безопасно бъдеще. Много ли е? Ако никой друг не предприеме действия, тогава ние ще го направим. Но не трябва да е така. Не трябва да сме единствените, които се борят за бъдещето. И все пак, сме тук. Но ние не сме просто млади хора, които пропускат училище или някои възрастни, които не ходят на работа. Ние сме вълната на промяната. Заедно и обединени, ние сме неудържими.”     ", "date": "2019.09.21", "title": "Милиони протестираха срещу климатичните промени"}
{"url": "http://epicenter.bg/article/Prof--Varlyakov--BSP--Zabraviha--che-tryabva-da-sluzhat-na-horata--a-ne-da-gi-upravlyavat/193286/2/0", "text": "Коалиция \"БСП ЗА БЪЛГАРИЯ” регистрира в Общинската избирателна комисия в Стара Загора пълна листа от 51 кандидати за Общински съвет и кандидата си кмет проф. Иван Върляков.    „Имам принципи: ще служим на хората, няма да управляваме. Нямам врагове, усещам силната подкрепа на партията зад гърба си.“ – това заяви проф. Върляков при представянето на листата, чийто водач е.    В отговор на въпрос за проектите, които трябва да продължат и в следващия мандат, професорът заяви, че „веднъж като си подписал, не можеш да се отказваш с лека ръка. Във всеки проект има нещо добро, въпросът е как се изпълняват“ и припомни времето на Евгений Желев. Според него, ако при Желев е имало такъв финансов поток Стара Загора щеше да е на първо място в страната.    Професорът се обяви за дългосрочен, поне 10-годишен, хоризонт за развитието на Стара Загора и обеща безкомпромисно разпределяне на публичните средства като ефективност и качество. „За да има община, трябва да има хора и затова за мен ще бъде показателно, когато младите поискат да дойдат да живеят, работят и да създават семейства в града ни. Смятам че знам, смятам, че мога и има какво да дам. Моят принцип е – „Прогресът, пътят напред винаги е по-лесен чрез сътрудничество, а не чрез конкуренция”.    „Няма развит град без летище и без Университет“, каза още проф. Върляков. Според него местната власт има какво да направи и за двете - за развитието на Тракийския университет и за реализиране на модерен проект за летището.    В кметската кампания проф. Иван Върляков влиза с 20-годишния си опит в местната власт и самоуправление като изпълнителен директор на Регионалната асоциация на общините „Тракия“ и научния си авторитет.    Председателят на БСП в Стара Загора и втора в листата на Коалиция „БСП за България” в местните избори на общината Валентина Бонева, която бе и общински съветник, оцени приключващия мандат като неефективен в няколко посоки. Според нея това е мандат на пропуснати възможности в политиката за хората и социална подкрепа на младите семейства, мандат, разполагащ с големи бюджетни и европейски средства, но оставил още по-големи въпросителни за това дали се харчат качествено и мандат на бързото харчене и на бързите политики - няма дълъг поглед напред.    „След три мандата управление, ГЕРБ осъзнаха, че социалната политика не се свежда само до ремонти и инфраструктура. Дни преди изборите управляващите и подкрепящите ги заговориха това, за което ние 4 години настояваме и предлагаме да се включи в общинския бюджет“, каза Бонева.    Ангажимент в предизборната кампания на местните социалисти за кмет и бъдещ Общински съвет, ще бъде социалната политика. Те ще настояват за повече обществени обсъждания, за пълна прозрачност при формирането на местния бюджет, както и за по-ефективен контрол върху дейността на общинските предприятия и за постепенно изпълнение на основните комунални дейности от общински дружества на по-ниска цена и с по-високо качество. Новият Общински съвет да излезе от досегашното си подчинено положение спрямо кмета, да има повече чуваемост към предложенията на всяка една група в него и да се вслушва в гласа на гражданите, призовават от БСП – за това ще работят още социалистите.    В Стара Загора Българската социалистическа партия ще участва във формата коалиция „БСП ЗА БЪЛГАРИЯ” заедно с коалиционните си партньори – Комунистическата партия на България и ПП „Нова зора”.    Партии и обществени организации обявиха подкрепа за кандидата за кмет, листата за общински съветници и кметове на села - БКП, ПП Движение за радикална промяна „Българската пролет”, ПП „Съюз за Отечеството”, БАС и Отечественият съюз и подписаха Споразумение за подкрепа.    Партията на българските комунисти обяви подкрепата си за кандидата за кмет и за кандидатите за кметове в селата.    Места за коалиционните партньори:    - 16-то място – Николай Атанасов – председател на областното и общинско ръководство на ПП „Нова зора”;    - 18-то място – Божидар Дяков – представител на Комунистическата партия на България    Гражданска квота:    - на 4-та позиция – Иван Чолаков    - на 20-та позиция – Евгения Драганова    Регистрирани кандидати за кметове на села от името на коалиция „БСП ЗА БЪЛГАРИЯ” в 8 села:    - с. Братя Кунчеви - Николай Станчев    - с. Горно Ботево - Георги Георгиев    - с. Загоре - Кольо Динев    - с. Змейово - Руси Русинов    - с. Кирилово - Анелия Желязкова    - с. Малка Верея - Мария Христова Коева    - с. Оряховица - Валентин Спасов Ненов    - с. Хан Аспарухово - Илия Иванов    В три села коалицията ни ще подкрепи независимите кандидати за кметове:    - с. Калояновец - Добри Добрев;    - с. Еленино - Съби Димов;    - с. Маджерито - Грозданка Димова", "date": "2019.09.21", "title": "Проф. Върляков, БСП: Забравиха, че трябва да служат на хората, а не да ги управляват"}
{"url": "http://epicenter.bg/article/Slanchevo--Maksimalnite-temperaturi-shte-sa-mezhdu-18--i-23-/193287/2/0", "text": "Днес ще е предимно слънчево. Ще духа слаб до умерен вятър от север-североизток. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). Ще бъде по-хладно от обичайното с максимални температури между 18° и 23°, за София около 18°. Атмосферното налягане е по-високо от средното за месеца и ще се задържи без съществена промяна. По Черноморието ще преобладава слънчево време. Ще духа слаб до умерен североизточен вятър. Максимални температури между 17° и 20°. Температурата на морската вода е 23-24°. Вълнението на морето ще бъде около 2 бала. В планините ще бъде предимно слънчево. Ще духа слаб, по високите части умерен вятър от север-северозапад. Максималната температура на височина 1200 метра ще е около 14°, на 2000 – около 7°.  ", "date": "2019.09.21", "title": "Слънчево! Максималните температури ще са между 18° и 23°"}
{"url": "http://epicenter.bg/article/Yordanka-Fandakova-shte-proveri-novoizgradeno-mezhdublokovo-prostranstvo-v--Zona-B-5-/193288/2/0", "text": "От 12.00 часа кметът на София Йорданка Фандъкова ще провери новоизграденото междублоково пространство в „Зона Б-5“ между блоковете 15, 16 и 18. Това съобщиха от Столична община.   Изградени са детска и спортна площадка, кътове за отдих и е направено озеленяване.", "date": "2019.09.21", "title": "Йорданка Фандъкова ще провери новоизградено междублоково пространство в „Зона Б-5“"}
{"url": "http://epicenter.bg/article/Zasileno-politseysko-prisastvie-po-patishtata/193290/2/0", "text": "Заради трите почивни дни е засилено полицейско присъствие по основните пътища. Очаква се трафикът в цялата страна да е засилен. Над 230 хиляди българи тръгват на път за трите почивни дни.   Със специална организация на движението ще се регулира трафикът към големите градове и от граничните пунктове към вътрешността на страната. Пътна полиция ще следи за правоспособност, за превишена скорост и употреба на алкохол и наркотици.    Камери за скорост ще бъдат поставени на всички натоварени пътища в страната. Засилени проверки ще има и на автобусите, най вече за използването на предпазни колани.   На местата, където се очакват по-сериозни задръствания и колони от автомобили, от КАТ са готови да реорганизират движението и да го регулират ръчно    Движението при Мухово да се осъществява с повишено внимание поради обезопасяване на пътния участък, предупреждават от АПИ.    Със специална организация на движението се регулира трафикът от големите градове и от граничните пунктове към вътрешността на страната. Екипи на Пътна полиция ще следят за превишена скорост и употреба на алкохол и наркотици.    Засилени проверки започнаха при автобусите, най-вече за използването на предпазни колани, съобщава Нова телевизия.    От „Агенция Пътна” инфраструктура обявиха, че движението по магистрала „Хемус” в тунел „Витиня” ще се осъществява в едната тръба, реверсивно. Целта е да се раздели трафикът, за да не се образуват тапи.   Традиционно най-натоварените участъци са пътя към Гърция, магистралите „Тракия” и „Хемус”. Целият ресурс на КАТ ще бъде изваден на пътя. На ГКПП „Кулата” снощи и днес сутринта не се образуваха колони от автомобили. Трафикът обаче продължава да бъде интензивен, а на моменти се образуват и тапи.    „В готовност сме и сме създали необходимата организация за поетапно насищане на републиканската пътна мрежа с автопатрули и технически средства още днес в ранните следобедни часове, когато интензивността на движението се увеличи. Местата, където се извършват ремонтни дейности, ще бъдат обезпечени с наше полицейско присъствие”, обясни инсп. Петър Соколов от „Пътна полиция” в ефира на Нова.   ", "date": "2019.09.21", "title": "Засилено полицейско присъствие по пътищата"}
{"url": "http://epicenter.bg/article/Vanya-Grigorova-i-Teodor-Dechev-v-ostar-spor--Koy-tryabva-da-plashta-parvite-tri-dni-ot-bolnichnite-/193291/2/0", "text": "Ваня Григорова от КТ „Подкрепа” и Теодор Дечев - директор „Индустриални политики”, АИКБ влязоха в остър спор в ефира на Нова телевизия за това кой трябва да плаща първите три дни от болничните.   „До 2010 г. първият ден от болничния се плащаше от работодателя, вторите два – от НОИ. През 2010 г. във връзка с бушуващата икономическа криза, след изключително тежки преговори, на отделен протокол като временна мярка беше подписано, че работодателите ще плащат тези пари. Тази 1 година стана 8 години. Договорът не се спазва”, заяви в предаването „Събуди се” Теодор Дечев, директор на „Индустриални политики”, АИКБ.    „Този подарък в момента е от порядъка на 200 милиона лева, на НОИ изобщо не им се иска изведнъж това да им се стовари. Отнасяме се с пълно разбиране към това тяхно притеснение. Става дума за значителна сума пари”, посочи Дечев.    По думите му проблемът не е само в България, затова в много държави има период на изчакване. „Той е различен – 1-2-3 дни. Няма европейски модел, няма световен модел. Това е период, в който не получаваш заплата. Има държави, в които първите 4 дни получаваш 80%, след това 6 дни – 40%, след това пак 80%. Хората се опитват по някакъв начин да се нагодят. Въпросът е да решим заедно какво да се прави”, заяви Дечев.  Според Ваня Григорова от КТ „Подкрепа” промените ще се стоварят на гърба на работниците. Работодателите ще продължат да губят работници с това поведение и с такива предложения, изтъква експертът от КТ \"Подкрепа\".   „Ако си поемем сами първите 3 дни, това означава, че когато имаме най-много нужда от средства, ще бъдем лишени от всякакви средства”, заяви Григорова.    „В Австрия периодът на изчакване означава, че продължаваш да си получаваш заплатата. Това не означава, че работникът остава без всякакви средства”, заяви Григорова. „Не е проблемът в това, че работодателят плаща в момент, в който работникът му е болен. Ако болният работник идва на работа, всичките му работници ще се разболеят. Има една по-висока цена, които бихме платили, ако не платим 3 дни болничен”.    Теодор Дечев обаче представи данни, според които през 2009 г. има исторически максимум от болнични листове – 2,7 милиона.    „През 2009 г. избухва кризата и има два ефекта. Обвиненията към работодателите са, че по време на криза работодателите подстрекават работниците да си вадят болнични листа, за да прехвърлят нещо на общественото осигуряване. През 2010 се споразумяваме. През 20102 има исторически минимум – 1,4 милиона листа по-малко. Тук не става дума изобщо за подстрекаване, а хората са силно фрустрирани и ходят на всяка цена на работа”, заяви Дечев.    „Проблемът е адски сложен. Няма как да се проконтролират лекарите. Не можем да криминализираме това нещо. Трябва да влезем в положението и на личния лекар – ако 2 пъти не ти издаде болничен лист, на шестия месец можеш да го смениш”, заяви Дечев.    „Когато са проучвали европейската практика, със сигурност са попадали на такава, при която работодателят или лекари правят проверка дали човекът си е вкъщи по време на болничен. Има практика, при която от осигурителния институт могат да поискат да се направи преглед при техен лекар”, коментира Ваня Григорова.", "date": "2019.09.21", "title": "Ваня Григорова и Теодор Дечев в остър спор: Кой трябва да плаща първите три дни от болничните?"}
{"url": "http://epicenter.bg/article/Polfriyman-v-skandalno-intervyu-prez-2015-g--Osadi-me-nay-korumpiranata-sistema-v-sveta/193292/2/0", "text": "\"Как е възможно да се чувствам виновен, когато съм обвинен несправедливо!? Всички медии ме нападат. Всички казват само лъжи! Навсякъде лъжесвидетелстват.\"   Това коментира в интервю за БТВ през 2015 г. предсрочно освободеният за убийството на българския студент Андрей Монов австралиец Джок Полфрийман.   \"Аз и семейството ми сме се опитвали да се помирим с бащата (Христо Монов - б.р.), но той отказва. Смятам, че трябва да има помирение, когато има две спорни страни\", казва тогава Полфрийман.    \"Защо съм в затвора? Не знам защо съм в затвора! Присъдата ми е дадена от най-корумпираната система в света. Поради какви мотиви съм осъден? Никой не знае защо съм в затвора\", обясни още през 2015 г. Полфрийман.    ", "date": "2019.09.21", "title": "Полфрийман в скандално интервю през 2015 г.: Осъди ме най-корумпираната система в света"}
{"url": "http://epicenter.bg/article/Advokat-Lyudmil-Rangelov/193294/2/0", "text": "Адвокат Людмил Рангелов коментира в студиото на Нова телевизия скандалното освобождаване на австралиеца Джок Полфрийман от затвора. Той бе осъден за умишлено убийство и опит за убийство. Излезе от Софийския затвор в петък следобед. Мотивите на съдиите са, че се е поправил. Развитието по този казус обаче доведе до тежки критики към съдебния състав, отекна и в парламента.  „Това, че получава много критики от морална гледна точка е различен въпрос. Това е акт на съда, влязъл в сила и се изпълнява вече”, коментира адвокат Людмил Рангелов. „В мотивите на това определение има два много важни момента. И представителят на прокуратурата, и представителят на затворническата администрация енергично поддържат тезата, че не са налице условията за такова освобождаване. При обсъждането обаче на доказателствата, Апелативният съд не се е съгласил с първоинстанционния съд, че тези наказания, които са в едно по-старо време, имат някакво правно значение към момента, в който се разглежда искането за освобождаване”, обясни адвокат Рангелов. „Съдът винаги има избор, но така е преценил”.    Адвокатът обясни още, че след анализа на доказателствата, се прави извод, че са изчерпани възможностите в условията на затвора той повече да се превъзпитава.    „Съдът е стигнал до извода, че той е един завършено поправен човек”, обясни адвокат Рангелов.  „В крайното решение на съда винаги има и нещо, което се нарича вътрешно убеждение. Това е неуловима величина”, обясни Людмил Рангелов.    Според него случаят се наблюдава и на дипломатическо ниво.  ", "date": "2019.09.21", "title": "Адвокат Людмил Рангелов: Случаят \"Полфрийман\" се наблюдава и на дипломатическо ниво"}
{"url": "http://epicenter.bg/article/Angel-Dzhambazki-e-kandidat-kmetat-na-VMRO-v-Sofiya-/193296/2/0", "text": "Ангел Джамбазки е кандидатът за кмет на София на ВМРО. Това обяви в централата на партията пред медиите лидерът Красимир Каракачанов.   Пред Нова телевизия Джамбазки по-късно заяви, че не участва в надпреварата на олимпийския принцип. Коментира и други теми, като скандалното освобождаване от затвора на осъдения за убийство Джок Полфрийман. \"Искам уволнението и оставката на съдия Калпакчиев. Тези хора взеха едно политическо мотивирано решение. Крайно време е той с още един съдия, който напусна системата, да ходят да правят политика. Те освободиха човек, който е убил умишлено с нож в гърба друг човек и е искал да извърши още едно убийство\", изля възмущението си Ангел Джамбазки в ефира на Нова.   \"Решението е политическо, решението е нагло и скандално. Става дума за политическото поведение на съдийския състав. Тези хора нямат място в съда, да ходят да се занимават с политика\", продължи кандидат-кметът за София. \"Кандидатирам се, за да спечеля. Аз работя за това ВМРО да има кмет и силна група съветници. Много моля, никой да не мисли, че някой предначертава резултата. Резултатът го предначертават софиянци\", коментира номинацията си за кметския пост в столицата евродепутатът.   Преди представянето на кандидат-кмета на ВМРО в централата на партията лидерът й Каракачанов посочи, че местните избори са много по-важни от всякакви други избори, защото от хората, които се избират за кметове, зависи решаването на непосредствените проблеми на всеки гражданин.    „Това е една силна кандидатура, която не само се наложи като национален политик и лидер, а и която за разлика от други има своя немалък опит като общински съветник и човек, борил се за проблемите в София“, заяви Каракачанов за Джамбазки.    Евродепутатът, номиниран за столичен градоначалник, очерта основните си приоритети - отваряне на Витоша за гражданите, преструктуриране на \"Топлофикация\", събаряне на незаконните цигански гета, удвояване на общинската полиция, прекратяване на концесията на \"Софийска вода\" след преглед, ако се наложи.    \"София има нужда от сериозно и отговорно отношение\", заяви в началото на речта си Джамбазки, цитиран от Дарикнюз.бг. Той бе категоричен, че политическата цел на ВМРО е кмет на София и районни кметове и информира, че детайлна подробна четиригодишна управленска програма ще бъде представена следващата събота, заедно с листата от кандидати за общински съветници на ВМРО.  „София има нужда от отношение към кварталите, София не е само Жълтите павета. \"Люлин\" е София, \"Младост\" е София, Нови Искър е София, Ботунец е София, Бухово е София... София има нужда от насочване на транспортната схема натам“, коментира още заместник-председателят на партията.    \"София има нужда да обърне внимание и на младите семейства, затова ние ще подпомагаме образованото родителство. Това означава подпомагане - финансово и жилищно на млади и образовани семейства\", каза още Джамбазки и допълни, че ако бъде избран, ще подпомагат и масовия спорт.    \"София има нужда да бъдат възстановени местата за масов спорт, за да могат младежите да бъдат изтеглени от сферата на наркоразпространението и да бъдат мотивирани да спортуват и да се развиват. Масовият спорт означава игрища в кварталите; означава най-сетне отваряне на Витоша - безценно имущество на София, което е затворено от години заради т.нар. псевдозелени, които правят всичко възможно, за да не се развива тази планина\", допълни Джамбазки.    \"Първата заповед, която смятам да подпиша е за събаряне на незаконните цигански гета\", посочи той.  ", "date": "2019.09.21", "title": "Ангел Джамбазки, кандидат-кметът на ВМРО в София: Искам уволнението на съдия Калпакчиев! "}
{"url": "http://epicenter.bg/article/Rumen-Radev-se-sreshtna-s-izpalnyavashtiya-dlazhnostta-poslanik-na-SASht-v-Balgariya-Dzhastin-Fridman/193297/2/0", "text": "Президентът Румен Радев проведе среща на „Дондуков“ 2 с изпълняващия длъжността посланик на САЩ в България Джъстин Фридман. Това съобщиха от прессекретариата на държавния глава.   По време на срещата бяха обсъдени теми от общ интерес, както и предстоящото посещение на българския президент в САЩ за участие в 74-тата сесия на Общото събрание на ООН, борбата с корупцията и върховенството на закона в България, модернизацията на Българската армия.", "date": "2019.09.21", "title": "Румен Радев се срещна с изпълняващия длъжността посланик на САЩ в България Джъстин Фридман"}
{"url": "http://epicenter.bg/article/Marin-Markovski--Pri-umishleno-ubiystvo-ne-tryabva-da-ima-sakrateno-sadebno-sledstvie/193298/2/0", "text": "Когато престъпленията са умишлено лишаване от живот - умишлено убийство, не трябва да има съкратено съдебно следствие. Това заяви в предаването \"Денят започва с Георги Любенов\" по БНТ адвокат Марин Марковски. Това е необходимо и не е несправедливо, категоричен е правозащитникът.   \"Аз съм виждал очите на майките на жертвите. Защитавал съм престъпници, които са непоносими като хора, това е вярно. Но вижте, аз не защитавам престъплението, а човека, който има нужда от помощ\", продължи в сутрешния блок на БНТ адвокат Марин Марковски.   \"Когато някой убие дете, изнасили го, тогава той не трябва да излиза навън, защото може да го направи пак. Същността му е на дявол\", посочи Марковски.   Адвокат Марковски коментира и предсрочното освобождаване на австралиеца Джок Полфрийман, осъден за убийството на студента Андрей Монов. \"Съдийската институция винаги трябва да бъде със запазен авторитет, на всяка цена. Истината е над всичко. Съдебната палата не е място за удоволствие, там няма доволни хора\", каза адвокатът.   \"Първото наказание е кръвното отмъщение, което е било при първобитните родове. Ако се остави правосъдието на пострадалите, те ще кажат \"Искаме да го одерем жив\". Но следва ли извършителят да бъде наистина одран жив? Не, улицата не трябва да раздава правосъдие. Трябва да се запази принципът, че законите трябва да са в главите и сърцата на мъдреците, на депутатите\", добави още Марковски.    \"По мое мнение когато се касае за умишлено убийство, не би трябвало да има съкратено съдебно следствие. Но това в никакъв случай не означава несправедливост. Винаги около нас, хората, ще има вампири на два крака, както и непоправими хора\", обясни адвокатът и изрази мнението, че доживотната присъда е много по-тежко наказание от смъртното наказание.    ", "date": "2019.09.21", "title": "Марин Марковски: Който убие, изнасили дете, не трябва да излиза от затвора, същността му е на дявол!"}
{"url": "http://epicenter.bg/article/Reneta-Indzhova--Rusofilite-shte-poluchat-samochuvstvie-ot-shpionskiya-skandal/193299/2/0", "text": "Бившият премиер на България Ренета Инджова гостува в студиото на \"Денят започва\" с Георги Любенов с коментар на актуалните обществено-политически теми и въпроси у нас.    \"Управленският процес у нас се свежда до избиране на хора, поставянето им в определени позиции\", коментира Инджова във връзка с предстоящите местни избори.    \"Не се занимаваме с реалните опасности над страната - ето вчера, Тръмп предупреди Европа, че ИДИЛ и тероризма като феномен, ако не се вземат мерки за решаването му, ще бъдат събрани и разположени тези терористи на турската граница с Европа. Нека нашите специалисти, анализатори и служби да проучат, да видят къде е границата на Турция с Европа\", посочи Ренета Инджова. Бившият служебен премиер коментира и предсрочното освобождаване на австралиеца Джок Полфрийман, осъден за убийството на студента Андрей Монов.    \"От улицата да извикате човек, ще ви каже, че всеки закон у нас е направен така, че да има възможност за изключение. Калпакчиев няма да го направи просто така\", каза Ренета Инджова.    Според Инджова, скандалът с руска намеса и шпионаж у нас, е постановка.    \"Димната завеса се прави така, че всеки да привиди определени причини за шашкъниите, които нашите властници правят. Сега имат да решават вътрешни проблеми на една кампания, за да си привлекат тези, които им трябват от реквизита\", каза тя.  \"Тука ще се получи един много хубав ефект - русофилите ще получат самочувствие. А за пред света ние сме лоялни европартньори\", допълни Инджова.    Този, който взима заеми, най-сигурно бива заробван, категорична е Ренета Инджова.    \"Международният валутен фонд в периода на създаване на демократичната източноевропейска общност преди 30 години игра много коварна роля в прехода, в създаването на пазарната икономика. Заедно със Световната банка бяха онези подкукоросници на неправилни действия, които страните извършиха, раздавайки им заеми\", каза още Ренета Инджова.  ", "date": "2019.09.21", "title": "Ренета Инджова: Русофилите ще получат самочувствие от шпионския скандал"}
{"url": "http://epicenter.bg/article/Zaharieva-zaminava-za-Nyu-York-za-uchastie-v-74-tata-sesiya-na-Obshtoto-sabranie-na-OON/193300/2/0", "text": "Вицепремиерът и министър на външните работи Екатерина Захариева заминава за Ню Йорк, където от 23 до 26 септември 2019 г. ще участва в 74-тата редовна сесия на Общото събрание на ООН. Основните въпроси в дневния ред на тазгодишната сесия на ОС на ООН включват мир и сигурност, изкореняване на бедността, качественото образование, борба с климатичните промени и приобщаване.    Вицепремиерът Екатерина Захариева ще участва на 23 септември в Среща на върха по климата, чиято цел е да се засили изпълняването на ангажиментите, поети по силата на Парижкото споразумение по климата. На 24 септември външният ни министър ще бъде на откриването на Общия дебат на 74-тата сесия на ОС на ООН, ще представлява България в Среща на високо равнище по ситуацията в Сирия, организирана от ЕС. На 25 септември Екатерина Захариева ще участва в Конференция по чл. 14 за ускоряване на влизането в сила на Договора за всеобхватна забрана на ядрените опити (ДВЗЯО).    Екатерина Захариева ще проведе и редица двустранни и многостранни срещи, сред които четиристранна среща между външните министри на България, Гърция, Румъния и Хърватия (т.нар. формат Б4), неформална среща на министрите на външните работи от страните участнички в Процеса за сътрудничество в Югоизточна Европа (ПСЮИЕ), неформална среща на Съвета на министрите на външните работи на държавите-членки на Организацията за черноморско икономическо сътрудничество (ЧИС).    На 25 септември Екатерина Захариева е поканена на Трансатлантическа вечеря на министрите на външните работи, чийто домакин е държавният секретар на САЩ Майк Помпео. В същия ден външният ни министър ще открие и съпътстващо сесията на ОС на ООН събитие, посветено на деинституционализацията и под надслов „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“.    На 26 септември външният ни министър ще се срещне с изпълнителния директор на УНИЦЕФ Хенриета Фор, ще участва и в събитие, посветено на „Алианс на мултилатерализма“. Тази инициативата, подкрепена от министър Захариева, е лансирана от министрите на външните работи на Германия и Франция Хайко Маас и Жан-Ив Льо Дриан.", "date": "2019.09.21", "title": "Захариева заминава за Ню Йорк за участие в 74-тата сесия на Общото събрание на ООН"}
{"url": "http://epicenter.bg/article/Pastorat-na-Polfriyman--Ima-pravo-na-vtori-shans--zashtoto-yasno-osaznava-kakvo-se-e-sluchilo-/193302/2/0", "text": "Вчера Джок Полфрийман напусна предсрочно софийския затвор. Там австралиецът излежаваше 20-годишна присъда за убийството на студента Андрей Монов през 2007 г.    Това стана възможно благодарение на решението на Софийския апелативен съд. Последва остра политическа реакция, а бащата на убитото момче - Христо Монов, каза, че съдът се е опозорил.   \"Джок Полфрийман не отрича това, което се е случило. Въпросът е, че иска да каже, че не го е направил умишлено и не е искал да извърши убийство.\" Това каза в \"Тази събота\" пастор Иводор Ковачев, капелан на Централния софийски затвор, който през цялото време е общувал с него.    \"Определено не очакваше да бъде пуснат на свобода. Беше отчаян. Дори той самият каза, че има чувството, че е в депресия\", каза пасторът.    \"Според мен той има право на втори шанс, защото ясно осъзнава какво се е случило. Тежи му на съвестта, защото не е искал да го направи. Подсъзнателно се стреми да прави повече добро, за да може по някакъв начин да заличи злото, което се е случило. Това е човек, който гледа напред в бъдещето и иска да започне живота си отначало\", каза още пастор Иводор Ковачев.    \"Аз не съм в ролята на негов защитник тук, а човек, който работи с хора. Написах това, което виждам. Аз виждах постоянство - всяка седмица се явяваше на групите, с които работя. Интерес относно етика, ценности и вяра. С това свидетелстваше, че иска нещо по-добро да се случи с него\", допълни пасторът.  ", "date": "2019.09.21", "title": "Пасторът на Полфрийман: Има право на втори шанс, защото ясно осъзнава какво се е случило!"}
{"url": "http://epicenter.bg/article/GERB--Manolova-pokazva-uchudvashta-nekompetentnost-za-obshtestvenite-porachki/193310/2/0", "text": "От групата на ГЕРБ в Столичния общински съвет излязоха с позиция относно изявленията на кандидата за кмет на София Мая Манолова за обществените поръчки.           ", "date": "2019.09.21", "title": "ГЕРБ: Манолова показва учудваща некомпетентност за обществените поръчки"}
{"url": "http://epicenter.bg/article/Zadarzhaha-v-Gartsiya-livanets--kogoto-Interpol-tarsi-34-godini-/193330/7/0", "text": "Бреговата охрана на гръцкия остров Миконос задържа ливанец, издирван 34 години от Интерпол за отвличане на самолет и убийството на американски офицер. Това съобщи БНР.   Арестуваният мъж е предаден на гръцката прокуратура. Очаква се той да бъде екстрадиран в САЩ, където ще бъде съден за тероризъм.    При рутинна проверка на круизен кораб, акостирал на остров Миконос, гръцките гранични власти задържаха ливански гражданин. Оказало се, че мъжът е бил издирван от 34 години с червена бюлетина на Интерпол.    Ливанецът е обвинен в отвличане на самолет и в убийство на американски военен, пътувал в същия самолет по линията Атина – Рим през 1985 година. Тогава двама ливанци, въоръжени с автомати и гранати, принуждават екипажа да промени посоката и приземяват самолета в Бейрут.    Те освобождават няколко от пътниците, сред които е и известният гръцки певец Демис Русос. На борда пътува и американски гражданин, офицер от флота, който прави опит да обезоръжи терористите. Разстрелват го на летището.    Останалите пътници са спасени след преговори с американското правителство. В продължение на 34 години американските власти издирват в цял свят терориста. Той се качва на кораба за Миконос, като след това е трябвало да продължи за Турция.    Гръцките гранични власти арестуват ливанеца на пристанището в Миконос и го предават на прокуратурата.  ", "date": "2019.09.21", "title": "Задържаха в Гърция ливанец, когото Интерпол търси 34 години!"}
{"url": "http://epicenter.bg/article/Dzho-Kenedi--vnuk-na-Robart-Kenedi--se-vklyuchi-v-predizbornata-nadprevara-za-Senata/193335/7/0", "text": "Американският конгресмен Джо Кенеди се включи днес в предизборната надпревара за Сената, предаде БТА, цитирана от Новини.бг.    Демократът от Масачузетс официално обяви кандидатурата си в имейл преди проява в Бостън.    Джо Кенеди е внук на Робърт Кенеди и праплеменник на някогашния президент на САЩ Джон Кенеди. Той е първият член на най-известната политическа династия в Америка, който се кандидатира за Сената, откакто неговият прачичо Едуард Кенеди направи това през 1962 г.    Джо Кенеди ще се изправи срещу настоящия сенатор Едуард Марки на първичните избори догодина. ", "date": "2019.09.21", "title": "Джо Кенеди, внук на Робърт Кенеди, се включи в предизборната надпревара за Сената"}
{"url": "http://epicenter.bg/article/Dragomir-Stoynev--Maya-Manolova-e-lyavo-orientiran-chovek--Ne-mozhe-da-specheli-Sofiya-bez-BSP-/193295/2/0", "text": "„През март месец имаше изключително важно гласуване в парламента , от което зависеше съдбата на Балканския газопровод. Това беше ключов момент, защото тази тръба можеше да мине през Гърция и да ни заобиколи. Тогава от БСП подкрепихме минаването на газопровод през България и показахме, че можем да защитаваме националния интерес“.   Това заяви зам.-председателят на ПГ на \"БСП за България\" и член на ИБ на БСП Драгомир Стойнев пред БНТ.   „Радвам се, че този проект се осъществява, въпреки че преди се говореше за 63 милиарда кубика газ , а сега за 15 милиарда. Можехме да имаме директна доставка на природен газ, а сега ще зависим от Турция“, допълни той.    Относно скандалите в БНР Стойнев коментира, че неслучайно България е на 111-то място по свобода на словото, а през 2008 година сме били на 51-во място. „Само си представете държава, където арестуват журналисти, уволняват ги, водят ги с белезници, арестуват фотографи. Какво ще си помислим за тази държава – че е в авторитарен режим“, каза социалистът.   Той припомни, че директорът на БНР се избира от СЕМ. „Да не забравяме, че управляващите избраха член на СЕМ от тяхната квота, която е завършила Аграрна икономика с 3.89“, допълни Драгомир Стойнев.    Стойнев заяви, че БСП прави всичко възможно Мая Манолова да стане кмет на София. „Мая Манолова е закърмена с левицата и тя е ляво ориентиран човек. Тя в момента привлича всички разочаровани хора. Но Мая Мая Манолова не може да спечели София без гласовете на БСП“, изрази мнение той.    Относно ситуацията с варненската организация на БСП, Стойнев коментира, че това е част от промяната, която ръководството иска да наложи в партията. „Когато човек е загубил доверието на ръководството, е нормално да се оттегли. Има едно изключително малко шумно мнозинство, което постоянно работи срещу ръководството на партията докато ние се борим срещу статуквото в управлението. Те не желаят промяната, която налагаме в момента – едно младо поколение политици, което дава шанс на БСП да спечели областни градове“, коментира народният представител.    По темата за освобождаването от ареста на Джок Полфрийман, Стойнев заяви,че като политик не може да коментира съдебната система, но го прави като гражданин. „Познавам бащата на това момче и разбирам каква е болката и мъката. Това е в ущърб на цялото общество“, завърши Драгомир Стойнев.", "date": "2019.09.21", "title": "Драгомир Стойнев: Мая Манолова е ляво ориентиран човек. Не може да спечели София без БСП!"}
{"url": "http://epicenter.bg/article/Dzhambazki--Ako-mi-se-doveryat-sofiyantsi--shte-napravim-vsichko-vazmozhno-da-nyama-gey-paradi-/193319/2/0", "text": "Съдебни решения не се обсъждат. Но обсъждаме политическото решение на един съдия. Най-тежките престъпления последните няколко години за съжаление се извършват от хора с няколко присъди. Очевидно не са се поправили. Тези хора вместо да бъдат там, където не могат да навредят са на свобода заради такива съдии.   Това каза в предаването „Офанзива с Любо Огнянов” по \"Канал 3\" кандидатът за кмет на София от ВМРО Ангел Джамбазки. Той заяви това относно пускането на австралиеца Джок Полфрийман, осъден за убийството на студента Андрей Монов.    \"Ще вкараме всички сили за кметското място. Аз имам 7 години опит като общински съветник. Знаем какво може да се промени. Убедени сме, че ако имаме кметското място ще се борим за това, което иска народа. Ще минем през циганските катуни и ще стигнем до местата за паркиране. Ние вярваме, че трябва да се обърне внимание на кварталите, да има светлини и камери, както и доброволни патрули нощно време. Ще има разговор със Софийска вода и Топлофикация. Ние отиваме да спечелим изборите\", каза Джамбазки относно номинирането му за кмет на София.    Ако получа доверието на софиянци ще направя всичко възможно да няма гей-паради, защото тяхното място не е в столицата, категоричен беше Джамбазки.    Вицепремирът и лидер на ВМРО Красимир Каракачанов пък сподели:    \"Определено е гавра пускането на Джок Полфрийман. Той се държа изключително нагло по време на съдебния си процес. За да го пуснеш предсрочно би трябвало да имаш мотиви, че се е променил, а това не вярвам да се е случило. Това е гавра към паметта на момчето и неговите родители. Не разбирам това, че убийци и насилници имат права. Този извратен начин на мислене е причината за едно подобно съдебно решени, като не изключвам и натиск. Помните, че Хелзинския комитет го беше обявил за личност на годината. За съжаление това е реалността в България.\"   \"Аз не отричам правото на БСП да издига Мая Манолова, както и на ГЕРБ да издигне Йорданка Фандъкова, тогава защо е проблем Ангел Джамбазки да е кандидат? В София живее 30% от населението на държавата. Не мога да отрека, че София се развива и, че тя като кмет направи нещо. Ние сме държава, която трябва да се управлява към интересите на българските граждани. На нас не ни харесва как започва кампанията- всеки се джафка\", каза още той.    \"Аз мисля, че по-добър кмет от Йорданка Фандъкова може да бъде Ангел Джамбазки. София има нужда от твърда ръка и от една малко по-смела промяна. Ако ме питате като политик и историк какви са моите убеждения - те са по-скоро десни, но в България това е много размито. Ние показваме една алтернатива. София не е само центъра\", заяви Каракачанов.", "date": "2019.09.21", "title": "Джамбазки: Ако ми се доверят софиянци, ще направим всичко възможно да няма гей-паради!"}
{"url": "http://epicenter.bg/article/Rumen-Gechev--Vyarvame-vav-vazmozhnostite-na-Maya-Manolova-/193320/2/0", "text": "Тръбичката, която ще минава през България, ще докара през нея 17 млрд. кубически метра. Това разклонение от Турски поток ще замести тръбата, която и сега минава. Със създаването на този обиколен маршрут ще имаме повече от нищо, но това е трагично. Не мога да се гордея с това, че през страната щяха да минават 60 млрд. кубически метра, а сега ще стигнем до 17 млрд. и други за трети страни. Загубихме „Южен поток”. Това, което в момента е подписано, в следващите 10 години няма да получим една стотинка. Ние ще доплащаме към транзитните такси.   Това заяви в предаването „Офанзива с Любо Огнянов” по \"Канал 3\" депутатът от БСП Румен Гечев относно изграждането на Балкански поток.   Гечев отговори и на въпроси, свързани с реализацията на проекта АЕЦ \"Белене\". \"Въпроса е дали 1, 5 или 10 кандидати отговарят на условията. Китай като участва във Великобритания, ние ще се правим на по-големи католици от папата ли? Там се наливат милиарди паунда за нова централа\", каза Гечев по повод заявката и на китайска фирма за стратегически инвеститор и факта, че Китай инвестира в ядрената енергетика на Великобритания.    \"В момента не е имало и няма как да има губеща атомна централа в света. Всякакви твърдения, че точно нашата централа е губеща е безумно твърдение. Призовавам всички въпреки различията да довършим този проект в името на страната\", каза още той относно „АЕЦ Белене”.  \"Мая Манолова е подкрепена от нас без никакви колебания. Какво по-логично и по-подходящо от това да е подкрепена от десни организации?! Те не подкрепят визията на БСП. Ние вярваме в нейните възможности\", заяви Гечев.", "date": "2019.09.21", "title": "Румен Гечев: В БСП вярваме във възможностите на Мая Манолова!"}
{"url": "http://epicenter.bg/article/Hamid-Hamid--DPS-shte-specheli-vtori-oblasten-grad-oshte-na-parvi-tur/193323/2/0", "text": "Вчера правна комисия прие четири законопроекта на първо четене, внесени от различни парламентарни групи. Ако се поставите на мястото на близките на жертви от тежки престъпления, едва ли има възмездие, което да ги удовлетвори. Винаги ще има недоволни от присъдите. Важното е съдът да произнася своите присъди, абстрахирайки се от емоциите на близките на жертвите.   Това каза в предаването „Офанзива с Любо Огнянов” по \"Канал 3\" заместник-председателят на групата на ДПС Хамид Хамид.    \"Обществените нагласи са такива, че се иска премахване на съкратеното следствие. Смятам, че за тежки престъпления като убийство, тежки телесни повреди, блудство и изнасилване не трябва да се прилага това. Той не може да бъде премахнат за по-леките престъпления, защото дава своите резултати. Съгласни сме и на второ четене да подкрепим текстовете. Смятам също, че трябва да се увеличат присъдите за блудство\", каза още той.    \"Трябва да се върнем назад в първите години на детето, където ранното отпадане от детска градини и училище е предпоставка за ранно сключване на брак. Смятаме, че нашето предложение за безплатни детски градини за всички, ще намалят тези случаи. Посочили сме от къде могат да дойдат парите за това и виждаме разбиране в тази посока\", категоричен беше заместник-председателят на групата на ДПС.    \"Гледах репортажи от протестите срещу Иван Гешев, организирани от обвиняеми и подсъдими лица, едни олигарси, които се говори, че са много богати и са забогатели на гърба на българския народ. Не мисля, че българското общество ще им предостави шанс да си избират главен прокурор. Това са платени протести. Не би трябвало избора на главен прокурор да се политизира, призовавали сме за това много пъти, защото това е избор на независимата съдебна система\", посочи Хамид Хамид.  \"Всеки актуален избор - било то местни, президентски, или парламентарни избори е една момента снимка на актуалната политическа обстановка и ако има рязка промяна на нагласите в обществото, то несъмнено, държавата се изправя пред нова политическа обстановка. Аз не очаквам чак толкова рязка промяна в страната, но допускам изненади в някои градове. Несъмнено в София е изключително интересно. Само кметът на София не е достатъчно за политическа промяна, но ако има промяна и в други големи градове, партиите ще трябва да се замислят\", заяви още той.   Хамид Хамид отговори и на въпроси, свързани с предстоящите местни избори. Движението сега има един кмет на областен център - Хасан Азис в Кърджали. \"Амбицирани сме да изберем наш кмет от ДПС поне в още един областен град в северна България, но нека общината да остане в тайна. Като народен представител от Шуменската област, но и като народен представител от ДПС ще бъда ангажиран за всички области, включително и за тази област за която говорим. Мислим, че ще се справим още в първи тур. Относно Пловдив - мисля, че той ще падне на първи тур и ще бъде спечелен от кандидата на ГЕРБ, защото не мисля, че организациите, които издигат г-н Атанасов ще се справят\", каза Хамид Хамид.", "date": "2019.09.21", "title": "Хамид Хамид: ДПС ще спечели втори областен град още на първи тур"}
{"url": "http://epicenter.bg/article/Maya-Manolova--Ne-se-borya-za-vlast--a-iskam-grazhdanite-da-badat-ovlasteni/193324/2/0", "text": "Не съм против партия ГЕРБ, а против модела на управление в София, заяви в предаването \"Офанзива с Любо Огнянов\" по Канал 3 гражданският кандидат за кмет на София Мая Манолова.   \"Нямам ангажимент към никоя партия да изпълнявам нейната програма. Аз съм граждански кандидат и моята програма ще бъде представена в понеделник. Имаме предложения, както от десни, така и от леви партии. Аз съм съобразила моите предложения с някои програми защото съвпадат\", бе категорична Манолова.   Бившият омбудсман и бивш дългогодишен депутат от БСП отговори на серия въпроси, свързани с това чии кандидат е, на БСП или не.   \"Аз не съм кандидат на БСП, а граждански кандидат. Аз не се боря срещу партия ГЕРБ, а срещу модела, по който се управлява София. Ако някой управлява утре по същия начин, ще изляза и срещу него. През тези четири години, в които не съм била партиен член показах, че мога да работя и с леви, и с десни, и с безпартийни хора. Моята кауза е София\", изтъкна тя. \"Решението да се кандидатирам постепенно зрееше. Мога да покажа, че един кмет може да работи на 100% за своите граждани. Промяната идва от София\", каза още тя.   Манолова коментира и твърденията, че без подкрепата на БСП няма да спечели изборите. \"Благодарна съм за всяка подкрепа, но разчитам на гражданите“, заяви тя.  „Не се боря срещу ГЕРБ, а срещу начина, по който се управлява София“, подчерта бившият омбудсман на републиката.  „Не се боря за власт, а искам гражданите да бъдат овластени. Нямам намерение да правя политически проект. Начинът, по който се управлява София ще даде първия тласък. Промяната ще тръгне от София“, каза още Мая Манолова.     Манолова разкритикува обществените поръчи, които обявява месец преди изборите Столичната община. \"С темповете, с които е започнал екипът на г-жа Фандъкова, е обявил обществени поръчки за 700 милиона лева. Истинската тема е за начина, по който ГЕРБ харчи по този непрозрачен начин публичните пари. С процедурите, които се започват сега, следващият кмет ще бъде с вързани ръце\", е мнението, което Мая Манолова изрази в предаването \"Офанзива\" по Канал 3.  Тя смята, че обявените обществени поръчки са насочени към определени фирми-изпълнители.    \"Парите на гражданите се харчат непрозрачно. Правят се ремонти на ремонтите. Освен това Столична община е обрасла от приятелски кръг. Моделът на управление е порочен. Обявяват се обществени поръчки, за които кандидатства по един кандидат, който е бил глобяван за несвършена работа\", подчерта кандидатът за кмет на София.   ", "date": "2019.09.21", "title": "Мая Манолова: Не съм против ГЕРБ, а против модела на управление в София"}
{"url": "http://epicenter.bg/article/Toma-Bikov--Premierat-useshta-dinamikata-v-politikata-i-se-stremi-GERB-da-e-adekvatna-na-vremeto/193326/2/0", "text": "Традицията десницата да спечели изборите в Пловдив ще бъде продължена. Не бива да се подценява нито един град. Това ще бъде едно състезание на идеи. Това каза депутатът от ГЕРБ Тома Биков в предаването \"Офанзива\" по Канал 3.    \"Ако не положим необходимите усилия, можем да загубим всеки град. Трябва да убедим гражданите, че сме по-добрите. Нищо не се получава даром“, каза Биков и прогнозира, че ГЕРБ ще има 20 областни града.    „В много градове кметовете на ГЕРБ управляват 2-3 мандат и това е много голяма тежест. Те си знаят отговорността“, добави той.    Тома Биков коментира думите на бившият втори в ГЕРБ Цветан Цветанов от по-рано днес, че имало силово наложени кметове. „Има номинации в местните структури, които се одобряват от Изпълнителната комисия и от премиера Борисов. Не знам на каква база е анализът му. Това са хипотетични изказвания. Ако желае – да каже конкретно, но не това е най-важното. Нормално е той като настоящ анализатор, г-н Цветанов, да демонстрира по-хладно отношение към лидерите. Премиерът усеща много добре динамиката в политиката и се стреми ГЕРБ да е адекватна на времето. Ние не сме статична партия, а се променяме“, подчерта представителят на ГЕРБ.    „Г-жа Фандъкова може ясно да покаже какво е направила. Грешките ѝ са част от нейния образ, но за разлика от други кметове, по време на управлението ѝ София се развива с бързи темпове, дори прословутият ремонт на ул. „Граф Игнатиев“. София се променя. Г-жа Фандъкова има един много сериозен опит като кмет и една зададена посока, която ще бъде продължена, но с нов екип. София сега има други проблеми и нови предизвикателства“, каза още Биков. ", "date": "2019.09.21", "title": "Тома Биков: Премиерът усеща динамиката в политиката и се стреми ГЕРБ да е адекватна на времето"}
{"url": "http://epicenter.bg/article/Voennosluzheshti-ot-Suhopatnite-voyski-unishtozhiha-otkrit-nevzriven-boepripas-v-Kyustendilsko-/193327/2/0", "text": "Военнослужещи от Сухопътните войски изпълниха задача в помощ на населението като унищожиха намерен невзривен боеприпас днес, 21 септември. Това съобщиха от пресцентъра на Министерството на отбраната.   Модулното формирование от Трети механизиран батальон - Благоевград, от състава на Бригадното командване, с ръководител капитан Борислав Войнов, е действало след отправено искане от МВР и по заповед на командира на Сухопътните войски по сигнал за намерена корозирала граната тип „лимонка“ край язовирната стена на язовир Дренов дол, област Кюстендил. На място военнослужещите са извършили разузнаване и унищожаване на открития невзривен боеприпас.   ", "date": "2019.09.21", "title": "Военнослужещи от Сухопътните войски унищожиха открит невзривен боеприпас в Кюстендилско "}
{"url": "http://epicenter.bg/article/Ne-e-za-vyarvane--Vizhte-kak-pazaruva-Merkel/193328/2/0", "text": "Поетесата Маргарита Петкова пусна във фейсбук профила си снимка, на която тя и актрисата Нона Йотова пазаруват в Берлински супермаркет, а на втори план се вижда канцлерът на Германия Ангела Меркел, която върши същото. Сама.   Петкова коментира снимката с руския израз \"Опять попали в газету\". И още: \"На пазар в Берлин. Видни личности в квартална бакалия. Е, събрахме се! Нема “Бойко”, да живее международното пазаруване!\"   Публикацията й веднага събра десетки коментари във фейсбук, в много от които се изразява учудване, че никъде не се вижда охраната на канцлера Меркел.   Новината веднага бе подхваната от българските медии.   В друг пост поетесата обяснява защо е била в столицата на Германия. \"Чудесната инициатива на Arttheater Katja Kostova и BKI in Deutschland “Известни актьори четат съвременни български автори” събра българи не само от Берлин, но и специално пристигнали за събитието почитатели на българската култура от Лайпциг, Потсдам и Хамбург. Специални благодарности на Нейно Превъзходителство г-жа Елена Шекерлетова, посланик на РБ в Германия, която удостои с присъствие събитието, на композитора и председател на СБК, отложил специално завръщането си в България, на съпругата му Мариана Минкин - дипломат в ФРГ, на Мария Стоянова, бивш председател на СЕМ, както на всички служители на посолството ни, на официалните представители на институции и организации и многобройната публика, отделила от времето си за да бъдем заедно\", написа тя в социалната мрежа.    ", "date": "2019.09.21", "title": "Не е за вярване! Вижте как пазарува Меркел"}
{"url": "http://epicenter.bg/article/Vav-Veliko-Tarnovo-zapochvat-tarzhestvata-za-111-godini-ot-obyavyavaneto-na-nezavisima-Balgariya/193332/2/0", "text": "С откриването на 13-ия Международен фестивал на военните оркестри тази вечер във Велико Търново започнаха честванията на 111-ата годишнина от обявяването на независимостта на България, съобщи БНР.    Тази година в старата столица се представят пет военни оркестъра от Алжир, Румъния и България. По традиция концертите на музикантите под пагон са част от празничната програма във Велико Търново за Деня на независимостта.    Полковник Иван Маламов, ректор на Националния военен университет „Васил Левски“, откри фестивала, припомняйки, че старата столица е първият български град, където е засвирил военен оркестър преди 140 година при приемането на Търновската конституция:    „Тази музика продължава да звучи и днес. Тя е символ на доблестното войнство, на силата и мощта, изковани с ум, оръжие и победи. Военното музикално изкуство ни обединява, прави ни едновременно национално самобитни и горди от общата ни европейска идентичност\".", "date": "2019.09.21", "title": "Във Велико Търново започват тържествата за 111 години от обявяването на независима България"}
