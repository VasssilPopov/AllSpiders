{"url": "http://epicenter.bg/article/Borisov--Nadyavam-se-Turtsiya-da-se-izvini--Namesa-v-politikata-na-druga-strana-e-nedopustima-/178901/2/0", "text": "  Това заяви премиерът Бойко Борисов на съвместен брифинг след Четиристранната среща на високо ниво, която се проведе днес следобед в Букурещ.   Това ще стане по време на среща българския пример с вицепрезидента на Турция в Букурещ.   \"Намесата във вътрешните работи, на която и да е държава, е много лош сигнал, лошо възпитание и винаги поражда изключително големи конфликти\", категоричен бе Борисов   Фуат Октай е поканен от румънска страна на пленарната вечеря след насрочения за днес четиристранен формат на Балканската среща между България, Гърция, Румъния и Сърбия.    По думите му Турция е в контакт със София за намиране на решение за дълговете на Главното мюфтийство. Според турския външен министър предложените поправки в Закона за вероизповеданията са били срещу всички видове основни права и свободи и нарушавали правата.   Изказването на външния министър на Турция Мевлют Чавушоглу, че след тяхна намеса е променен законът за вероизповеданията у нас, предизвика гнева реакция в София. То е \"неприемливо\", заяви вицепремиерът и министър на външните работи Екатерина Захариева по повод напрежението, което създаде изказването на турския ѝ колега.", "date": "2019.03.29", "title": "Борисов: Надявам се Турция да се извини! Намеса в политиката на друга страна е недопустима!"}
{"url": "http://epicenter.bg/article/Korneliya-Ninova--Izyavlenieto-na-Chavushoglu-e-gruba-namesa-vav-vatreshnite-ni-raboti---VIDEO--/178832/2/48", "text": " Това заяви председателят на БСП Корнелия Нинова на извънредна пресконференция. Тя припомни думите на турския външен министър, че Анкара се е намесила по повод промените в закона за вероизповеданията и отбеляза, че вчера НС прие окончателния вариант, при който остава възможността за финансирането им от чужди държави.   „Днес свиках извънредно заседание на Изпълнителното бюро, на което обсъдихме въпроса със Закона за вероизповеданията и изявленията на външния министър на Турция. За нас то е недопустима намеса във вътрешните работи на България. Конкретно ще прочета в какво се изразява тази намеса: „Проектът на България за поправки в религиозния закон беше срещу всички видове основни права и свободи и нарушаваше правата. Турция беше принудена да се намеси и се наложи България да внесе промени“.\", цитира Корнелия Нинова.   \"Външният министър посочва: „Главното Мюфтийство има някои дългове, в замяна на тях искаха да продадат собствените му имоти. В опит да се намери решение, той отново се е свързал със София“. Разговорите и намесата е била многократна, не единична. На 6 март тук за пръв път алармирахме за сделката ГЕРБ – ДПС по Закона за вероизповеданията. Вчера този закон се прие, както знаете“, заяви Нинова.   Според нея по-важното е, че е останала възможността за финансиране от чужди държави на вероизповеданията.  „Видно е от изявлението на външния министър на Турция – тези две неща са свързани. Намеса от страна на чужда държава - промяна в Закон. означава, ", "date": "2019.03.29", "title": "Нинова: Главният прокурор да започне разследване за намеса на чужда държава във вътрешните дела "}
{"url": "http://epicenter.bg/article/Premierat-Borisov-shte-provede-sreshta-s-vitseprezidenta-na-Turtsiya-Fuat-Oktay/178861/2/0", "text": "Премиерът Бойко Борисов ще изрази острата позиция на страната ни относно изказването на турския министър на външните работи Чавушоглу.   Това ще стане по време на среща българския пример с вицепрезидента на Турция в Букурещ.   Фуат Октай е поканен от румънска страна на пленарната вечеря след насрочения за днес четиристранен формат на Балканската среща между България, Гърция, Румъния и Сърбия.   Припомняме, в сряда по време на предизборен митинг Чавушоглу заяви, че Анкара се е намесила в поправките на Закона за вероизповеданията. По думите му Турция е в контакт със София за намиране на решение за дълговете на Главното мюфтийство. Според турския външен министър предложените поправки в Закона за вероизповеданията са били срещу всички видове основни права и свободи и нарушавали правата.   Изказването на външния министър на Турция Мевлют Чавушоглу, че след тяхна намеса е променен законът за вероизповеданията у нас, предизвика гнева реакция в София. То е \"неприемливо\", заяви вицепремиерът и министър на външните работи Екатерина Захариева по повод напрежението, което създаде изказването на турския ѝ колега. Днес посланикът на Турция у нас е извикан в Министерството на външните работи.  Лидерът на БСП Корнелия Нинова в остро изявление поиска:    Към този момент официална реакция от държавния тлава няма.  ", "date": "2019.03.29", "title": "Борисов ще протестира пред вицепрезидента на Турция Фуат Октай за изявлението на Чавушоглу"}
{"url": "http://epicenter.bg/article/Krasimir-Valchev--Obrazovatelnata-sistema-shte-se-promenya/178879/2/0", "text": "В четири висши училища има специалности, свързани с изкуствения интелект. Тук не е толкова важен въпросът как той ще промени системата на образованието, а как системите на образованието трябва да се променят, за да подготвим достатъчно хора за тази мащабна трансформация, която предстои. Това каза министърът на образованието Красимир Вълчев по време на международната конференция „Educate to create 2019” в София Тех Парк, предаде БГНЕС.   „ Няма съмнение, че следващата голяма вълна не само от технологични, но и обществена трансформация ще бъде свързана с изкуствения интелект. Системата на образованието трябва да подготви младите хора да бъдат създатели. И дигитални създатели, но въобще създатели”, каза още министърът.   Изкуственият интелект ще замени голяма част от висококвалифицирания труд и периметърът на човешкия труд ще се стесни, твърди министърът.   “ Системите на висшето образование трябва да направят така, че младите хора да придобият т.нар. преносими компетентности, които ще ги отличават от машините. Това означава да се променят учебните програми във висшите училища и методите на преподаване, както и да се променят системите на оценяване. Висшето образование трябва да се променя”, обясни Вълчев.   По думите му голяма част от разработването на изкуствения интелект ще изисква задълбочена научна работа и тук въпросът е дали около българските висши училища да се организират центрове, в които да се разработва изкуствен интелект.   „ С промените, които предвиждаме в Закона за висшето образование ще се отвори нормативна възможност да финансираме национални програми във висшето образование. По този начин ще използваме финансовия инструмент да стимулираме висшите училища да направят конкретни дейности. По същия начин използваме и средства от ОП „Наука и образование за интелигентен растеж“, каза той.   Министър Вълчев каза, че изкуственият интелект се свързва най-вече с технологиите и инженерните специалности, но всъщност той в най-голяма степен ще обединява всички области на познанието като знания в областта на социалните, стопанските, правните науки, хуманитарните – биологията, етиката, но преди всичко ще е свързан с дигиталната креативност.   „ С изкуствения интелект ние ще моделираме не само работни алгоритми и производствени процеси, но малко или много ще моделираме обществено отношение, обществено развитие и затова е необходима тази интердисциплинарност“, заяви образователният министър и добави, че предстои да разработят Национална научна програма в областта на изкуствения интелект.   На въпрос какво ще работят тези, които не се занимават с разработването на изкуствения интелект, Вълчев каза, че той ще засегне предимно висококвалифицирания труд, а останалите трябва да се научат да учат.   Българският комисар по цифрова икономика и цифрово общество Мария Габриел каза, че Европа не инвестира в технологии толкова, колкото САЩ и Китай.   „ Факт е, че Европа за първи път не е в центъра на технологична революция. Европа изостава. Европа не инвестира толкова, колкото инвестира Китай или САЩ, но точно в областта на изкуствения интелект Европа има своите силни страни. И сега е моментът, в който инвестирайки стратегически, поставяйки на преден план това, което може да бъде добавената стойност на нашия подход, а именно въпросите за компетенциите, въпросът за отражението върху на пазара на труд, може Европа да заяви ясно своята позиция“, каза еврокомисарят.   Тя добави, че Европейската комисия е увеличила със 70% инвестицията в изкуствен интелект за периода 2018-2020 г.   „ Намерението ни е за следващия период 2021-2027 по 1 млрд. да бъдат годишно инвестициите, като целта е публично-частното партньорство да носи по 20 млрд. инвестиция в изкуствен интелект всяка година“, обяви тя и добави, че до лятото на тази година ще бъде открита европейска платформа, която ще разполага с 20 млн. евро и ще събира идеи от цял свят.   Габриел обяви, че е бил създаден Европейски алианс по изкуствен интелект и, че за няколко месеца към него са се присъединили над 2500 участници.   Тя припомни, че предложението ѝ за създаването на новата програма „Цифрова Европа“ върви към реализиране. „Програмата е с бюджет 9 млрд. евро, от които 2.5 млрд са за изкуствен интелект. Другите области са за киберсигурност, високи цифрови умения , където за първи път се отделят 700 млн. евро, за да може да позволим на висшето образование да обучи специалистите по изкуствен интелект“, заяви еврокомисарят.  ", "date": "2019.03.29", "title": "Красимир Вълчев: Трябва да се променят учебните програми във вузовете и методите на преподаване"}
{"url": "http://epicenter.bg/article/Denitsa-Zlateva-za-izkazvaneto-na-Chavushoglu--Reaktsiyata-na-Balgariya-tryabva-da-e-izklyuchitelno-ostra-/178882/2/0", "text": "За първи път толкова ясно се казва, че на Турция се е наложило да се намеси във вътрешните работи на суверенна държава, и то по чувствителна тема, каквато е Законът за вероизповеданията и финансирането им. Реакцията на България сега трябва да е изключително остра. Това заяви заместник-председателят на БСП Деница Златева в предаването „Плюс-Минус\" по Нова телевизия.  „На едно от последните заседания на КСНС се постигна консенсус да не се допуска външно финансиране на вероизповеданията. В закона, който беше приет вчера, е гарантирано държавно финансиране на вероизповеданията, но в същото време вратичката за външно финансиране под формата на дарения не е затворена. Основният ни призив е към премиера Борисов да каже оказван ли е натиск, към кого е оказван натиск”, каза още тя.  „Турция е наш съсед, а България трябва да развива добросъседски отношения с всичките си съседи”, коментира Златева.  „Първоначалният вариант на законопроекта, на който ние бяхме съвносители, беше да се отхвърли външното финансиране на всички вероизповедания. Около това имаше наистина консенсус. Затова призоваваме президентът да свика Консултативен съвет по национална сигурност и ако е необходимо да се обсъди този въпрос и дотогава да бъде наложено вето”, завърши Деница Златева.", "date": "2019.03.29", "title": "Деница Златева за изказването на Чавушоглу: Реакцията на България трябва да е изключително остра "}
{"url": "http://epicenter.bg/article/Tsvetan-Tsvetanov--Nima-e-moralno-Elena-Yoncheva-da-bade-vodach-na-listata-na-BSP--/178883/2/48", "text": "В България трудно се прави разлика между европейски и национални избори. Ето защо в предстоящата кампания преди изборите за Европейски парламент очаквам разговорите за бъдещето на Европа и за това как гласът ни да се чува по-силно в ЕС да отстъпят място на личните нападки и битовизмите. Това заяви в Боровец зам.-председателят на ГЕРБ и председател на Националния предизборен щаб на партията Цветан Цветанов по време на четвъртия национален форум на Предприемачи ГЕРБ „Българският бизнес: хоризонт Европа“, съобщиха от пресцентъра на партията.  „Твърде вероятно е неделя след като обявим кандидатите на ГЕРБ за членове на следващия ЕП – да започнат да се пишат и говорят небивалици за тях. Сегашните ни представители в местната власт, както и кандидатите ни за местните избори, също очаквам да бъдат сериозно атакувани“, коментира Цветанов. Според него невъзможността на политическите опоненти на ГЕРБ да предложат алтернатива ги принуждава да търсят всевъзможни начини да рушат доверието на гражданите в партията и нейните представители.  „Защо всички кандидати за евродепутати сега не обмислят възможността да подпишат меморандум, в който да са заложени 5 теми от национален интерес, по които всички те ще работят активно и без значение от конфигурацията на следващия ЕП – те няма да се отклонят и ще ги защитават“, предложи зам.-председателят на ГЕРБ. Той обаче отчете, че политическите опоненти на ГЕРБ нямат способността да бъдат съпричастни с националните каузи.  Цветан Цветанов изрази своето учудване как БСП в един момент се разграничават напълно от председателя на ПЕС Сергей Станишев, но впоследствие техните кандидати ще се присъединят именно към ПЕС в ЕНП.  „Българският глас в Европа се чува, когато управляват ГЕРБ и Бойко Борисов. Отличен пример за това беше Българското председателство на Съвета на ЕС, което получи международно признание“, каза още той. Цветан Цветанов обясни, че водещият кандидат на ЕНП за председател на ЕК Манфред Вебер е политик с много опит, който е приятел на България и ще помогне на страната ни в голямата ни цел да станем част от Шенгенското пространство.  „Всички помним как през 2014 г. българските граждани казаха „не“ на БСП и правителството на Орешарски именно на европейския вот. 11% разлика на изборите тогава ни върнаха на власт и ни дадоха възможността отново да се възползваме от европейските фондове и да възстановим доверието към България в Брюксел“, подчерта Цветан Цветанов. По думите му днес държавата е стабилна и се развива непрекъснато, но за да се запази всичко това е нужна победа на европейския вот.  „Днес никой не говори за Европа, за това как да не допуснем пакета „Мобилност 1“ да се приеме, за това да няма Европа на две скорости. Нима е морално Елена Йончева да бъде водач на листата на БСП? Ако тя влезе в ЕП, нейният имунитет веднага ще бъде свален, за да може да продължи разследването срещу нея за пране на пари. Как е възможно човек, който е преследван за това, че е имал офшорна фирма с Цветан Василев, да те обвинява в корупция“, попита зам.-председателят на ГЕРБ.  Цветан Цветанов бе категоричен, че предприемачите са гръбнакът на всяка една икономика. Той обясни, че за да идват нови инвеститори в България е нужна отлична инфраструктура и финансова стабилност.  ", "date": "2019.03.29", "title": "Цветан Цветанов: Нима е морално Елена Йончева да бъде водач на листата на БСП? "}
{"url": "http://epicenter.bg/article/Balgariya-i-Rumaniya-sas-Savmestna-deklaratsiya-za-saglasuvani-deystviya-/178884/2/0", "text": "Съвместна декларация беше приета в рамките на заседанието на правителствата на България и на Румъния в Букурещ. В документа се изразява волята на двете страни да засилят сътрудничеството си в сфери, изискващи съгласувани усилия и общи инициативи по двустранни, регионални, европейски, евроатлантически и международни теми. Това съобщиха от Правителствената информационна служба.  България и Румъния изразяват интерес от засилване на сътрудничеството във всички секторни области от общ интерес, с акцент върху транспорт и енергетика, регионално развитие, туризъм, култура, образование, здравеопазване, селско стопанство.  В декларацията се отбелязва значението на диверсификацията на енергийните доставки по оста Север-Юг, както и ангажимента за завършване на газовата компресорна станция Podisor и осигуряването на оптимални условия за функционирането на газовата връзка България-Румъния с оглед постигането на реверсивен газов поток. Потвърждава се желанието да продължат най-добрите практики при изпълнението на Програмата за трансгранично сътрудничество в рамките на бъдещия финансов период.  Двете правителства приветстват откриването през 2018 г. на нов гранично контролно-пропускателен пункт Добромир - Крушари, който заедно с гранично контролно-пропускателния пункт Кайнарджа - Липница, открит през 2017 г., подпомага свързаността в полза на бизнеса и гражданите.  На регионално ниво се поставя акцент върху насърчаването на европейската перспектива на Западните Балкани, която е приоритет на Румънското председателство на Съвета на Европейския съюз, основавайки се на постиженията на Българското председателство.  Подчертава се също така значението на Южния газов коридор и изграждането на липсващата инфраструктура в Югоизточна Европа, включително на междусистемната газова връзка между Гърция и България, която е ключов участък на Южния газов коридор и е от геостратегическо значение за диверсификация на доставките на газ в региона.  В декларацията се приветства създаването на регионални газоразпределителни центрове, в контекста на европейските цели за създаване на взаимосвързан и интегриран паневропейски газов пазар, насочен към подобряване на сигурността на доставките и диверсификация на източниците на природен газ.  България и Румъния потвърждават ангажираността си по отношение на дебата за бъдещето на Европа, с цел да се допринесе за по-силна, по-единна и по-сплотена Европа. Подчертава се значението на насърчаването на солидарността(кохезията) във всичките й измерения. Двете страни заявяват решимостта си да гарантират вътрешната сигурност на Европейския съюз, по-специално чрез укрепване на външните граници на Съюза, и подчертават във връзка с това, че бързото присъединяване на Румъния и Република България към Шенгенското пространство ще допринесе значително за тази обща задача и отговорност.  На евро-атлантическо ниво двете страни се съгласяват да засилят сътрудничеството и координацията в рамките на Европейския съюз и НАТО, заедно с двустранното сътрудничество в областта на отбраната, включително чрез редовни консултации по въпроси от общ интерес и участие в съвместни учения.   Румъния и България остават изцяло ангажирани с по-нататъшното задълбочаване на отличното си партньорство и тясното си сътрудничество за пълноценнотo постигане на неговия потенциал, в полза на своите граждани, региона и единството на Европа.  ", "date": "2019.03.29", "title": "България и Румъния със Съвместна декларация за съгласувани действия "}
{"url": "http://epicenter.bg/article/Andrey-Raychev--S-ostavkata-na-Tsvetanov-Balgariya-vleze-v-nov-etap/178885/2/0", "text": "ГЕРБ успя да направи две много важни неща - да не сътворят някоя вътрешна каша и донякъде да поемат инициативата. Какъв обаче ще е крайният резултат, ще разберем около 20 април. В момента нагласите в обществото са нестабилни, ето защо е необходимо социологическо проучване около 10 април. Защото крайният резултат не е в Цветанов, Борисов или Нинова, а в главата на обикновения българин. Това коментира социологът Андрей Райчев по повод оставката на зам.-председателя на ГЕРБ Цветан Цветанов като депутат.  ,,Смятам, че цялата тази история около Цветанов е добра за България, защото човек на такъв висок пост беше отстранен заради нетърпимост. С тази оставка на Цветанов България влезе в нов етап'', заяви Райчев.  ,,Не смятам, че този скандал ще бъде последният. ГЕРБ произвежда средно по един скандал на две седмици, така че около 10 април очаквам поредния скандал от тази партия'', прогнозира социологът.  ,,Видях малко повече говорене, отколкото е необходимо. В крайна сметка в такъв момент, при такива настроения беше един нормален брифинг на Цветанов. Но това действително са едни полезни за обществото процеси'', обясни по темата политическият анализатор Георги Харизанов.  ,,ГЕРБ показа, че важен е големият проект. Мисля, че всички знаем, че извън ГЕРБ никой не е направил нещо смислено в политиката'', посочи той.  ,,Вътрешното противоборство в партията е очевидно, но това няма да доведе до вкарване на разделителни линии. Едва ли някакви лобита може да надделяват вътре, а Борисов просто да гледа отстрани мача'', каза Харизанов и допълни, че оставката на Цветанов няма да тушира напрежението.  ,,Очаквам скандалите да продължат. Когато управляваш, си виновен за всичко, в което няма нищо лошо'', завърши политическият анализатор.", "date": "2019.03.29", "title": "Андрей Райчев: С оставката на Цветанов България влезе в нов етап"}
{"url": "http://epicenter.bg/article/-Honda--izletya-ot-E-79-v-Kresnenskoto-defile--nyama-postradali/178826/3/0", "text": "Лек автомобил “Хонда” излетя от пътя в Кресненското дефиле, няма пострадали, нанесени са само материални щети, предаде БГНЕС.   Сигналът за катастрофата е подаден в 7.45 часа тази сутрин. На местопроизшествието са изпратени линейка и пожарна. Водачката на автомобила със софийска регистрация, която е била сама в колата, не е пострадала.   Инцидентът е станал на прав участък, водачката на автомобила губи контрол, минава през насрещната лента и се блъска в края на предпазната ограда. След това излиза от пътя, минава през неравен терен и спира на наклон на сантиметри от орехово дърво.   Причините за пътно-транспортното произшествие се изясняват.   „ Хонда“-та се движи от Симитли към Кресна.", "date": "2019.03.29", "title": "“Хонда” излетя от Е-79 в Кресненското дефиле, няма пострадали"}
{"url": "http://epicenter.bg/article/NSI-udalzhi-sroka-za-godishnite-otcheti-na-firmite-/178843/4/0", "text": "Националният статистически институт удължи срока, в който фирмите могат да подават годишните си отчети, до 5 април. Предишният срок беше първи април, предава БНР.  Причината е хакерската атака към системата за „Бизнес статистика“, заради която три поредни дни имаше няколкочасови сривове на системата. Тя работи вече на пълен капацитет, а само за един ден са подадени 13 000 отчета.  Номерът от годишния отчет пред НСИ принципно е необходим за подаване на данъчна декларация от фирмите. Заради проблема обаче те ще могат да подадат декларация до първи април, а номерата от по-късно подадените отчети ще бъдат изпратени по служебен път.  ", "date": "2019.03.29", "title": "НСИ удължи срока за годишните отчети на фирмите "}
{"url": "http://epicenter.bg/article/Rumen-Hristov--SDS-i-GERB-shte-rabotim-za-vlizane-na-Balgariya-v-Shengen-i-evrozonata-/178842/11/34", "text": "Румен Христов: Добро утро.  Румен Христов: Означава обединяване на усилията на десните формации с цел постигане на по-добър резултат на предстоящите Евроизбори. Ние си даваме ясна сметка, че Европа е изправена пред предизвикателство. От една страна, евроскептици, крайнолеви и крайнодесни. От друга страна, спорът между системните и несистемни партии. Всичко това ни дава основание да се вслушаме в призива на г-н Жозеф Дол, който изпрати едно писмо с апел да намерим възможния път да съберем всички наши гласове и да изпратим, колкото се може повече депутати в групата на ЕНП.    Румен Христов: Политическото споразумение касае нашето виждане за съвместно явяване на тези избори. То не е коалиционно. То касае само изборите за Европарламент. Там поемаме ангажимента да работим в посока влизане на България в Шенген, Еврозона, да работим против това Европа да се развива на различни скорости. Смятаме, че ЕНП като гарант за стабилността не само на Европейския съюз, но до голяма степен и на България е помагала през всички тези години, най-много от всички политически формации заслужава по-голяма подкрепа. Има няколко детайла. Единият детайл е свързан с това кои са местата за Съюза на демократичните сили – 6 избираемо място и 17 символично, което ще бъде заето от нашия главен секретар г-н Илия Лазаров с цел да допринесем за повече гласове. Също така има уточнение по начина, по който ще бъдат изписвани плакати и рекламни материали. Ще присъства логото на ГЕРБ, на СДС и на ЕНП. И това е нещо нормално и логично. Трите формации и по-скоро формацията майка, към която сме – ЕНП – двете формации в България, най-старата – първа членка в ЕНП, и най-голямата, която 10 години не пуска комунистите на власт, да обединят усилията си.    Румен Христов: Аз смятам, че ролята на председателя е да подготви за всички избори по най-добрия начин своята партия, но най-важните избори за една партия, за един председател са парламентарните избори, когато и да са те. Но ние имаме много работа в Съюза на демократичните сили. Аз смятам, че полека лека започваме да си стъпваме на краката, ако мога да използвам този израз. Но работата на председателя и мястото на председателя е тук в България при партията си. Така че няма никакво колебание, че няма да бъда участник в листата. Г-н Кисьов е също знакова фигура за СДС. Много държахме той да бъде като първи преговарящ наш кандидат, но той по негови лични причини отказа. Той беше достатъчно изчерпателен в обяснението си, че първо, не е бил кандидат, за да отказва. Изобщо той отказа номинация, в смисъл номинация имаше, но обсъждане на неговата кандидатура. И другото, което каза „Аз не бих си позволил да идвам на разговори, ако бях кандидат, защото съм в привилегирована позиция, ако това беше така.“ Г-н Теодор Петков е мой заместник. Той е кмет на Община Витоша. Той също направи отвод от номинациите си. И бяха разгледани останалите достойни имена на достойни седесари, но се търсеше фигура, която да стои много добре, в общественото пространство да е лесно разпознаваема, да бъде прието и от двете формации – от СДС на първо място, но и от ГЕРБ. Така че логичен избор за г-н Александър Йорданов.    Румен Христов: Да. Главният секретар, да.    Румен Христов: Ако успеем да мобилизираме нашия електорат и потенциални избиратели и допринесем за увеличаване броя на евродепутатите, които ще отидат в групата на ЕНП, за мен няма никакъв риск, от една страна. От друга страна, СДС от много години – подчертавам – от много години не е имал собствен евродепутат. Това би било много добре за нас, защото той би бил говорител на най-старата партия член на ЕНП в Европейския парламент. А г-н Йорданов може да бъде добър говорител. Самите вие знаете.  Румен Христов: Да. Категорично. Ние сме разговаряли в момента само за европейски избори.  Румен Христов: Не е обсъждана. Нека да видим по какъв начин ще се представим, как ще се сработим, как ще се случат нещата с това политическо споразумение за съвместно явяване и ще говорим на 27 или след 26 – така да кажа, какво ще правим оттук нататък. Но на този етап коментираме само и единствено евроизборите.    Румен Христов: За съжаление не можахме да постигнем договореност. Аз държах на тази коалиция. Прекалено дълго се проточиха преговорите. Не можахме да отговорим взаимно на много въпроси. Преди всичко ние поставяхме параметри на въпроси, на които не получихме отговори. И за съжаление тази коалиция не се случи, но нека да не забравяме, че там де факто единствената партия, член на ЕНП, е ДСБ. Те взеха своето решение. Те предпочетоха „Зелените“ пред сините. Това е техният избор. Пожелавам им успех.    Румен Христов: Пак повтарям – ние говорим за евроизбори. Ние говорим за избор на евродепутати, които ще отидат в политическото семейство на ЕНП. Що се отнася до вътрешната политика, ние ще продължим и за в бъдеще да изразяваме нашето становище по отношение на тази политика и там, където управляващите си заслужава да бъдат критикувани, ще бъдат критикувани, както и досега. Да, има нужда от десница – автентична, стара, както искаме, така да я наречем, която да катализира процесите на реформи в България. Защото ние можем да носим и упреци за много неща, но ние държахме да се случват тези реформи. Имам предвид „Реформаторския блок“, който последно участва в управлението. И има нужда от едно такова представителство в нашия парламент, още повече че, разделяйки се на три на последните избори, ние оставихме без представителство 300 000 гласували за десните. А те като цяло са около 500 000. Тази група трябва да има своето представителство в българския парламент. Представителството на тази група е свързано с желанието на тези наши избиратели – потенциални гласуващи за нас, да се случват по-бързо промените в България. Да, реформите не са популярни, но те са необходими и трябва да имаме смелостта да ги провеждаме.  Румен Христов: Различия разбира се, че има. Едната е категорично проевропейски настроена, другата е раздвоена между Изтока и Запада. И аз смятам, че на тези избори избирателите ще направят своя избор между категоричната ориентация на България към Европейския съюз, затвърждаването на позицията на България в Европейския съюз, задълбочаване на интеграционните процеси в Европейски съюз, от една страна. И от друга страна, тази раздвоена позиция на социалистите, които хем са за Европейския съюз, но хем са така и за добри контакти и с Изтока, и с Русия основно. Смятам, че всички искаме да бъдем член на Европейския съюз, да пътуваме свободно, да учат децата ни там, защото и техните деца - на социалистите, учат и работят и работят там, а не в Русия.  Румен Христов: Благодаря и аз.   ", "date": "2019.03.29", "title": "Румен Христов: СДС и ГЕРБ ще работим за влизане на България в Шенген и еврозоната "}
{"url": "http://epicenter.bg/article/Kaloyan-Metodiev--Balgariya-dnes-prilicha-na-edna-kashta-s-gredored--proyadena-ot-darvenitsi-/178852/11/34", "text": "  - Добро утро.  - Може би трябва да тръгнем от най-голямото – от България и да стигнем и до управлението. Според мен България днес прилича на една къща с гредоред, проядена от дървеници. Другите в ЕС, с които трябва да се сравняваме, вече са на друго ниво. Казвам го понеже строителството е модерно като тема. Там вече има къщи с биотехнологии, чисти, уютни, подредени, обществата с друг дневен ред, докато ние се върнахме в едно 30 годишно минало като проблеми, перспективи и като функциониране.  И тук вече идваме до модела и до конкретния случай, който ни дава повод за разговора – „Апартамент-гейт“, който разкри положението, което не беше и особена тайна за обществото, до което е стигнала политическата класа в страната в момента. Тя е нарушила основния принцип в политиката, дефиниран преди 120 години още от Вебер, че в политиката трябва да отиват хора, които живеят „За“ политиката, а не „От“ политиката. За съжаление в България ставаме свидетели на политическа гарнитура, която не просто живее „От“ политиката, а граби с пълни шепи. И в този контекст, най-злополучното е, че това не някакво световно изключение, навсякъде има политици, които живеят „От“ политиката, но имат и резултати. Докато в България, не стига, че я използват за лично облагодетелстване и то в особено големи размери, станахме свидетели на депутати милионери, които не са работили един ден извън системата на държавното управление, но в един момент резултатите, които показваме като държава са повече от трагични. Това са всички възможни класации в ЕС – социално, икономическо развитие, демография, всички негативни явления, които вървят след този срив на управленски решения.  И за конкретния случай, какви мерки се взеха с отстраняването на Цветанов от групата, което самият Борисов определи като „петно, което е хвърлено върху партията“ и трябва да бъде изчистено….  - Да, много тежък удар. Ако е виновен – изкарваш го изцяло от политиката. Ако е невинен – заставаш зад него и го защитаваш, защото вие сте от една партия, 15 години вървите заедно и трябва да защитавате една политика и едни резултати.    - Тук идваме до опасния момент в цялата ситуация, което ми прави впечатление в последните 24 часа. При това хибридно решение, което се взе – за парламента е лош, за партията е добър, как точно този човек ще прави изборите на управляващата партия в следващите седмици? Имаме по-малко от два месеца до тези избори, при положение че парламентарната криза започна именно заради скандал свързан с Изборния кодекс и с опит да се пренапишат правилата в последния момент за изборите. Тоест, тези избори пак ще бъдат поставени под заплаха. Прави ми впечатление, че хората се уплашиха в последните 24 часа, след като излизаха с по-ярки позиции като Фейсбук динамика, защото видяха, че всъщност вдигането на пара отиде в свирката и особени промени от тази ситуация няма. Опитва се да се замете скандала и да се спечели време. Страхът се върна.  - Виждате, че се говори за взимане на групови решения, но се казва: днес сме в коалиция с еди-кой си, еди-кой си влиза в листата, еди-кой си става шеф. Тоест, еднолично Борисов си ги решава нещата и в такива ситуации разчита на хора, които са му по-близки и по-верни. Разчитам го като знак за задълбочаване на кризата, защото ще трябва там да се продължи с ролята на силово събиране на кворума. И за поддържане на този параван, който не е особен параван след последните решения, знаете снощи беше гласуван Закона за вероизповеданията, който предизвика….  - Гръмовен скандал, който тепърва ще се развива, но тук важното е, че Дариткова трябва да осигурява коалицията ДПС-ГЕРБ, която не е тайна, става все по-видима и трябва да вкарва в уравнението групите на патриотите, които са все по-хаотични, не е ясно какво правят в това управление като цели или модели. Забравих Марешки, който трябва да бъде ухажван и привикван, за да осигури неговите гласове, за да тръгва заседанието. Тоест, наистина работата е за доктор. И то анестезиолог и реаниматор, който да спасява това неспасяемо положение на този труп, който се оказа това Народно събрание, което трябва да се държи на системи до изборите и да му се вливат разни течности под формата на лекарството „Кворум“.    - Да, защото, знаете с „Апартамент-гейт“ се отвори въпросът за това всеки човек да е с безупречна репутация и да няма за какво да бъде атакуван, защото ситуацията това вече се превръща във основен фокус и по отношение на съдебна система и политика. Предполагам, че не могат да намерят човек за поста. Не знам как ще се редят и листите за евроизборите при тази ситуация. Това е причината, кадрова е според мен.  - Труден въпрос. За първи път през този месец видяхме, че партията води вътрешнопартиен живот и има различни лобита. Стана достояние сблъсъкът Цветанов-Дончев. Досега, за 15 години, никога не са били във фокуса като партия, а винаги през управлението се идвали скандалите при тях, така че всичко е възможно. ", "date": "2019.03.29", "title": "Д-р Калоян Методиев: България днес прилича на една къща с гредоред, проядена от дървеници "}
{"url": "http://epicenter.bg/article/Korabi-na-NATO-navlyazoha-v-Cherno-more-za-trenirovki-s-Gruziya-i-Ukrayna/178830/7/0", "text": "Кораби на ВМС на Нидерландия, Испания и Канада преминаха Босфора и навлязоха в акваторията на Черно море за участие в ученията на НАТО и в тренировките с Грузия и Украйна, предава TACC, като се позовава на сайта Bosphorus Observer, който следи преминаването на бойни кораби през турските проливи.  Задачата на трите плавателни съда включва участие в провеждащите се ежегодно в Руминия учения на НАТО „Морски щит“. Миналата година те се състояха в периода 7-13 май с участието на кораби на Великобритания, САЩ, Гърция, Испания, България, Румъния и Турция.  Присъствието на военни кораби в Черно море е строго регламентирано от Конвенцията от Монтрьо, която запазва свободата на преминаване през проливите само за търговски кораби.  В същото време режимът на преминаване е различен за военните кораби на черноморските и нечерноморските държави. За военни кораби с нечерноморските държави са въведени значителни класови и тонажни ограничения. В допълнение, те могат да бъдат в Черно море за не повече от 21 дни.   ", "date": "2019.03.29", "title": "Кораби на НАТО навлязоха в Черно море за тренировки с Грузия и Украйна"}
{"url": "http://epicenter.bg/article/Tseluvkata-na-Kobrata-mozhe-da-kostva-litsenza-mu/178815/8/0", "text": "Репортерката Джени Суши, която Кубрат Пулев целуна след победата си над Богдан Дину, си е наела адвокатката Глория Алред.   Тя е специалистка в защитата на правата на жените и се занимава с това от няколко десетилетия. Тя е адвокат на 33 жени, които обвиняват Бил Козби в сексуален тормоз и на една, която отправя обвинения към Доналд Тръмп. Имала е дела срещу Чарли Шийн, Тайгър Уудс и Еди Мърфи. През миналата година Netflix пусна документален филм за адвокатката, която явно си знае работата.   На пресконференция Суши заяви, че целувката по устата не е била единственото неприемливо действие на Пулев. След интервюто той си е позволил да я опипа по задника, което я е накарало да се почувства много дискомфортно. Осъзнавайки, че може да си навлече неприятности, Кобрата е помолил репортерката да изреже въпросната целувка от материала, но тя е отказала да го направи, а видеото бързо се превърна в хит в интернет и предизвика разнопосочни реакции. \"Никоя жена не заслужава подобно отношение. Ние не сме приятели и не сме в романтична връзка. Г-н Пулев нямаше право да ме целува\", изтъкна Джени Суши.  Пред медиите Глория Олред заяви, че ще настоява за сериозно разследване на случая и ще иска отнемане на лиценза на Пулев. Ако това се случи, кариерата на 37-годишния българин ще бъде поставена на карта. При завръщането си в София Пулев не беше притеснен от случката. Според него всичко е било шега, а сега г-ца Суши се опитва да се възползва от известността му и да си направи реклама на негов гръб. ", "date": "2019.03.29", "title": "Целувката на Кобрата може да коства лиценза му"}
{"url": "http://epicenter.bg/article/Ova-emblematichni-za-Balgariya-glasove---Georgi-Hristov-i-Yanka-Rupkina-v--quot-Te-sa-quot-/178880/10/0", "text": "Два емблематични за България гласове -  Георги Христов и Янка Рупкина са поредните гости на Наталия Гуркова и Стилиян Иванов в поредицата \"Те са!\".   Десетилетия наред Георги Христов пълни концертни зали и стадиони в Европа, Азия и Северна Америка. Издал е 14 албума. Носител на най-престижните български и международни награди.   Янка Рупкина е носителка на “Грами” и е била част от трио “Българка” със стотици концерти в целия свят.   Подобно на другите именити гости в предаването Христов и Рупкина дават отговори на вечните въпроси: колко струва успехът, какво е любовта, за какво са ни приятелите, нужен ли е бракът, защо изневяряваме, важна ли е кариерата, цената на славата, страхът от смъртта, значението на парите... за тези, които са постигнали много и имат всичко в очите на другите.   Новият проект на режисьора Стилиян Иванов и Наталия Гуркова се казва “Те са!” вече привлича огромната аудитория на YouTube и Facebook - само във фейсбук вески брой се гледа от над 100 000 човека. Всяка седмица в 14 минути се представя знакова за Бъглгария и света личност или тема.   Утвърдени в своята област хора говорят за пътя си към успеха - сред гостите до тук са Нешка Робева, ансамбъл “Филип Кутев”, Ставри Калинов, Лили Димкова, Олга Борисова, Гергана Ташкова, квартет “Славеи”, примабалерината Маша Илиева...   Не само това! Някои от изданията на формата разглеждат теми, като нашите корени, смисъла на изкуството, бъдещето на хората... “Те са!” е документ на нашето време, който ще се реализира под формата на интервюта в типична за госта среда - работно място, места за забавления и почивка, на борда на самолет или яхта... Изданията са субтитрирани на английски!", "date": "2019.03.29", "title": "Два емблематични за България гласове -  Георги Христов и Янка Рупкина в \"Те са!\""}
{"url": "http://epicenter.bg/article/Parva-predpriemacheska-lyatna-programa-na-selo-za-5-dni-Zero-Start/178887/10/0", "text": " Защо на село? Защото е време да излезем от матрицата „9-5“ и защото Не Нулата в важна, а Стартът! Осмеляваш ли се? Кандидатствай до 10 май 2019 г.     В рамките на 5 дни програмата ще те подложи на различни предизвикателства, с които коренно ще се промени начина ти на мислене. Ще си докажеш, че излизането от зоната на комфорта може да бъде забавно и приятно с правилните инструменти и ситуации. И всичко това сред приРодата!   Въпросът е: дали Ти си готов да излезеш от зоната си на комфорт и да се впуснеш в това приключение с неочакван край? Zero Start ще развие предприемаческите и лидерските ти умения. Ще ти даде пряк достъп до ресурси в предприемаческата екосистема и възможност за развиване на проект, решаващ даден проблем, открит точно от Теб.   За да кандидатстваш, не е нужно да имаш досегашен досег с предприемачеството, нито да имаш предварителни идеи. В първия ден ще те разпределят в 5 екипа по 4 участници и ще започнете заедно от нулата по пътя към откриването на проблем, решението на който е по вашите общи възможности, експертизи и опит.   Лекциите са концентрирани в рамките на максимално 1 час на ден, а останалото време е за практическа работа по групи с подкрепата и помощта на 5 доказани професионалисти в своята сфера в ролята на ментори. Заедно ще преминете през 6-те основни модула на Zero Start: Всичко това ще се случи в двора на ZeLLin House, която е на 50 км от гр. София и на 3 км от гр. Ботевград. В края на Ден 5 ще си тръгнете с работеща концепция за 5 проекта, решаващи 5 проблема. Но разбира се, това не е всичко! Организаторите допълват пейзажа с: Защо на село? Защото е време да излезем от матрицата ,,9-5‘‘ и защото  Осмеляваш ли се? Кандидатствай до   на:                     ", "date": "2019.03.29", "title": "Първа предприемаческа лятна програма на село за 5 дни Zero Start"}
{"url": "http://epicenter.bg/article/Svetovni-dizayneri-na-stsenata-v-hotel-Marinela/178895/10/0", "text": "През третата вечер гостите на Sofia Fashion Week имаха възможността да се запасят с идеи и вдъхновение за идните топли сезони чрез колекциите на дизайнери от различни крайчета на света. Вдъхновени от пътешествия, от лични преживявания, от любов, от смелите жени - по подиума видяхме редица интересни линии, всяка от които носеща индивидуално послание.   След шоуто присъстващите се възползваха от възможността да разгледат тоалетите от подиума отблизо и да закупят своите фаворити в първия по рода си Sofia Fashion Week Store. Там гост-дизайнерите споделиха вълнението си да бъдат част от модното събитие и вдъхновението, което България поражда в техните креативни личности. Специални гости от Италия и модели, дефилирали на седмицата на модата в Ню Йорк, също изразиха своите положителни впечатления от организацията и цялостния облик на събитието.   За приятната атмосфера допринесоха и изпълненията на MurdaBoyz, модела Биляна Лазарова и певицата Цвети Радойчева.   Начало на ревютата постави креативният дизайнер на италианския бранд Curiel. Марката носи със себе си таланта и вдъхновението на поколения жени от семейство Curielи събра погледите с фини, но величествени тоалети.   BapaKidsStore трогна гостите на събитието с модна селекция облекла за най-малките, представени от очарователните клиенти на бутика. Детски облекла видяхме и сред дизайните на NinaNaustdal, която изпъкна с колекция, вдъхновена от разцъфващи екзотични цветя и включваща красиви бродерии, декорации, пера и женствени силуети.   InsideUs се отличиха с атрактивно шоу и една семпла, но смела и безкомпромисна линия, потопена в един авангарден и артистичен стил. Междувременно, дизайнерът на SenaDesign, Ася Димитрова ни даде възможността да се пренесем в пътешествията по света, вдъхновили пролетно-лятната й колекция. Красивите цветове и фееричните рокли предизвикаха искрени усмивки и усещане за слънчевото лято.   Атрактивна, колоритна, свежа – колаборацията между Plavai.bg и MiamiBag накара гостите на Sofia Fashion Week да отплават към едно невероятно място, където лятото е вечно, а проблемите и грижите – мираж. Морското приключение ни предостави възможността да се насладим на модерни и водоустойчиви чанти във весели цветове.   PaolaYactayo представи дизайни, отразяващи чувствеността и силата на латиноамериканките. С тях тя потопи гостите в духа на Мексико и ги подготви за идния сезон.   Финалът на вечерта бе поверен на вдъхновяващия MarvinNonis, който поставя фокуса върху облеклата, които ласкаят фигурата, повдигат самочувствието и карат дамата, която ги носи да се чувства непобедима. Освен с интересни цветове, той впечатли и с атрактивни форми и тоалети изпипани до последния детайл, някои от които – създадени специално за българската сцена. След края на събитието, колоритният дизайнер сподели своите впечатления от гостуването му в България по случай Sofia Fashion Week SS19 и изрази силно желание да ни гостува отново.   След финала на бляскавата вечер, зареждащата атмосфера бе пренесена в SasaFashionFood, където гостите се насладиха на едно стилно афтър парти и редица вкусни изкушения.   Както традицията повелява организатор и домакин на SFW е хотел Маринела, а съорганизатор и официален партньор – Code Fashion TV.      /   /    / ", "date": "2019.03.29", "title": "Световни дизайнери на сцената в хотел Маринела"}
{"url": "http://epicenter.bg/article/Petoto-zasedanie-na-Saveta-za-satrudnichestvo-na-visoko-ravnishte-mezhdu-Balgariya-i-Rumaniya/178753/2/0", "text": "  На него Бойко Борисов и Виорика Дънчила ще обсъдят на четири очи интензивното партньорство с цел укрепването на сигурността, икономическото развитие и свързаността на региона.   Българският и румънският премиер ще обсъдят още задълбочаването на регионалното сътрудничество и развитието на добросъседските отношения, които ще допринесат за свързаността, сигурността и стабилността в Югоизточна Европа.    Министър-председателите Борисов и Данчила ще се спрат на важните теми от европейския дневен ред, както и на поставените във фокуса му въпроси от Румънското председателство на Съвета на ЕС. България и Румъния споделят сходни позиции за ролята на Кохезионната политика и на Общата селскостопанска политика, които са доказали своята добавена стойност и са от ключово значение за целия Европейски съюз.    Двете страни високо оценяват Дунавската стратегия и настояват за по-нататъшното й развитие като пореден инструмент за подобряване на живота на европейските граждани.  Такива са междусистемната газова връзка България-Румъния (IBR) и изграждането на ново мостово съоръжение на р. Дунав.     В нея са вицепремиерът Марияна Николова, министърът на финансите Владислав Горанов, министърът на вътрешните работи Младен Маринов, министърът на регионалното развитие и благоустройството Петя Аврамова, министърът на труда и социалната политика Бисер Петков, министърът на околната среда и водите Нено Димов, министърът на земеделието, храните и горите Румен Порожанов, министърът на транспорта – Росен Желязков, министърът на икономиката Емил Караниколов, министърът на енергетиката Теменужка Петкова и на туризма Николина Ангелкова.       между лидерите на България, Румъния и Гърция - Бойко Борисов, Алексис Ципрас и Виорика Дънчила и сръбският президент Александър Вучич.    ", "date": "2019.03.29", "title": "Започнаха разговорите на четири очи между Бойко Борисов и Виорика Дънчила в Букурещ"}
{"url": "http://epicenter.bg/article/Zapochva-osmata-Natsionalna-kampaniya-za-nasarchavane-na-cheteneto--Pohodat-na-knigite--/178847/2/0", "text": "От 2 до 23 април 2019 г. ще се проведе осмото по ред издание на „Походът на книгите“ – кампанията, която насърчава интереса на децата към четенето и книгите. Това съобщиха от пресцентъра на Столична община.  През тази година в инициативата ще се включат известните български спортисти: Евгения Раданова, Нешка Робева, Йордан Йовчев, Тити Папазов, Александра Жекова, Дойчин Боянов, Симона Пейчева, Кристина Драганова, Ренета Камберова, Ани Пейчева, Светла Иванова, Даниел Петров, Евгени Иванов, Влади Гюров, Тереза Маринова, Мария Киркова и др., които ще четат в детски градини и училища.  Стартът на инициативата ще бъде даден на 2 април в 10.00 часа в Детския център на Столична библиотека на пл. „Славейков“ 4А. Ще бъдат представени целите, фокусът и инициативите на тазгодишното издание на кампанията. Ще бъде отбелязан и Международният ден на детската книга.  В 10.00 часа ще се състои пресконференция в Детския център на Столична библиотека с участието на организаторите от Асоциация „Българска книга“, Столична библиотека, Българската библиотечно-информационна асоциация и фондация „Детски книги“. Ще бъдат представени подробности за целите, фокуса и инициативите на тазгодишното издание на кампанията.  От 11.00 часа е официалното откриване на Националната кампания „Походът на книгите“ и програмата, посветена на Международния ден на детската книга, с приветствие от госпожа Цвета Караянчева – председател на 44-тото Народно събрание, която ще прочете откъс от любима своя книжка на децата от детските градини „Х. Кр. Андерсен“ и „Шарл Перо“ и 149 СУ „Иван Хаджийски“, от заместник-министъра на културата г-жа Амелия Гешева, представител от МОН и РУО и други официални гости. Евгения Раданова ще даде старт на инициативата като прочете откъси от любимите си книги на децата. Водещ на събитието ще бъде известният спортен журналист г-н Камен Алипиев.  От 12.00 до 16.00 часа ще се състои ателие по рисуване с художника Христо Кърджилов.  От 13.00 до 14.00 часа ще се състои четене и забавни игри с герои от детски книжки – Марин Бодаков и други детски писатели.  От 13.00 часа до 15.00 часа ще се състои арт работилница „Приказните герои на Андерсен“.  Международният ден на детската книга се отбелязва на 2 април в целия свят и съвпада с рождения ден на датския писател Ханс Кристиан Андерсен, създал едни най-популярните приказки на всички времена. Преди 60 г. ЮНЕСКО учредява Международен златен медал на името на Андерсен, наричан още Малка Нобелова награда.  Националната кампания за насърчаване на четенето „Походът на книгите“ е изцяло некомерсиална инициатива и се организира от Асоциация „Българска книга“, в партньорство със Столична община и със съдействието на Регионално управление на образованието – София-град. Стартира ежегодно на празничния 2-и април и продължава до 23-и април, обявен от ЮНЕСКО за Международен ден на книгата и авторското право. За седемте си издания досега кампанията е достигнала до повече от 15 000 деца в цялата страна, а в много от участвалите училища и детски градини в последствие са открити нови библиотечни звена или съществуващите са допълнени с актуални заглавия от света на детската литература.  „Походът на книгите“ е част от Културния календар на Столична община за 2019 г., с финансовата подкрепа на Столична община.  Организатори са Асоциация „Българска книга“ и Столична библиотека, а партньори са: Столична община, Българска библиотечно-информационна асоциация, фондация „Глобални библиотеки“, Регионално управление на образованието – гр. София, фондация „Детски книги“.  ", "date": "2019.03.29", "title": "Започва осмата Национална кампания за насърчаване на четенето „Походът на книгите“ "}
{"url": "http://epicenter.bg/article/Borisov-/178853/2/0", "text": "Премиерите на България и Румъния проведоха Петото заседание на съвета за сътрудничество на високо равнище между двете страни.   Бойко Борисов и Виорика Дънчила се разбраха за задълбочаване на сътрудничеството в различни области.   В рамките на съвместно заседание на правителствата на България и на Румъния в Букурещ бяха подписани двустранни документи, с които страните се споразумяха да задълбочат сътрудничеството си в областта на малките и средни предприятия, на извънредните ситуации и на транспортната свързаност.   Министърът на икономиката Емил Караниколов и министърът на бизнес средата, търговията и предприемачеството на Румъния Щефан-Раду Опря подписаха Меморандум за разбирателство в областта на малките и средните предприятия. Целта е да се насърчи потенциала и да се повишат производителността и икономическите резултати в тази сфера. Според министър Меморандумът ще стимулира сътрудничеството между предприятия и организации от двете страни, с оглед на развитието и укрепването на трайни икономически отношения, както и иновациите и трансфера на технологии в партньорство с университети и научноизследователски институти както и развитие на този вид предприятия в селските райони чрез запазване на традиционните изкуства, занаятите и туризма.   Ще бъде създадена и съвместна работна група на експертно равнище за бизнес средата и за този сектор. Министърът на вътрешните работи Младен Маринов и румънският му колега Кармен Дан подписаха Споразумение за сътрудничество в областта на извънредните ситуации. Документът регламентира сътрудничеството в областта на превенцията, готовността и реагирането при мащабни извънредни ситуации, природни и причинени от човека бедствия и пожари. За основа служи европейското законодателство в тази област, както и международните практики, като се разписват подробно двустранните процедури, компетентните органи и начините на взаимодействие.   На базата на споразумението, в случай на бедствие на територията на една от държавите, другата може незабавно да изпрати спасителен екип и/или оборудване, материална и хуманитарна помощ. Следва се стандартният механизъм в подобни случаи – помощта се предоставя след отправяне на искане от засегнатата страна. Оперативните контакти се поддържат чрез националните оперативни центрове за извънредни ситуации. Регламентирани са облекчени процедури за преминаване на границата от спасителните екипи, както и от пострадалото население при мащабни бедствия и необходимост от евакуация на съседна територия, а също и при използването на въздухоплавателни и плавателни средства за оказване на съдействие. Въвеждат се също облекчения при транзитно преминаване на екипи от едната страна през територията на другата за оказване на помощ на трета страна.   Министърът на транспорта, информационните технологии и съобщенията Росен Желязков и румънският министър на транспорта Александру-Разван Кук подписаха Меморандум за разбирателство между правителствата на България и Румъния за прилагане на съвместните инициативи за подобряване на условията за корабоплаване на общия българо-румънски сектор на река Дунав и транспортната свързаност между двете страни. С документа двете страни се задължават да осигуряват ежегодно необходимото финансиране за поддържане на корабоплавателния път на р. Дунав в общия българо-румънски участък. Предвижда се изменение в действащата Спогодба между България и Румъния за поддържане и подобряване на фарватера, която е подписана през 1955 г. В областта на транспортната свързаност, държавите се ангажират да направят предпроектни проучвания за местоположението на бъдещия трети мост над р. Дунав. Предстои страните да се споразумеят за една от следните локации: Оряхово - Бекет; Никопол - Турну Мъгуреле; Свищов - Зимнич; Русе - Гюргево и Силистра – Кълъраш.  ", "date": "2019.03.29", "title": "България и Румъния с общо сътрудничество в икономиката, транспорта и извънредните ситуации (ВИДЕО)"}
{"url": "http://epicenter.bg/article/Zritelite-na--quot-Alfa-quot--shte-redyat-evrolistata-na--quot-Ataka-quot--v-tv-rialiti-/178854/2/48", "text": "Волен Сидеров е избрал нестандартен похват за подреждане на листата на \"Атака\" за евроизборите - чрез тв риалити. В нея няма да има нито един партиец или политик от неговата партия, а само младежи, предава Канал 3.  Те щели да се явяват на изпит пред жури, оглавявано от него, на живо по партийната телевизия всяка вечер в продължение на три седмици, а зрителите щели да ги избират с гласуване. Няма да има партийци, нито аз, нито Чуколов или Станилов, потвърди Сидеров.  Това е абсолютно реалити, само че политическо, и хората ще изберат тези, които да станат евродепутати. Няма да има партийни активисти, не е нужно да бъдат партийни членове, обясни пред медиите в НС лидерът на \"Атака\". На практика това е 100% мажоритарност и 100% преференциалност, на хората вече им е омръзнала партийността, убеден е Сидеров. Изискването било да са умни, подготвени, поне на навършени 21 г. и все пак да споделят вижданията на \"Атака\". Като отиде в ЕП, да знае какво да прави по джендърския въпрос, мигрантския въпрос, посочи Сидеров.  Той обясни още, че по всичко изглежда, че трите партии в ОП отиват поотделно на евровота, защото Каракачанов е против двойна коалиция заради опасението, че това ще предизвика \"някаква колизия и ще усложни отношенията ни за след изборите - все пак светът не свършва с тези избори\", коментира лидерът на \"Атака\".  Щяла да пострада и управленската коалиция ще пострада. От друга страна пък Валери Симеонов не иска \"Атака\", така че очертава се поотделно явяване, обобщи Сидеров, който иначе бил готов на компромиси.  ", "date": "2019.03.29", "title": "Зрителите на \"Алфа\" ще редят евролистата на \"Атака\" в тв риалити "}
{"url": "http://epicenter.bg/article/Angelkova--Rumaniya-e-parvi-pazar-za-vhodyasht-turizam-na-Balgariya/178855/2/0", "text": "Румъния е първи пазар за входящ туризъм за България. През 2018 година повече от 1,377 млн. са визитите от северната ни съседка, като се отчита нарастване от 20,9 на сто спрямо година по-рано. Това каза министърът на туризма Николина Ангелкова по време на работната среща с министъра на туризма на Румъния Богдан Триф.   Българският министър е част от правителствената делегация, водена от министър-председателят Бойко Борисов. В първите два месеца на 2019 г. пътуванията от румънски граждани са повече от 82 хил., това нарежда страната отново сред водещите чуждестранни пазари, заяви министър Ангелкова.   Тя посочи още, че Румъния също е често избирана дестинация за посещения на българите зад граница. През 2018 г. над 523 хил. български граждани са посетили Северната ни съседка като това е ръст от 8,7% спрямо 2017 г. Румъния е стратегически пазар за нас и ние водим последователна политика за насърчаване на пътуванията и предлагането на най-добрия туристически продукт, информира министърът. Министерството на туризма ежегодно участва в есенно и пролетно издание на най-значимото международно туристическо изложение - The Tourism Fair of Romania. Провежда се и широка комуникационна кампания за популяризиране на България като дестинация за туризъм в за четири сезона и разнообразни услуги в сектора.   Министър Ангелкова обясни, че основен фокус в работата на ведомството тази година е привличането на повече инвестиции в туризма. В тази връзка, на 31 май 2019 г. в к.к. Слънчев бряг Министерството на туризма организира Международна конференция за устойчиви инвестиции в туризма. Българският министър покани колегата си Богдан Триф да вземе участие във форума и уточни, че специален гост ще бъде Талеб Рифай, генерален секретар на Световната организация по туризъм към ООН в периода 2009-2017. Имаме много добро сътрудничеството в областта на туризма и се надявам ползотворното партньорство да продължи занапред, за да развиваме още по-успешно туризма у нас и в България, посочи министърът на туризма на Румъния Богдан Триф. Той допълни още, че множеството инициативи, по които работим съвместно, ще подпомогнат нарастването в сектора и привличането на повече туристи в двете страни.", "date": "2019.03.29", "title": "Николина Ангелкова: Румъния е първи пазар за входящ туризъм на България"}
{"url": "http://epicenter.bg/article/ABV-s-iznenadvasht-hod-sreshtu-BSP--otiva-na-evrovota-kato--quot-Koalitsiya-za-Balgariya-quot--/178856/2/48", "text": "Бившите социалисти от АБВ направиха изненадващ ход срещу БСП и обявиха, че ще се регистрират за евровота като \"Коалиция за България\", предава Канал 3.  Това беше старото име на лявата коалиция от времето, когато Станишев беше лидер на соцпартията и когато Румен Петков и Георги Първанов бяха изключени от нея.  От АБВ съобщиха, че ще се запишат в ЦИК като \"Коалиция за България\", обединяваща общо 7 партии. Така се казваше червената коалиция и парламентарната група на социалистите до идването на Михаил Миков на председателския пост на столетницата.  Той прекръсти лявата коалиция на \"БСП - Лява България\", а наследничката му Корнелия Нинова я нарече \"БСП за България\".  По този начин бившите членове на соцпартията ще заложат капан на БСП, защото електоратът ѝ лесно може да се обърка и да пусне бюлетината по инерция за старата и добре позната \"Коалиция за България\".  Петков и Първанов имат да си връщат на Нинова още от президентските избори, когато соцлидерката в последния момент развали договорката заедно да издигнат Румен Радев, припомня Канал 3.  ", "date": "2019.03.29", "title": "АБВ с изненадващ ход срещу БСП, отива на евровота като \"Коалиция за България\" "}
{"url": "http://epicenter.bg/article/Evrodeputatat-Nikolay-Barekov-nyama-da-se-kandidatira-za-nov-mandat-/178860/2/48", "text": "Евродепутатът Николай Бареков няма да се кандидатира за нов мандат, съобщиха от пресцентъра на партията му „Презареди България”.  Политическата формация ще заложи на млади лица, заяви Бареков по време на пресконференция и допълни, че продължават преговорите за общо явяване на евроизборите с партия \"Атака\".  ", "date": "2019.03.29", "title": "Евродепутатът Николай Бареков няма да се кандидатира за нов мандат "}
{"url": "http://epicenter.bg/article/Partiyata-na-Mestan-pred-zakrivane-/178862/2/0", "text": "Сотир Цацаров е разпоредил на Върховната касационна прокуратура проверка на дейността на ПП ДОСТ, съобщават от пресцентъра на държавното обвинение.   \r\n Предметът на проверката е съответствието на дейността на разпоредбите на Конституцията на Република България и Закона за политическите партии и така евентуалното наличие на предпоставките по чл. 149 ал. 1 т. 5 от Конституцията (искане до Конституционния съд за обявяване на противоконституционност на политическа партия) или по чл. 40 ал. 1 т. 1 и т. 2 от Закона за политическите партии /иск до Софийски градски съд за разпускане на политическа партия/. \r\n   \r\n Причината за проверката е публикуваната на 26 март 2019 г. декларация на ДОСТ за организиране и провеждане на „Национална подписка с искане за законово признаване от страна на българската държава на статут на национално малцинство“. \r\n   \r\n На 17 март националното ръководство на ДОСТ реши да стартира подписка за признаване на турско малцинство в България.  \r\n   \r\n Вчера пък евродепутатът Ангел Джамбазки от ВМРО призова за намеса на Главна прокуратура и за обявяване на партията на Лютви Местан за противоконституционна. \r\n   \r\n Относно заканата на евродепутата Ангел Джамбазки, че ще го даде на прокурор с обвинение, че извършва престъпление срещу републиката, Местан заяви, че когато държавата признае статута на националните малцинства и подобни определения се криминализират като престъпления от общ характер, не той, а хора като Джамбазки ще бъдат дадени на съд.  Местан заяви, че отказва повече да плаща данък за нечии \"националистически истерии\" и \"исторически комплекси\".  \"Настроените протурски политически партии никога не са работили в интерес на България.\"  Това се посочва в становище на ВМРО по повод официалното искане от страна на Лютви Местан България да признае турско малцинство.  Според ВМРО именно Местан като лидер на ДПС е наложил използването на езика на омразата в обществото ни. Този език вече се материализирал и сериозно застрашавал националната сигурност на държавата, сочат още националистите.  Според ВМРО искането на Местан е опит за сепаратизъм и за насаждане на чуждодържавни ценности. Лидерът на ДОСТ искал да внуши на част от народа на една суверенна държава, че принадлежи към друга такава. Според ВМРО това е държавна измяна. \r\n", "date": "2019.03.29", "title": "Партията на Местан пред закриване?"}
{"url": "http://epicenter.bg/article/Mohamed-Halaf--Turtsiya-otdavna-se-namesva-v-politikata-na-Balgariya-/178864/2/0", "text": "„Тази провокация е поредната след предишни, които мисля, че в България нито хората, нито политиците са забравили - от рода на това, че Ердоган и сърцето му стигат до Кърджали и само преди няколко дни той каза, че ще промени статута на „Света София“ в джамия. Ердоган в момента има сериозни притеснения за хода на изборите в неделя“. Това каза пред БНР журналистът и анализатор Мохамед Халаф в коментар за турската намеса в политиката на България.  „Според общественото мнение има голяма вероятност турският президент да загуби големи градове, сред които и Истанбул, по време на местния вот. Това ще бъде голяма загуба“, каза още Халаф в интервю за предаването „Хоризонт за вас“.  „Последните дни лирата пак загуби 5% от стойността си. В момента има страшна рецесия. На фона на това са конфликтите на Ердоган с много държави в Европа и в Близкия изток. Ердоган е изолиран вътрешно и външно. И винаги в такива моменти той се опитва да изнася проблемите си извън страната“, каза още анализаторът.  „Българските политиците много добре знаят, че Турция се намесва във вероизповеданията в България и това не е от днес, и не е от правителството на Бойко Борисов, това отдавна го има,“ заключи Мохамед Халаф.  ", "date": "2019.03.29", "title": "Мохамед Халаф: Турция отдавна се намесва в политиката на България "}
{"url": "http://epicenter.bg/article/Radev--Evropeyskiyat-sayuz-tryabva-da-bade-po-angazhiran-v-ukrepvaneto-na-stabilnostta-v-Blizkiya-iztok-/178865/2/0", "text": "Европейският съюз трябва да бъде по-ангажиран и да взима дейно участие в усилията за възстановяване на стабилността в Близкия изток. За тази цел е необходима подкрепа за програмите, насочени към укрепване на сигурността, икономиката, подобряване на социалната, образователната и здравна система в страните от региона, така че младите хора да бъдат приобщени към решаване на предизвикателствата в своите страни. Това заяви президентът Румен Радев на среща с министъра на външните работи и миграцията на Ливан Джебран Басил, който е на официално посещение у нас, предават от прессекретариата на държавния глава.  Българският държавен глава приветства сформирането на новото ливанско правителство на националното единство и изказа подкрепа за усилията на страната за укрепване на сигурността и насърчаване на икономическия растеж не само в Ливан, но и в региона. По думите на Румен Радев Ливан е позитивен пример за религиозна и етническа толерантност в Близкия изток.  Румен Радев бе категоричен, че миграционната криза е предизвикателство за цяла Европа и ЕС не бива безучастно да наблюдава процесите в региона на Близкия изток, а активно да насърчи чрез свои политики търсенето на ефективни решения за справяне с причините за миграционните вълни. Ливан е сред най-силно засегнатите страни от бежанските и миграционните процеси в региона и следва да получи активна подкрепа от страна на международната общност за справяне с този проблем, е позицията на президента.  На срещата беше обсъдено и предстоящото официално посещение на българския държавен глава в Ливан по покана на неговия колега президента Мишел Аун заедно с голяма бизнес делегация за последващо задълбочаване на двустранните икономически връзки, взаимните инвестиции и туризма.  ", "date": "2019.03.29", "title": "Радев: Европейският съюз трябва да бъде по-ангажиран в укрепването на стабилността в Близкия изток "}
{"url": "http://epicenter.bg/article/Borisov-v-Bukuresht--Pozdravyavam-premiera-Viorika-Danchila-za-uspeshnoto-predsedatelstvo-na-Saveta-na-ES/178867/2/0", "text": "Поздравявам премиера Виорика Данчила за успешното председателство на Съвета на Европейския съюз и за усилията на Румъния в тази сфера, заяви министър-председателят Бойко Борисов на брифинг след края на Съвместното заседание на правителствата на България и на Румъния в Букурещ.   Премиерът Борисов акцентира върху подписаните двустранни документи. В сферата на реакцията при бедствия и аварии той подчерта, че е ключово и двете ресорни министерства да задействат автоматично своите сили и средства. Насърчаването на малките и средни предприятия е важно за бизнеса от двете страни на Дунав, отбеляза министър-председателят по отношение на подписания меморандум в тази сфера.   За транспортните коридори премиерът Борисов изтъкна, че има доста конкретика както с Румъния, така и с Гърция. Румъния може да драгира река Дунав, да я направи по-дълбока, за да могат да се превозват по-тежки товари и да има повече туристи по нея, отбеляза Борисов.   Премиерът коментира и различни варианти за местоположението на нов мост над р. Дунав. По думите му за локацията Русе – Гюргево могат да се използват европейски средства, защото това е европейски коридор. По отношение на Свищов или Никопол от българска страна е възможно публично-частно партньорство. Мостът на Русе трябва да се ремонтира основно и двете страни ще положат усилия, добави министър-председателят.   В енергийната сфера премиерът Борисов изрази надежда, че през юни ще бъде направена първата копка на интерконектора с Гърция. България, Румъния и Гърция трябва да се подготвят със своите газови магистрали, за да може да транспортират в различни посоки, тук имаме пълно разбиране, категоричен беше министър-председателят. Той изтъкна, че е по-удовлетворен, защото е налице много съществен напредък по интерконекторите и транспортните схеми.   Борисов акцентира също върху темата за Западните Балкани. Неслучайно нашата среща ще прерасне в четиристранна, това е добър знак за целите Балкани, заяви премиерът и добави, че се надява занапред и други страни от региона да бъдат присъединявани към проектите, защото те касаят свързаност и транспортни коридори.   Румънският премиер Виорика Данчила изтъкна отличните отношения с България, която по думите й е ключов партньор за Румъния в региона. Данчила отбеляза ръста на стокообмена между двете страни, както и проектите в сферата на енергетиката, транспорта и трансграничното сътрудничество.   Премиерът на Румъния подчерта доброто сътрудничество на двете страни на европейско ниво и по отношение на Шенген. Посочи и важния момент за ЕС, в рамките на който се дебатира бъдещето на Европа. Според Данчила днешната среща е възможност за Румъния и България да отправят послание за поддържане на обединена Европа, която е по-силна и по-близка до гражданите и за която да е характерна сплотеността.  ", "date": "2019.03.29", "title": "Борисов в Букурещ; Поздравявам премиера Виорика Данчила за успешното председателство на Съвета на ЕС"}
{"url": "http://epicenter.bg/article/Karadaya-se-nadyava-da-ima-dobar-dialog-s-Tsvetanov--GERB-i-drugite-partii-v-imeto-na-Balgariya-/178868/2/48", "text": "И с Цветан Цветанов, и с ГЕРБ, и с другите партии ние се надяваме да имаме един добър диалог в името на страната. Това заяви пред журналисти в парламента председателят на ДПС Мустафа Карадайъ след среща със зам.-председателя на ГЕРБ Цветан Цветанов, който днес напусна парламента като депутат.  Попитан дали Цветанов ще им липсва, Карадайъ заяви:    Карадайъ припомни, че от ДПС винаги са настоявали за диалог между основните политически партии и изрази надежда разговорите за националните приоритети да продължат.  Предстоящите европейски избори са много важни за България и за Европейския съюз, смята Карадайъ.  \"Тези избори ще бъдат ценностен избор - избираме европейските ценности, демокрацията или популизмите и национализмите. Важно е системните партии, европейските ценности, единството на Европейския съюз да бъде правилният избор\", каза още той.   ", "date": "2019.03.29", "title": "Карадайъ: Защо да ни липсва г-н Цветанов? Той не излиза от политиката!"}
{"url": "http://epicenter.bg/article/Kmetat-na-Strelcha-Stoyno-Chachov-stava-na-posta-si-/178869/2/0", "text": "Стойно Чачов остава кмет на Стрелча. Решението е на районния съд в Панагюрище.   Отстраняването му от длъжност бе поискано от прокуратурата по обвинение за оказване на принуда върху служители. Разследването е за 19 служители на Община Стрелча, на които е наредено да си напишат предварително молбите за напускане. Засега обаче доказателствата сочат само един служител да е потърпевш.  На излизане от съдебната зала Чачов каза, че съвестта му е чиста и това е „мръсен номер“, с който се цели да го откажат от участието му в местните избори, съобщава бТВ.", "date": "2019.03.29", "title": "Кметът на Стрелча Стойно Чачов остава на поста си "}
{"url": "http://epicenter.bg/article/Nikolova--Balgariya-se-utvarzhdava-kato-edna-ot-nay-konkurentnite-investitsionni-destinatsii-v-Ewropa/178871/2/0", "text": "„България се утвърждава като една от най-конкурентните инвестиционни дестинации в Югоизточна Европа с доказан имидж и добри условия за развиване на бизнес и инвестиции в сектори, създаващи среда и висока добавена стойност“. Това заяви заместник-министър председателят по икономическата и демографска политика Марияна Николова по време на разговорите с румънския си колега Виорел Щефан в Букурещ, Румъния.   Двамата обсъдиха и възможностите за проекти, програми и прояви, включващи България, Гърция, Румъния и Сърбия, които да подпомагат предприемачеството, малките и средни предприятия. Насърчаването на провеждането на съвместни бизнес форуми между фирми от четирите държави в области от взаимен интерес също бе сред темите на срещата.   Виорел Щефан акцентира върху необходимостта от изграждането на инфраструктурни връзки в областта на енергетиката, транспорта и използването на общите възможности между двете страни.   Марияна Николова е част от българската делегация начело с министър-председателя Бойко Борисов, който участва в Четиристранната среща на високо равнище между България, Гърция, Румъния и Сърбия.", "date": "2019.03.29", "title": "Николова: България се утвърждава като една от най-конкурентните инвестиционни дестинации в Европа "}
{"url": "http://epicenter.bg/article/Fandakova-obvini-proektantite-za--quot-nadgrobniya-pametnik-quot--na-ploshtad--quot-Garibaldi-quot--/178873/2/98", "text": "Кметът на София Йорданка Фандъкова коментира пред бТВ множеството скандали около ремонтите в София. По думите ѝ процедурата за ул. „Граф Игнатиев” сега е „урок” за всички следващи, но даже и при най-подробните обсъждания след началото на работата ще има недоволни.  Като основен виновник тя посочи тези, които реално вършат работата на обекта  „Всичко се прави от човека. Каквито и добри проекти да се правят, след това при изпълнението работят строителните работници, които се ръководят от технически ръководители – тези хора са много ключови”, коментира тя.  Йорданка Фандъкова атакува и проектантите, но най-вече заради поне привидно добре направения, но твърде неясен като замисъл фонтан тип „водна стена” (или „надгробен паметник”, според някои) на пл. „Гарибалди”.  „Трябва да се знае, че отговорността при реализацията на такива много ключови проекти на архитекти и проектанти е огромна. Най-малкото би трябвало да защитят проектите си – носят отговорност пред гражданите, това не е проектиране на частна сграда, тук говорим за целия град. Да защитават своите проекти, а не да трябва аз да обяснявам какъв е бил замисълът на проектанта”, коментира тя.  Фандъкова заяви, че призивът монолитът от пл. „Гарибалди” да отиде в УАСГ е бил „закачка”.  ", "date": "2019.03.29", "title": "Фандъкова обвини проектантите за \"надгробния паметник\" на площад \"Гарибалди\" "}
{"url": "http://epicenter.bg/article/Poslanik-Gurbanova--Ochakvame-parvite-obemi-azerbaydzhanski-gaz-da-doydat-v-Balgariya-prez-2020-g-/178875/2/0", "text": "Очакваме първите обеми на азербайджански газ да дойдат в България през втората половина на 2020 година. Това каза Н.Пр. Наргиз Гурбанова, извънреден и пълномощен посланик на Република Азербайджан в България в предаването „Азербайджан – непознат и близък“ на Радио „Фокус“.  Посланик Гурбанова допълни, че двустранните отношения между България и Азербайджан в областта на енергетиката са били важна част от разговорите при последното посещение на българския министър-председател Бойко Борисов в Азербайджан.  \"Моят президент и премиерът Борисов обсъдиха приключването на последната фаза на партньорството в областта на енергетиката. Ние очакваме скорошното начало на строителството на интерконектора Гърция – България. Очакваме да бъде готов през втората половина на 2020 година, както и първите обеми на азербайджански газ да дойдат в България тогава. Те са много важни за българското потребление\", обясни дипломатът.  \"Държавната компания „Сокар“ обмисля други възможности, извън този един милиард кубични метра газ, за участие в газификацията на България. Скоро очакваме да бъде обявен изпълнителят за предпроектните проучвания на този проект за потенциала на газификацията. Ще се радваме да споделим резултатите с българските партньори на по-късен етап“, каза посланик Гурбанова.  Тя допълни, че при посещението на българския министър-председател е обсъдена и възможността за сътрудничество в областта на културата, образованието, транспорта.  ", "date": "2019.03.29", "title": "Посланик Гурбанова: Очакваме първите обеми азербайджански газ да дойдат в България през 2020 г."}
{"url": "http://epicenter.bg/article/Borisov-uchastva-v-Balkanskata-sreshta-na-varha-v-Bukuresht/178814/2/0", "text": "Премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят днес напредъка по общите проекти в региона в сферите на транспорта, инфраструктурата и енергетиката.   Лидерите на четирите балкански държави се събират в този формат по инициатива на министър-председателя Борисов, като това ще бъде седмата им среща, домакинствана по ред от Румъния.   Фокус на срещата ще бъде задълбочаването на регионалното сътрудничество и развитието на добросъседските отношения.   В рамките на днешния ден ще се състои и съвместно заседание на правителствата на България и на Румъния.  Българската делегация включва министрите Николина Ангелкова, Румен Порожанов, Теменужка Петкова, Мариана Николова, Владислав Горанов, Бисер Петков, Нено Димов, Младен Маринов, Емил Караниколов и Петя Аврамова.   Разговорите между двете делегации включват теми от сферата на икономиката, транспорта и сигурността. Развитието на търговско икономическото сътрудничество ще бъде акцент с оглед на нарастването на стокообмена с Румъния с близо 7% през изминалата година и на изразения от двете страни интерес за насърчаване на взаимодействието в областта на малките и средни предприятия.   Ще се разгледат възможностите за задълбочаване на връзките между румънския и българския бизнес, по-специално в сферата на иновациите и високите технологии.   Подобряването на условията за корабоплаване в общия българо-румънски участък на река Дунав, както и транспортната свързаност между двете страни ще бъде друг акцент от двустранните разговори в Букурещ.   Разширяването на транспортните връзки по р. Дунав е от съществено значение за улесняването на трафика, активизирането на  контактите между бизнеса и хората от двете страни, както и на туристическия обмен.   Акцент в разговорите ще бъде и сътрудничеството в областта напревенцията, готовността и реагирането при извънредни ситуации, природни и причинени от човека бедствия и пожари. България и Румъния ще обсъдят също така енергийни теми и въпроси от европейския дневен ред. Срещата в Букурещ, Румъния, е поредна за премиерите Бойко Борисов, Алексис Ципрас, Виорика Дънчила и президентът Александър Вучич в рамките на последните няколко месеца. Припомняме, че в края на месец декември лидерите разговаряха в Белград, Сърбия, а домакин на срещата бе сръбския държавен глава.", "date": "2019.03.29", "title": "Борисов участва в Балканската среща на върха в Букурещ"}
{"url": "http://epicenter.bg/article/Tsvetan-Tsvetanov-veche-ne-e-deputat/178821/2/0", "text": "      Самият Цветанов не взе думата, очаква се той да говори по-късно пред медиите в НС. В момента Цветанов провежда среща с лидера на НФСБ Валери Симеонов, който пък бе най-недоволен от неговата оставка.     Освен освобождаването на председателското място на групата на ГЕРБ, Цветанов оставя вакантно и шефството на вътрешната комисия.     Единият му заместник начело на групата вече беше избран вчера от депутатите на ГЕРБ, това е Даниела Дариткова.   Очаква се да стане ясно и кой ще го замести начело на комисията по вътрешна сигурност.     До оставката му се стигна след скандала с изгодно купуваните апартаменти от представители на изпълнителната и законодателната власт, в чиято сянка остана единственият засега представител на съдебната власт Лозан Панов.   Цветан Цветанов напуска парламента, но остава зам.-председател на ГЕРБ и начело на предизборния щаб на партията.  Новината обяви самият той след разговор с премиера Бойко Борисов в сряда, непосредствено след като се завърна от работно посещение в САЩ. Причина за оставката на Цветанов стана развилия се в последните дни скандал около апартаментите на управляващи политически фигури.   Цветанов заемаше поста председател на ПГ на ГЕРБ и на Вътрешна комисия в 44-тото Народно събрание. Той бе избран от листата на ПП ГЕРБ в 4-ти Многомандатен избирателен район - Велико Търново на парламентарните избори през 2017 г.", "date": "2019.03.29", "title": "Цветан Цветанов вече не е депутат"}
{"url": "http://epicenter.bg/article/Yavor-Notev--Nyama-da-ima-satreseniya-v-parlamenta-sled-ostavkite-v-GERB/178823/2/0", "text": "Все още има място за смислени и аргументирани отговори на главните действащи лица в скандала. Това каза пред БНР Явор Нотев, зам.-председател на Народното събрание и депутат от „Обединени патриоти“. Той не очаква изненади на днешното гласуване на оставките, дадени заради скандала с придобитите от висши политици луксозни апартаменти на занижени цени.   Нотев смята за добър избора на Даниела Дариткова за председател на парламентарната група на ГЕРБ, която ще заеме мястото на Цветан Цветанов:   „ Познавам стила й, познавам нейната откритост и решителност тогава, когато трябва служебно да постави за разглеждане и решаване важни и нелеки въпроси в областта на здравеопазването. Убеден съм, че това е добър избор“.   Поле за изява на Цветан Цветанов във времето преди изборите за ЕП има, каза Явор Нотев в предаването „Преди всички“. Той подчерта, че енергията на Цветанов, която влага в работата си със структурите, е удивителна.   Според него все пак това отсъствие от парламента няма да бъде решаващо. Зам.-председателят на НС не очаква сътресение в зала.   „ Този скандал безусловно хвърля сянка. Той е в негатив на образа на хората, които бяха споменати като участници в него. На първо място – и в личен план те търпят негативи. Негативи търпят и институциите. Опит да се преодолее този ефект бяха подадените оставки. За мен основният момент, който би трябвало да бъде поучителен за цялото общество, убягва с една формулировка, която е категорично неприемлива – че такива действия, които били позволени на всички граждани и така правили всички, т.е. вписвали данъчната оценка при сделки с недвижими имоти и автомобили, били позволени на гражданите, но те не били допустими за политиците и това било в основата на скандала. С тези събития трябва да поднесат истината и ясното разбиране и тълкуване за всички български граждани. Всички граждани трябва да разберат, че спазването на законите е и в техен интерес“, коментира Нотев.    Той изказа мнение, че оставките няма да мотивират младите хора да гласуват на изборите. Според него е тревожно обезсърчаването и липсата на готовност младите хора да се борят, за да постигнат нещо.   По повод изказването на първия дипломат на Турция, който твърди, че Анкара се е намесила в поправките на Закона за вероизповеданията у нас, Явор Нотев заяви, че това е повод за парламентарно изслушване на външния министър.  ", "date": "2019.03.29", "title": "Явор Нотев: Няма да има сътресения в парламента след оставките в ГЕРБ"}
{"url": "http://epicenter.bg/article/Glavniyat-sekretar-na-myuftiystvoto--Nyamam-informatsiya-dalgovete-da-sa-oprosteni-pod-natisk-ot-Turtsiya-/178824/2/0", "text": "Нямам информация дълговете на мюфтийството да са опростени заради натиск от Турция. Това е новост за нас, лично аз вчера разбрах от медиите за подобна новина. Това заяви главният секретар на мюфтийството Джелал Фаик по повод слуховете, че дълговете на мюфтийството са опростени след натиск от Анкара.  ,,Ние не сме страна по това политическо говорене, което е в момента. Освен това мисля, че е крайно време българският народ да се отърси от комплекса на малкия народ, защото едва ли някой министър от външна страна ще тръгне да оказва влияние'', посочи Фаик и увери, че главното мюфтийство не укрива данъци.  ,,Най-важното, което трябва да се знае, е, че ние не укриваме данъци. Всичко е декларирано до стотинка'', допълни той.  По думите му дарението е свободен акт, което е поощрено от всички Авраамови религии и няма как държавата да поеме всичко в ръцете си по отношение на религиите.  ,,Нямам представа кога ще бъде следващият транш за мюфтийството ни от Турция, тъй като това е решение на финансовото министерство, но мога да кажа, че доста често парите ни закъсняват'', завърши главният секретар на мюфтийството. ", "date": "2019.03.29", "title": "Главният секретар на мюфтийството: Нямам информация дълговете да са опростени под натиск от Турция "}
{"url": "http://epicenter.bg/article/Pochetniyat-predsedatel-na-DPS-d-r-Ahmed-Dogan-dnes-navarshva-65-godini/178827/2/0", "text": "Почетният председател на ДПС д-р Ахмед Доган днес навършва 65 години.    евроатлантик по убеждение, демократ по философия. Безспорен лидер на своя етнос. Пример как един висок интелект се превръща в успешен политик. , е част от философията на Доган   \" . И дори само на 10% да осмисля това, което което съм направил в последните 30 години, ще бъде интересно и за теорията\", казва д-р Доган.   Целият му политически живот е свързан с ДПС и утвърждаването на формацията като българска, национално отговорна партия, която защитава българските национални интереси.   През 2016 година  при последната си публиична изява Доган написа в свое приветствие към съпартийците си: „  Тъкмо затова, когато ни атакуват с лавини от отрицание и омраза, ние трябва да им отвърнем с разбиране и с осъзнатата воля да наложим Заедността като начин на живот на Балканите.  са на път да се ситуират в една геополитическа полоса с Близкия изток, образувайки два полюса на етнорелигиозна непоносимост и взаимно отрицание. Това е изключително тревожна и опасна тенденция. Защото, каквото се случва в единия полюс, е въпрос на време да се повтори в другия… Не трябва да допуснем подобен развой на събитията!“    (което се случи само след две години чрез ДОСТ), Доган заяви: „Ами ако пламне пожар, какво правим?! Аз не искам България да се превърне в жертва, не желая нашия електорат да бъде разменна монета за каквото и да е. Не искам!.. Новото препозициониране в целия регион е толкова сложен и подмолен процес, че на този етап трудно могат да бъдат предвидими последиците.    да намерят мястото си в новия светомен ред и неяснотата на ЕС по отношение на идентичността си и какво иска… И можем да бъдем жертва, като пушечно месо, на тази криза. Само си представете потенциалния конфликт между Русия и Турция…“   Изказването на Доган предизвика шок.  . Една негова дума може да промени политиката на Движението.   Тези, които в България се занимават сериозно с политика и държавност, знаят това. И не си играят на тази струна. Независимо на кого се харесва и кого не, възможостите за влияние на ДПС върху всяко управление у нас не са за подценяване. Напротив!   В този постулат няма промяна вече 29 години.   . Нещо повече – още в края на второто хилядолетие препозицонира ДПС на евроатлантическата писта, далеч преди партии, които днес заспиват с ЕС и се събуждат с НАТО, да са си помисляли за това.   Когато Доган обяви, че се оттегля от публичната политика, го направи след дълбока преоценка на своето присъствие в политиката и ефекта от сенките, митовете и заслугите му. И оттогава неотклонно и неизменно следва решението си – въпреки опитите да го предизвикат да се върне; въпреки желанието на част от ръководството на партията да го накара поне за миг да се появи сред електората; въпреки първоначалните опасения дали Движението ще се справи с трудностите без неговото присъствие на публичнапа сцена; въпреки болезненото чувство за липса на контакти с избирателите, които обича. За него публичната политика, оперативната политика, е затворена страница. И никога оттогава не е правил заявка в обратната посока.   “Всички знаете, че съм наблюдател по дефиниция, но явно твърде насериозно съм се приел като пасивен съзерцател. Но това не означава, че ще се върна в политиката!“, заяви го пред актива на ДПС в онази драматична предколедна среща, когато краката на Местан са се подкосили, чувайки тези думи. И няма промяна в позицията му.   Но все пак има един важен въпрос. Още преди четири години, именно на базата на своите наблюдения и анализи, че икономическата и финансовата криза ще се развие като „политическа криза в планетарен мащаб“; че еднополюсният модел на света не може да остане в този си вид с доминацията на САЩ и в него все по-голяма роля ще има Русия; че ЕС не знае какво да прави с евроидеята и евростратегията за интеграция, когато те се провалят; че ЕС няма мотивация за запазването си; че в Брюксел всичко се прави инерциално; че там нямат необходимия властови и инвестиционен ресурс за развитието на Съюза; че Китай е сила, за която още не сме отворили очите си и че Русия ще направи всичко възможно да продължи налагането си на световната сцена, ако е необходимо дори силово. И че ние не сме готови за този нов свят с неговите предизвикателства.   . И няма никакво значение как това ще се приеме от критиците му или какво ще напишат във фейсбук под името му. Просто фактите са такива.   . От Голямата политика, а не тази, която се въргаля по жълтите павета. Онази политика, в която непросветените не ги допускат. Там, където България е малка точка на Голяма карта. Именно заради това той предупреждава… Пък който иска, да чете.     Ахмед Демир Доган е роден на 29 март 1954 година в с. Пчеларово, Добрич, но изкарва голяма част от ранното си детство в село Дръндар, Варненско.   Завършва \"Философия\" в СУ „Св. Климент Охридски” (1981 г.). Кандидат на философските науки и научен сътрудник e в Института по философия към Българската академия на науките. Доктор по философия (1984 г.). Автор е на научни статии в областта на философията. Владее английски, руски и турски език.   През 1985 г. основава гражданско движение, противопоставящо се на насилствената смяна на имената на турците в България, за което през 1986 г. е арестуван. Лежи в Пазарджишкия затвор в килия за смъртници. 1989 година е осъден при закрити врата от Варненския окръжен съд на 10 г. лишаване от свобода като създател на противодържавна организация. Амнистиран е 1989 година.   1974 година Ахмед Доган е вербуван за агент на Държавна сигурност под псевдонимите Ангелов, Сергей, Сава. Снет е от оперативен отчет 1988 година. Готвен е за разузнаването и изпращането му навън..   Учредител и председател на Движението за права и свободи (ДПС) от създаването му на 4 януари 1990 г. Избран е за депутат във 7-то Великото Народно събрание. Народен представител и председател e на Парламентарната група в 36-то,37-то, 38-то, 39-то, 40-то и 41-то Народно събрание.   ДПС под негово ръководство е коалиционен партньор на Национално движение Симеон II в управлението на страната (2001-2005 г.). След парламентарните избори през 2005 година, с мандат на ДПС, като трета политическа сила, се създава трипартийна коалиция с БСП и НДСВ, управлявала България до 2009г.   Партията има непрекъснато повишаваща се електорална подкрепа и неотменно стабилизиращо влияние в българския полиитически живот. През 2009 година Ахмед Доган е награден с орден „Стара планина“ I степен „за заслуги към етническия мир и демокрацията в България“ от президента на Р. България Георги Първанов. След три месеца обявява, че връща ордена, след като президентът награждава със същия орден и главния прокурор по времето на Възродителния процес, Васил Мръчков.    На 19 януари 2013 се оттегля от председателския пост в ДПС и стана пожизнен почетен председател на партията Ахмед Доган има син Демир и дъщеря Демет.    Днес Ахмед Доган се е отдал на научна дейност и бизнес занимания.   През 2005 година Доган написа: \" \". А няколко години по-късно добави: \" \".   И отново е прав.  ", "date": "2019.03.29", "title": "Ахмед Доган навършва днес 65 години: В живота и в политиката нищо не се поднася даром"}
{"url": "http://epicenter.bg/article/Borisov--Radvam-se-da-chuya-novinata-za-udalzhavaneto-na-mandata-na-Yens-Stoltenberg-nachelo-na-NATO/178828/2/0", "text": "Радвам се да чуя новината за удължаването на мандата на Йенс Столтенберг като генерален секретар на НАТО до 30 септември 2022 г. Това е написал в профила си в социалната мрежа Фейсбук министър-председателят Бойко Борисов.  „За мен беше чест да го приветствам в София преди месец. България е горд член на НАТО от 15 години“, пише още премиерът.  Страните-членки на НАТО взеха решение за продължаване на мандата на генералния секретар на Алианса Йенс Столтенберг до 30 септември 2022 г., съобщава европейската редакция на Politico, цитирана от Агенция \"Фокус\".  Целта е да се гарантира стабилност в момент на напрежение в трансатлантическите отношения и опасения за нарастващата военна самоувереност на Русия.  Столтенберг, бивш премиер на Норвегия, трябваше да завърши четиригодишния си мандат през 2020 г. Решението на съюзниците да удължат мандата му подчертава доверието, което той има в столиците на големите сили - Вашингтон, Берлин, Лондон и Париж.  С непоклатимо хладнокръвно поведение и на пръв поглед свръхестествена способност да се придържа към плана си за разговор при почти всички обстоятелства, Столтенберг помогна на НАТО на запази стабилност през повече от двете години напрежение, което до голяма степен бе провокирано от президента на САЩ Доналд Тръмп. Той многократно изразява съмнения за полезността на НАТО и нанесе десетки удари срещу европейските членове на организацията, коментира изданието.  А у нас се навършват се 15 години от присъединяването на България към НАТО. На 18 март 2004 г. Народното събрание на Република България ратифицира Северноатлантическия договор, подписан за първи път от страните-основатели на пакта на 4 април 1949 г. във Вашингтон, а на 29 март 2004 г. документите по присъединяването към Северноатлантическия договор на седемте нови страни (България, Естония, Латвия, Литва, Словакия, Словения и Румъния) са депозирани във Вашингтон. Последната дата се счита за дата на приемане на България в НАТО.  Соломон Паси пръв поставя въпроса за членство на България в НАТО, като на 23 юни 1990 г. внася в парламента предложение за присъединяване към Северноатлантическия договор. След по-малко от месец на 13 юли 1990 г. с Декларация на Министерството на външните работи Република България приема поканата за установяване на редовни дипломатически връзки с НАТО, отправена в Лондонската декларация на държавните и правителствени ръководители на Алианса от 6 юли 1990 г.  През август 1990 г. посланикът на Република България в Кралство Белгия Леа Коен получава правомощия да поддържа дипломатическите връзки с НАТО. На заседанието на Северноатлантическия съвет на равнище държавни и правителствени ръководители в Прага на 21 ноември 2002 г. е взето решение България, заедно с други 6 страни-кандидатки (Естония, Латвия, Литва, Румъния, Словакия и Словения), да бъде поканена да започне разговори за присъединяване към Северноатлантическия съюз. Разговорите с България са осъществени в два кръга, съответно на 10 януари и 10 февруари 2003 г. Ръководител на българската делегация е заместник-министърът на външните работи Любомир Иванов, а на делегацията на НАТО - помощник-генералният секретар по политически въпроси посланик Гюнтер Алтенбург. Първият кръг е посветен на политически, икономически и отбранителни/военни въпроси, а вторият - на ресурсни/бюджетни въпроси, правни въпроси и въпроси, свързани със сигурността и защитата на информацията.Същността на разговорите се изразява в обсъждане на задълженията, произтичащи от присъединяването към Вашингтонския договор и членството в НАТО, и официално потвърждение от България на нейния интерес, готовност и способност да поеме и изпълнява ефективно тези задължения. На разговорите България пое следните основни ангажименти:  В рамките на разговорите по ресурсни и бюджетни въпроси, България поема твърд ангажимент да отделя достатъчно бюджетни средства за изпълнението на поетите задължения, както и да участва в колективно финансираните бюджети на НАТО с дял от 0,35 % (когато бюджетът се разпределя между всички страни-членки) и 0,4063 % (за дейности и проекти, в които Франция не участва). На 18 юни 2003 г.  Съветът на НАТО констатира, че България и останалите 6 поканени страни са постигнали критериите за сигурност и защита на класифицирана информация на НАТО, и взема решение за отварянето на почти всички комитети и други работни органи на НАТО за участие на 7-те страни със статут на наблюдатели. Изключение правят заседанията по линия на Съвета НАТО-Русия (поради отсъствие на съгласие от страна на Русия), съвместните заседания във формат НАТО-ЕС (по процедурни трудности) и заседания на органи, формиращи ядрената политика и стратегия на НАТО (поради необходимостта участващите в тези заседания държави да бъдат страни по съответни споразумения, което е възможно единствено след присъединяване към Вашингтонския договор).  През май 2000 г. България се включва в създаването на Вилнюската група като процес на политическа солидарност и сътрудничество между страните-кандидатки за членство в НАТО. През октомври 2000 г. България е домакин на работна среща на министрите на отбраната на страните-кандидатки, в която участва и генералният секретар на НАТО лорд Робъртсън, а през октомври 2001 г. София е домакин на срещата на президентите на тези страни.   ", "date": "2019.03.29", "title": "Борисов: Радвам се да чуя новината за удължаването на мандата на Йенс Столтенберг начело на НАТО"}
{"url": "http://epicenter.bg/article/Gen-mayor-Popov--Kampaniyata--Badi-voynik--davat-vazmozhnost-na-mladite-hora-za-realizatsiya/178829/2/0", "text": "Разглеждат се възможностите някои административни срокове за кандидатстване за войнишки длъжности да бъдат съкратени. Това каза в гр. Ловеч командирът на Сухопътните войски генерал-майор Михаил Попов пред журналисти по време на националната кампания „Бъди войник“, съобщиха от пресцентъра на Министерството на отбраната. „Нямаме намерение да снижаваме критериите за подбор на кандидатите, защото това би могло да се отрази негативно на нашата работа“, подчерта той.   Генерал-майор Михаил Попов отбеляза, че ако се запазят сегашните темпове на прием на кандидати за военна служба, некомплектът може да бъде преодолян за няколко години. „Засега първите резултати са обнадеждаващи, съдейки по броя на подадените документи в първия обявен за тази година конкурс за заемане на вакантни войнишки длъжности във военните формирования от Сухопътните войски. Надявам се до края на годината да проведем успешно още два конкурса“, посочи той.    „ Кампанията „Бъди войник“ и срещите с Българската армия ще дадат възможност на младите хора да помислят за своята реализация и се надявам те да направят своя избор и да се присъединят към въоръжените сили“, заяви командирът на Сухопътните войски.   Множество жители на гр. Ловеч и съседните населени места проявиха интерес към статичния показ на въоръжение и техника на Българската армия.   На информационната борса стана ясно, че трима пълни отличника от 11 клас вече са подали документи за кандидатстване в Националния военен университет „Васил Левски“ в гр. Велико Търново.   Генерал-майор Попов отбеляза, че е радостен интересът на младите хора към Българската армия. Това не е свързано единствено с професията на военнослужещия, а и с подготовката, която те могат да получат за реакция в случай на кризи и бедствия.", "date": "2019.03.29", "title": "Ген.-майор Попов: Кампанията „Бъди войник“ дава възможност на младите хора за реализация"}
{"url": "http://epicenter.bg/article/Valeri-Simeonov--V-blizkite-dni-shte-se-pokazhe-dali-parlamentat-shte-raboti-trudno-bez-Tsvetanov/178831/2/48", "text": "Турската държава постоянно прави провокации към България - текстовете, с които позволихме финансирането на вероизповеданията отвън, са национално предателство. Това каза пред журналисти лидерът на НФСБ Валери Симеонов във връзка с изявленията на външния министър на Република Турция Мевлют Чавушоглу за приетия от парламента Закон за вероизповеданията, предаде Агенция „Фокус“.    Според него гласуваните текстове в Закона за вероизповеданията са национално предателство, тъй като се е позволило на вероизповеданията да получават финансиране от чужбина. Попитан кой е предателят, Симеонов посочи: „Видяхте кои гласуваха“.  „Както искате, го приемайте. Това не е за първи път, не е за последен. Не мисля, че има пряка връзка с евроизборите. Постоянно си правят някакви провокации, както беше с турските учебници, в които България беше включена в границите на Турция. Както беше с изявленията на Ердоган на предизборен митинг, че са му близки до сърцето региони като Кърждали. Това са едни непрекъснати сондажи на турската държава по отношение на жизнеността на инстинкта за самосъхранение на България“, заяви Симеонов.  Според него от изслушване на външния министър надали ще се разбере кой знае какво.     В близките дни ще се покаже дали парламентът ще работи трудно без Цветан Цветанов, каза лидерът на НФСБ Валери Симеонов след среща със заместник-председателя на ПП ГЕРБ Цветан Цветанов.    „Имахме личен разговор. Смятате ли, че трябва да споделя пред медиите“, заяви Симеонов.   Срещата между двамата се проведе в една от стаите на ПП ГЕРБ в Народното събрание. Тя започна, след като парламентът гласува оставката на Цветанов като народен представител.   Веднага след това заместник-председателят на ПП ГЕРБ Цветан Цветанов се отправи на среща с председателя на ПГ на „Обединени патриоти“ и лидер на ПП „Атака“ Волен Сидеров.   Срещата се провежда в стаята на „Обединени патриоти“.  ", "date": "2019.03.29", "title": "Валери Симеонов: Текстовете за финансиране на вероизповеданията отвън са национално предателство!"}
{"url": "http://epicenter.bg/article/Volen-Siderov--Za-sazhalenie-se-ochertava-Patriotite-da-se-yavim-pootdelno-na-evroizborite/178833/2/0", "text": "Искаме изслушване на външния министър Екатерина Захариева - очевидно изказването на Мевлют Чавушоглу е намеса във вътрешните ни работи. Това каза лидерът на „Атака“ Волен Сидеров пред журналисти, предаде Агенция „Фокус“.   Сидеров прогнозира, че премиерът Бойко Борисов също ще вземе отношение по въпроса. „Мигрантите са едно, тук достойнството на България трябва да се пази“, допълни Сидеров.   „ Днес подписахме едно искане да бъде изслушана министър Захариева по този въпрос в сряда. Очевидно това е намеса. Не може външният министър на друга държава да се изказва по този начин“, каза още Сидеров.    Във връзка със Закона за вероизповеданията, Сидеров обясни, че мнението му е, че по начало с този закон се е избързало. „Закон за вероизповеданията, даже не знам дали е необходим нов. Това е една много деликатна тема. Този закон не е навременен, но така или иначе те го прокараха“, каза още лидерът на „Атака“. Според него е било хубаво той да бъде изтеглен и дообмислен. На въпрос каква трябва да бъде българската позиция, Сидеров посочи, че тя трябва да бъде за ненамеса.    „ Има си регламент в дипломацията, ноти, разговор с посланици и т.н. Външно трябва да знаят какво да направят, но трябва да реагират по някакъв начин и да поискат най-малкото обяснение от посланика, да се види какво е изказването на външния им министър“, допълни Сидеров.    Според него посланикът трябва да бъде извикан и да се поиска евентуално извинение.    За съжаление се очертава Патриотите да се явим поотделно на евроизборите, каза още лидерът на ПП „Атака“ Волен Сидеров.   Сидеров посочи, че е заявил готовност да се яви заедно с ВМРО на евровота. „Страхът на ВМРО е, че една обща листа само с нас ще предизвика колизия с НФСБ и ще усложни отношенията ни след изборите, управленската коалиция ще пострада и т.н. Те не могат да пристъпят към двойна коалиция - или тримата, или поотделно\", каза още Сидеров и отбеляза, че за съжаление се очертава партиите от Обединени патриоти да се явят на предстоящите избори поотделно.   Във връзка с листата на „Атака“ за евроизборите, Сидеров обясни: „Нашата листа ще я води млад човек, който ще го изберат зрителите на ТВ „Алфа“, каза Сидеров. По думите му човекът няма да е случаен гражданин и това ще се случва пред очите на българските граждани.    „Абсолютно реалити, само че политическо“, допълни лидерът на „Атака“.    По думите му няма да има партийни активисти и хора от ръководството, а само млади хора. Сидеров уточни, че неговата роля ще бъде свързана с участие в журито.", "date": "2019.03.29", "title": "Сидеров: Искаме изслушване на Захариева! Изказването на Чавушоглу е намеса във вътрешните работи"}
{"url": "http://epicenter.bg/article/Petya-Avramova-/178825/2/0", "text": "Петя Аврамова е в Румъния с българска делегация, водена от премиера Бойко Борисов и включваща 11-ма министри. Повод за визитата им в северната ни съседка е Четитистранната среща на високо ниво между лидерите на България, Сърбия, Гърция и Румъния.    за тежкотоварните автомобили над 3,5 тона от 16 август т.г. С наближаване на Великден и Гергьовден, както и на летния сезон продажбите на е-винетки на румънски граждани ще се увеличават. Данните показват, че през 2018 г. Румъния заема първо място сред чуждестранните пазари по брой туристически посещения в България – 1 377 009, като спрямо 2017 г. се отчита ръст от 20,9%. По Великден и Гергьовден в Балчик, Албена, Златни пясъци, Св. Св. Константин и Елена и други курорти традиционно идват много румънски гости. Затова е добре водачите да използват всички канали за купуване на електронни винетки. Най-бързият и удобен начин за плащане е през интернет. Само след няколко минути винетките са вече активни и може спокойно да се пътува по платената пътна мрежа в страната. Това спестява и време при влизане в България на граничните пунктове. Електронни винетки могат да бъдат купени онлайн от интернет страниците  ,  ,   и чрез безплатно мобилно приложение BGTOLL. Други канали за придобиване са „Български пощи“, офисите на Easy Pay, бензиностанциите ОМВ и „Лукойл“.  По един терминал има и на граничните контролно пропускателни пунктове Силистра, Дуранкулак и Кардам.    което нарежда Румъния на второ място след Турция от чуждестранните ползватели на пътищата. От тях близо 37 000 са за леки коли, а над 30 000– за тежкотоварни над 3.5 тона.  ", "date": "2019.03.29", "title": "Министър Аврамова ще проведе среща с румънския си колега с Букурещ"}
{"url": "http://epicenter.bg/article/Sergey-Stanishev--Az-ne-vodya-bitki-v-BSP/178835/2/48", "text": "Темата с имотните сделки на управляващите едва ли ще приключи, тя ще има своя отзвук и продължение. Това каза пред журналисти президентът на ПЕС Сергей Станишев преди дискусията „Избори за Европейски парламент – България и ЕС след 2019 г.“, предаде Агенция „Фокус“.   „ На европейските избори БСП трябва да покаже ясно европейско лице като политика и силна листа“, заяви той.    Попитан има ли битка между него и лидера на БСП Корнелия Нинова, той отговори: „Не, аз не водя битки в БСП. Срещу мен са се водили и се водят понякога, но аз вътрешни битки в БСП не водя никога, защото знам, че хората в БСП очакват, особено преди избори, единство, успокояване, самочувствие на партията“.    На въпрос дали е получавал покана да участва в други партии в социалистическото семейство, той отговори: „Не, това не е практика в нашето семейство, защото това са на първо място националните листи. Имаше една идея в ЕП да има транснационална листа, но тя не беше приета“.    Попитан дали решението за подаване на оставки заради темата с имотните сделки на част от управляващите е правилно , той отговори: „Това беше неизбежно решение при обществения отзвук, който се получи и той беше съвсем закономерен, защото хората негодуват. Едва ли ще приключи той ще има своя отзвук и продължение, но аз имам едно опасение. Ние отиваме на европейски избори, ако кампанията се превърне само във взаимни обвинения, хората могат да се отвратят и да не излязат да гласуват, а това винаги работи в полза на управляващи като ГЕРБ, които имат желязна машина“.", "date": "2019.03.29", "title": "Сергей Станишев: Аз не водя вътрешни битки в БСП, хората ни искат единство"}
{"url": "http://epicenter.bg/article/D-r-Daniela-Daritkova-veche-ofitsialno-e-predsedatel-na-PG-na-GERB-/178836/2/48", "text": "Д-р Даниела Дариткова вече официално е председател на ПГ на ГЕРБ. Това съобщи заместник-председателят на Народното събрание Емил Христов по време на заседанието на парламента, предаде Агенция „Фокус“.  Писмото вече е постъпило до председателя на парламента Цвета Караянчева.  Новината бе съобщена вчера от премиера Бойко Борисов. Дариткова заема поста, след като в сряда Цветан Цветанов обяви, че напуска парламента заради скандала с апартаментите.  Д-р Даниела Дариткова е член на Изпълнителната комисия на ПП ГЕРБ. Тя е депутат в 41-вото, 42-рото, 43-тото и 44-тото Народно събрание, избрана от 22-ри Многомандатен избирателен район - Смолян.  В 44-тото НС Дариткова заема поста на председател на парламентарната комисия по здравеопазване. Член е на Комисията по взаимодействието с неправителствените организации и жалбите на гражданите в парламента, както и на групите за приятелство на България с Казахстан, Израел, Латвия, Литва, Холандия, Чили, Гърция, Русия, Словакия и Узбекистан.  ", "date": "2019.03.29", "title": "Д-р Даниела Дариткова вече официално е председател на ПГ на ГЕРБ "}
{"url": "http://epicenter.bg/article/Kaloyan-Pargov--Zhiveem-vav-vreme-na-nov-avtoritarizam-na-liberalnite-eliti-i-mezhdunarodni-byurokrati/178837/2/48", "text": "Хората се интересуват много повече от стандарта си на живот, отколкото от харизматичния образ на свободата, демокрацията и свободните пазари. Това каза лидерът на БСП - София Калоян Паргов, който участва в дискусия на тема „Избори за Европейски парламент – България и ЕС след 2019 г.“, предаде репортер на Агенция „Фокус“.  „Благодаря на проф. Захари Захариев и на останалите организатори за поканата да приветствам тази високоуважавана и ерудирана аудитория, включваща експерти в международните отношения и познавачи на европейската тематика и проблематика и да представя пред Вас някои мои виждания за бъдещето на Европейския съюз”, отбеляза Паргов.  „Акцентът в моето експозе няма да бъде върху външнополитическия, а върху икономическия и политическия аспект на темата. Защото външнополитическата риторика е престанала да бъде водеща в сегашната изключително противоречива и идеологически разделена епоха. Хората вече не ѝ обръщат много внимание. Те се интересуват много повече от стандарта си на живот, отколкото от харизматичния образ на свободата, демокрацията и свободните пазари“, изтъкна той.  По думите му ние живеем във време на нов авторитаризъм на либералните елити, на неоконсерватори и националисти, на така наречените псевдоексперти с политическа биография, на бюрократи от международните организации, на ИТ-специалисти и лобисти, на кресливи представители на платени НПО-та.  „Свидетели сме на реална институционална промяна, на преместване на властта от избрани представители към назначени чиновници, от местна власт към централни бюрократи, от национален парламент към Брюксел и Страсбург. А това променя изцяло картината“, допълни Калоян Паргов.  ", "date": "2019.03.29", "title": "Калоян Паргов: Живеем във време на нов авторитаризъм на либералните елити и международни бюрократи"}
{"url": "http://epicenter.bg/article/Tomislav-Donchev--V-otbora-na-GERB-ima-i-maratonki--i-obuvki-s-visoki-tokcheta--i-podkovani-botushi-/178838/2/0", "text": "\"Всяка сензация има ефект, но предвид факта, че следваме сурови и тежки стандарти за поемане на отговорност, ефектът може и да е със знак плюс.\" Това коментира вицепремиерът Томислав Дончев по повод оставката на Цветан Цветанов след скандала с апартаментите на властта. Той говори пред журналисти след участието си във форум за еврофондовете, предава Новини.бг.  „Ние, освен да вършим резултатна работа, всеки ден трябва да се борим за доверието на хората, когато то - дали е разклатено или има малка пукнатина в него, ние трябва да вземем необходимите мерки да се възстанови“, коментира още вицепремиерът и допълни, че затова понякога се налага да се правят жертви, включително и трудни, скъпи и болезнени.  „Няма разделение в ГЕРБ, няма и различни отбори, в ГЕРБ има само един отбор - отборът на Борисов, и затова сме силни. В този отбор, разбира се, има и маратонки за дълго бягане, има и обувки с високи токчета, имаме и, ако е необходимо, и подковани ботуши, има всичко в отбора, но сме един отбор“, заяви още Дончев.  Той определи коментарите за разделение - за групи, подгрупи, като спекулации. В отговор на въпрос дали атаката към ГЕРБ може да идва от хора, които преди са били близки до партията, Дончев направи уговорката, че не познава добре \"всичко, което е \"зад кадър\", но каза, че една атака винаги има и цели, и организатори, винаги има и ефект, но допълни, че това не е основната тема.  „Всеки подобен трус в предизборна ситуация предизвиква вибрации, сензации, въпросът е да се излезе по най-достойния начин от ситуацията, което, мисля, че се случи“, каза още вицепремиерът.  На въпрос дали и председателят на КПКОНПИ Пламен Георгиев трябва да подаде оставка, вицепремиерът каза, че всеки подобен случай има два компонента - законно и морално, и изтъкна, че за това кое е законно, се произнасят компетентните органи, а кое е морално е въпрос и на лична преценка. „Този въпрос е изключително чувствителен и силен за хората, които са в политиката“, каза Дончев.  ", "date": "2019.03.29", "title": "Томислав Дончев: В отбора на ГЕРБ има и маратонки, и обувки с високи токчета, и подковани ботуши!"}
{"url": "http://epicenter.bg/article/Mustafa-Karadaya--Nyamam-informatsiya-da-e-imalo-namesa-vav-vatreshnite-ni-raboti-ot-strana-na-Turtsiya-/178839/2/48", "text": "Нямам информация да е имало намеса във вътрешните ни работи от страна на Турция. Това каза председателят на ДПС Мустафа Карадайъ пред журналисти в парламента във връзка с изказването на турския външен министър за Закона за вероизповеданията, предаде Агенция „Фокус“.  Карадайъ заяви, че няма информация да е имало намеса във вътрешните ни работи от страна на Турция и отбеляза, че в неделя в южната ни съседка има избори.  Той посочи, че върху ДПС не е имало и опити да се оказва влияние.  „Дебатът по приемането на Закона беше публичен, всички участваха - и вероизповеданията, и медиите. Всеки, който е бил заинтересован, имаше възможност да участва“, каза още председателят на ДПС.  ", "date": "2019.03.29", "title": "Мустафа Карадайъ: Нямам информация да е имало намеса във вътрешните ни работи от страна на Турция "}
{"url": "http://epicenter.bg/article/Tsvetanov--Kategorichno-ne-sam-chuval-za-natisk-ot-turska-strana-otnosno-zakona-za-veroizpovedaniyata/178840/2/48", "text": "Видях се с Валери Симеонов, Веселин Марешки, сега с Мустафа Карадайъ. Бях предвидил да посетя и председателката на БСП, но те не идват на работа. Исках да благодаря на колегите. Да, стигали сме до скандали и до дрязги, но искам, като се видим на улицата да се поздравим. Това каза в кулоарите на парламента бившият председател на ПГ на ГЕРБ Цветан Цветанов, цитиран от Новини.бг.  \"Всички трябва да бъдем отговорни. Аз винаги съм се ръководил от това и за държавата, и за ГЕРБ. Как от БСП ще поискат вето на Закона на вероизповеданията, като те не присъстваха на дебатите? Предстоят евроизбори и Корнелия Нинова, и Крум Зарков ги уважавам много, въпреки омразата, която те изпитват към ГЕРБ. С омраза политика не се прави. От БСП не спряха да отправят обвинения към мен. Аз искам да попитам - как обвинен в пране на пари може да води листата на БСП? За мен няма никакви доказателства, че съм виновен. Аз не съм виновен, но взех правилното и морално решение. Трябва да вършим работа за българските граждани, а не да се занимаваме с битовизмите на опозицията. Трябва да говорим за предстоящите евроизбори. Трябва да дебатираме по сериозните теми\", категоричен беше Цветанов.  Той коментира и темата за Закона за вероизповеданията и изказването на турския външен министър Мевлют Чавушоглу.  \"Категорично не съм чувал за натиск от турска страна относно Закона за Вероизповеданията. В политиката всеки има право да прави изказвания и да бъде чут от своите избиратели, но наистина в ГЕРБ нямаме никаква информация за натиск от страна на Турция. Законът за вероизповеданията се преекспонира и смятам, че това се направи с политическа цел. При този закон сме се ръковдили само и единствено от интересите на обществото и вероизповеданията. Относно изказването на Мевлют Чавушоглу, МВнР отговори\", заяви Цветан Цветанов.   КСНС трябва да бъде свикван на всеки три месеца, а от май 2018 г. близо една година нямаме такъв, каза Цветанов, цитиран от Агенция „Фокус“.  „Това е въпрос, който трябва да зададете към президента на страната, защото той трябва да прави тези КСНС по негова инициатива в разговори с българските институции. Дали харесва, или не политиците, които са в българския парламент, няма никакво значение. Българските избиратели са тези, които определят каква да бъде конфигурацията и какви да бъдат представителите както в парламента, така и в президентството. Трябва да има общ език, работа, която да вършим в българските граждани. Не можем да се занимаваме с този битовизъм“, заяви още Цветанов. Според него на евроизборите трябва да говорим за мобилност, какво ще направим в новия финансов програмен период и дали могат да се обединят усилията“, заяви още Цветанов.   ", "date": "2019.03.29", "title": "Цветанов: Категорично не съм чувал за натиск от турска страна относно закона за вероизповеданията"}
{"url": "http://epicenter.bg/article/Parlamentat-shte-glasuva-ostavkata-na-predsedatelya-na-PG-na-GERB-Tsvetan-Tsvetanov--/178813/2/0", "text": "Парламентът ще гласува оставката на председателя на ПГ на ГЕРБ Цветан Цветанов.   Вторият човек в ГЕРБ напуска парламента след скандала с апартаментите на властта. По решение на премиера Бойко Борисов, председател на парламентарната група на ГЕРБ става Даниела Дариткова. А мястото на Цветанов на парламентарната банка трябва да заеме 27-годишният лидер на Младежката структура на партията във Велико Търново Георги Недев.   Велико Търново избра трима депутати от ГЕРБ - Цветан Цветанов, Станислава Стоянова и Клавдия Ганчева. Георги Недев, при когото работи принципът с преференциите, заради съвпадението 11/11, размести листата и стана четвърти.  След това депутатите ще разгледат на първо четене промени в Гражданския процесуален кодекс и ще изслушат министъра на културата Боил Банов относно държавната подкрепа в сферата на изкуствата.  В парламентарния контрол ще участват министрите Красимир Вълчев и Кирил Ананиев.", "date": "2019.03.29", "title": "Парламентът ще гласува оставката на председателя на ПГ на ГЕРБ Цветан Цветанов "}
{"url": "http://epicenter.bg/article/Menda-Stoyanova--Atakata-sreshtu-Tsvetatov-doyde-ot-hora--svarzani-s-nashi-bivshi-partnyori/178816/2/0", "text": "„Цветан Цветанов усъвършенства през годините уменията си на медиатор в пленарната зала. Мисля, че не трябва да се притесняваме за кворума. Вчера имахме достатъчно депутати и без ДПС“. Това каза пред БНТ депутатът от ГЕРБ Менда Стоянова.  „Няма лошо, че се пререшават някои въпроси, които обществото не приема за решени. Аз приемам това като положително. Смятам, че трябва да има диалог и да се търси консенсус. Някой път се налага да се правят отстъпки“, допълни Стоянова.  „Цял ден Цветанов тича за себе си, а след това по задачите на ГЕРБ. Цветан Цветанов напуска изборния пост по морални съображения. Ние не смятаме обаче, че той не трябва да напусне ГЕРБ и политиката, защото той е безкрайно ценен и невинен. Ако погледнем наоколо, ще видим стотици случаи като този с г-н Цветанов, който беше осъден от медиите. Другарски огън в партията няма. Имаме антикорупционен фонд, в който влизат хора, свързани с наши бивши партньори. За мен е странно, че точно сега излиза това „разследване“, каза още народният представител.  „Разделение и разцепление в ГЕРБ няма. Още повече, че самият Цветан Цветанов не иска подобно разцепление. Не мога да преценя реакцията на хората, сигурно има нанесени щети на ГЕРБ. Ще имаме възможност да говорим с хората. В един момент тази тема с апартаментите от минус може да се превърне в плюс, защото ще имаме възможност да обясним на избирателите каква е истината. Изключително важно е да гласуваме за европейски ценности“, каза още Стоянова и прогнози 7-8 евродепутати на ГЕРБ на предстоящия вот. ", "date": "2019.03.29", "title": "Менда Стоянова: Атаката срещу Цветанов дойде от хора, свързани с наши бивши партньори"}
{"url": "http://epicenter.bg/article/Aleksandar-Yordanov--Ako-stana-deputat-v-parlamenta-na-Evropa--shte-bada-v-semeystvoto-na-ENP-/178817/2/0", "text": "Това заяви Александър Йорданов, който ще бъде на избираемото 6-то място в листата на ГЕРБ-СДС за евроизборите, по БНТ.    Йораднов обясни, че допреди 10 години противниците на ЕС са били отвън, сега в самия съюз има партии, които искат разделение и разпадане. По думите му действието на СДС и ГЕРБ е движение в добра посока, а тези, които ще гласуват за СДС, ще бъдат представени в ЕП.   Александър Йорданов коментира, че СДС не се е слял в ГЕРБ и споразумението между двете партии за евровота не е коалиция. Това се прави с разбирането, че следващото европейско управление трябва да бъде с дясно-центристка посока, допълни той.   Ако се случи да стана депутат в парламента на Европа, аз ще бъда в семейството на ЕНП и ще изразявам политиката на СДС, каза Йорданов. ", "date": "2019.03.29", "title": "Александър Йорданов: Ако стана депутат в парламента на Европа, ще бъда в семейството на ЕНП "}
{"url": "http://epicenter.bg/article/Daniela-Daritkova--Nosya-mnogo-dini-pod-edna-mishnitsa/178819/2/0", "text": "\"Винаги има притеснение. Притеснявам се най-вече от ангажиментите, защото нося много дини под една мишница\". Това заяви в ефира на Нова тв новият председател на ПГ на ГЕРБ Даниела Дариткова.   \"Същевременно съм практикуващ лекар и през годините не съм изоставяла пациентите си. В непленарните дни съм им на разположение. Надявам се още да имам възможност, поне в понеделниците и почивните дни\", каза тя.   Запитана от Виктор Николаев къде живее, Дариткова отвърна: \"От 2009 г. живея в жилище на НС в ж.к. \"Редута\". В Смолян живея в къщата на съпруга си. Мъжът ми е пенсионер, синът ми е студент. Смятам, че разкриването на личния живот е най-неприятната част от публичността, защото винаги съм се стремяла да пазя личното си пространство\".   На въпрос защо за някого апартаментите са четири пъти по-изгодни, тя отговори: \"Апартаментската сага вълнува обществото цяла седмица. Не съм вниквала в детайлите на пазарните отношения и не съм имала опит в това отношение. Смятам, че тук измеренията са други. Показахме последователно поведение, защото всички, посочени в тази сага, поеха публична отговорност\".   \"Не е имало заседание на Изпълнителна комисия - това е фалшива новина. Решенията за оставки са личен акт. Няма разделение в партия ГЕРБ и ние сме сплотени въпреки интригите\", уточни Дариткова.   \"Научих за поста си от Борисов и Цветанов. Последователно ми звъннаха. Борисов беше пръв и ми каза, че трябва да се поеме тази отговорност\", добави тя. \"Цветанов е втори в партията и основният, който познава добре структурите. Смятам в рамките на това, че напуска парламента, ще е свободен да реализира функциите си. Ще ползваме експертизата му по отношение на опита, който има. Винаги съм се възхищавала на неговата диалогичност\", каза Дариткова.", "date": "2019.03.29", "title": "Даниела Дариткова: Нося много дини под една мишница, ще ползвам експертизата на Цветанов"}
{"url": "http://epicenter.bg/article/Anton-Kutev--Vednaga-tryabva-da-zapochne-protsedura-po-otnemane-na-nezakonno-imushtestvo-ot-Tsvetanov/178820/2/0", "text": "  Според този закон производство за законно отнемане на незаконно придобито имущество към цветанов трябва да започне сега, защото всички основания ги има, тоест тук имаме очевидно несъответствие между доходите и придобитото имущество.   Като основания за започване на процедура по отнемане на имуществото Кутев посочи следното: \"Цветанов по пазарна стойност е придобил едно имущество, което, само апартамента, за който говорим по пазарна стойност, защото в закона изрично пише, че комисията работи по пазарна стойност е за около милион и половина. И е абсолютно очевидно, че Цветанов, съпругата му и тъщата му заедно, за целия си живот, не са изкарвали милион и половина. Тук става дума за данъчно престъпление, става дума за пране на пари, тук става дума за доход, който той нито е обявил, нито му е платил данъците, нито е обяснил от къде идва. Практически това са най-малко две нарушения. Става дума за документ с невярно съдържание, става дума за търговия с влияние, с което нарушенията стават четири\", коментира Кутев.   По думите му Цветан Цветанов през последните 20 години е на позиции, на които лесно могат да се проследят доходите му.   Антон Кутев каза още, че скандалът е избухнал много късно, тъй като идва месеци, след като е и сключена сделката. Сигурно има политически привкус, започвайки сега, допълни депутатът от левицата.", "date": "2019.03.29", "title": "Антон Кутев: Веднага трябва да започне процедура по отнемане на незаконно имущество от Цветанов"}
{"url": "http://epicenter.bg/article/Desislava-Atanasova--V-balgarskiya-parlament-ne-se-vzimat-resheniya-pod-natisk-ot-chuzhda-darzhava/178822/2/48", "text": "      \"Обяснявам си го с предизборната кампания за местни избори, която е в последната си фаза, може би за набиране на повече електорат, но когато касае друга държава, е неприемливо\", предположи Атанасова.     Според нея отсъствието на БСП от НС не създава никакви проблеми с парламентарното мнозинство и легитимността на решенията и законопроектите. \"БСП търсят причина да  се върнат, но какво ще правят те, си е изцяло тяхна работа. Мисля, че голяма част от т. нар. им условия за завръщане са изпълнени. Най-важното е, че техните избиратели нямат представителство в залата. Ако искат да са извънпарламентарна опозиция, тогава може на следващите избори изобщо да не се явяват\", каза Атанасова.     ", "date": "2019.03.29", "title": "Десислава Атанасова: В българския парламент не се взимат решения под натиск от чужда държава (ВИДЕО)"}
{"url": "http://epicenter.bg/article/Zaharieva--Izkazvaneto-na-Chavushoglu-e-nepriemlivo--turskiyat-poslanik-e-izvikan-v-MVnR-/178844/2/0", "text": "Изказването на външния министър на Турция Мевлют Чавушоглу, че след тяхна намеса е променен законът за вероизповеданията у нас, е неприемливо. Това заяви вицепремиерът и министър на външните работи Екатерина Захариева по повод напрежението, което създаде изказването на турския ѝ колега, предаде Нова телевизия.  Днес посланикът на Турция у нас ще се срещне с представител на Министерството на външните работи.  „Коментарът ми е, че това е крайно неприемливо изказване. Днес турският посланик е извикан в Министерство на външните работи следобед. Избори идват и си отиват и за съжаление, много често, спомняте си миналата година се наложи няколко пъти да реагирам, преди избори се използва език, който е крайно неприемлив за съседите”, заяви министърът на външните работи Екатерина Захариева.   ", "date": "2019.03.29", "title": "Захариева: Изказването на Чавушоглу е неприемливо, турският посланик е извикан днес в МВнР "}
{"url": "http://epicenter.bg/article/Plamen-Nunev-stava-shef-na-vatreshnata-komisiya-vmesto-Tsvetan-Tsvetanov-/178845/2/48", "text": "Пламен Нунев ще бъде новият шеф на вътрешната комисия, съобщи Цветан Цветанов в кулоарите в последния си ден като депутат, предаде Канал 3.  Нунев е негов заместник начело на комисията.  Той е лична номинация на Цветанов, докато по кандидатурата на Дариткова решението е било взето съвместно с Борисов.  Цветанов лично предложил Нунев да го наследи на поста на заседанието на парламентарната група вчера, когато бе избрана Даниела Дариткова за председател на групата.  Цветанов се е мотивирал пред депутатите, че Нунев е най-навътре в работата на комисията и трябва да има приемственост.  Самият Нунев каза пред Канал 3, че няма да коментира до сряда, когато се очаква изборът му в пленарната зала.  \"Искам да бъда избран и тогава ще коментирам. Държа да спазваме правилата. Само да кажа, че ме изненадаха и го обявиха на парламентарна група\", призна бившият шеф на областната дирекция на МВР-Русе, който от няколко мандата е неизменно депутат на ГЕРБ.  ", "date": "2019.03.29", "title": "Пламен Нунев става шеф на вътрешната комисия на мястото на  Цветан Цветанов "}
{"url": "http://epicenter.bg/article/Posledno-prouchvane-na-EP--GERB-s-6-evrodeputati--BSP---5--DPS---dvama-/178876/2/0", "text": "Европейският парламент публикува третия набор от прогнози, основани на поредица от национални анкети, относно състава на следващия (9-и) Европейски парламент,    Публикувана е нова серия от прогнози относно това как може да изглежда разпределението на местата в следващия Европейски парламент на базата на данни от проучвания на обществено мнение, публикувани в държавите членки и събрани преди 26 март 2019 г.  Данните се базират на комплект от надеждни анкети, проведени от национални институти за проучване на общественото мнение в държавите членки и обобщени от “Kantar Public” от името на Европейския парламент. Партиите са разпределени към съществуващите политически групи или към Европейска политическа партия, с която са свързани. Всички нови политически партии и движения, които още не са обявили намеренията си, са категоризирани като „други“. Очаква се следващият Парламент ще има по-малко евродепутати (705) от сегашния (751) заради напускането на Великобритания.  Според данните ГЕРБ ще има шестима евродепутати, БСП - петима, ДПС- двама. По един евродепутат ще имат Коалицията „Демократична България“, ВМРО, „Воля“ и „Атака“.  Европейските избори в България ще се състоят на 26 май.  Проучването прави прогноза и как ще изглежда Европейския парламент след изборите, които ще се проведат между 23 и 26 май. Европейската народна партия (ЕНП) се очаква да има 188 представители, което означава, че ще загуби 30 места, спрямо предишните избори, които се проведоха през 2014 г.   Прогресивният алианс на социалистите и демократите, в който се намира и партията на европейските социалисти (ПЕС) ще има 142-ма депутати, което е с 44 по-малко, отколкото има в момента.  Трети ще се нареди Алиансът на либералите и демократите в Европа (АЛДЕ), чийто член е ДПС, със 72 места.  Огромен скок спрямо миналите избори се очаква да направи формацията Европа на нациите и свободата, в която членува партията на Марин льо Пен „Национален фронт“, която ще получи 61 места.  ", "date": "2019.03.29", "title": "Последно проучване на ЕП: ГЕРБ с 6 евродепутати, БСП - 5, ДПС - двама "}
{"url": "http://epicenter.bg/article/Vremeto-prez-april-s-temperaturi-ot-minus-2--do-29--/178878/2/0", "text": "Тази година през април се очаква средната месечна температура да бъде около и под нормата, която за по-голямата част от страната е между 11° и 13°, по Черноморието и във високите полета – между 9° и 11°, а за планините – от минус 5° до 2°. Най-ниските температури през април ще са между минус 2° и 3°, а най-високите - между 24° и 29°.  Вероятност за минимални температури близки до 0°, има до към 20.04, съобщиха от Националния институт по метеорология и хидрология.   Месецът ще започне с температури, близки до обичайните, в източните райони и по-ниски. През първите дни съществени валежи не се очакват. През втората половина от първото десетдневие, температурите ще останат близки и малко по-ниски от обичайните. Ще се създадат условия за валежи, като има малка вероятност временно и да са с по-голям обхват и интензивност.  През второто десетдневие температурите ще отново ще бъдат близки и по-ниски от средните за периода. Времето ще бъде променливо, ще има и превалявания, с по-голяма вероятност около 12-и и в периода 15-18-и.  И през третото десетдневие по-вероятно е да се запази динамиката на атмосферата. Остават условията за валежи, но вече предимно в следобедните часове, краткотрайни, с петнист характер и различна интензивност, на места придружени и от гръмотевици. Повече слънце ще има до обяд. Температурите ще се повишат и вече ще се колебаят около стойности, близки до обичайните.", "date": "2019.03.29", "title": "Времето през април с температури от минус 2° до 29° "}
{"url": "http://epicenter.bg/article/Malniya--Litsenzat-na-Kubrat-Pulev-e-prekraten/178818/8/0", "text": " Това стана ясно от становище на щатската спортна комисия в Калифорния, изпратено след запитване на NOVA.   “Щатската спортна комисия на Калифорния е ангажирана в одобряването на събитията където хора от всеки пол са уважавани като състезатели, репортери и фенове. Ние приемаме този инцидент много сериозно.   това гласи цялото становище.     Следващото заседание на спортната комисия е на 14 май..А дотогава адвокатката на Суши иска комисията да проведе пълно разследване.   Кубрат Пулев целуна репортерката на Vegas Sports Daily по време не интервю след трудната му победа над Богдан Дину в Калифорния. Първоначално Джени Суши сама качи видеото от целувката в профила си в една от социалните мрежи. Впоследствие го свали и заведе дело за посегателство срещу боксьора.    Следващото заседание на спортната комисия е на 14-ти май, а до тогава адвокатката на Джени Равало поиска пълно разследване.   Вчера адвокатката на репортерката Джени Суши – Глория Олред поиска професионалния лиценз на Кубрат Пулев и днес вече го получи. Юристката обяви претенциите и действията, които ще бъдат предприети на брифинг, който даде съвместно със своята клиентка. Адвокат на репортерката Суши е 77-годишната Глория Олред, която има солидна репутация и е спечелила няколко знакови дела, свързани със защита на правата на жените. Тя представлява една от жените, обвинили продуцента Харви Уайнстийн в сексуален тормоз, въпреки че дъщеря й е част от адвокатския екип на Уайнстийн.   \r\n   \r\n \r\n   \r\n Осъзнавайки, че може да си навлече неприятности,   а видеото бързо се превърна в хит в интернет и предизвика разнопосочни реакции. \"Никоя жена не заслужава подобно отношение. Ние не сме приятели и не сме в романтична връзка \r\n   \r\n Пред медиите Глория Олред заяви, че ще настоява за сериозно разследване на случая и ще иска отнемане на лиценза на Пулев. При завръщането си в София Пулев не беше притеснен от случката. Според него всичко е било шега, а сега г-ца Суши се опитва да се възползва от известността му и да си направи реклама на негов гръб.  \r\n Адвокатът уточни: \"Когато казваме спиране, не искаме да му се отнеме възможността да се бие в Калифорния. Това, което казвам, е, че те трябва да наложат подходящо наказание. Липсата на наказание би било много голямо разочарование. Те трябва да изпратят послание до другите\". \r\n   \r\n Олред посочи, че комисията има заседание на 14 май. \r\n \"Имаме много строги закони срещу сексуалния тормоз в Калифорния. Те са едни от най-строгите закони в страната. Искаме те да бъдат приложени в полза на онези, за които са създадени\", каза Олред. На въпрос дали ще има и съдебен иск, тя посочи, че засега вниманието е насочено към исканията към комисията. Но допълни, че се надява да бъде даден урок на боксьора. \r\n Равало потвърди думите на Пулев, че двамата са се запознали ден преди мача - по време на т.нар. \"кантар\", когато се претеглят боксьорите. След това тя помолила за интервю и българинът се съгласил. \r\n   \r\n \"Направихме интервю преди мача. На следващия ден - 23 март, след мача между Кубрат и Богдан Дину, помолих Кубрат за интервю. Той каза \"Да\". Направихме интервюто в задната част на залата, в стаята му. Започнах интервюто, в средата той сграбчи лицето ми и ме целуна. Бях шокирана и засрамена, не знаех как да отговоря\", заяви американката. \r\n \"След това отидох до масата да си събера нещата и да си взема чантата. Той сграбчи задните ми части и ги стисна с двете си ръце. След това си тръгна, без да каже нищо, и се засмя. Това ме накара да се чувствам неудобно и разочарована, че Кубрат Пулев се е отнесъл с мен по толкова непрофесионален начин.\" \r\n   \r\n По думите й е недопустимо жена да бъде целувана без нейно желание. Тя потвърди и думите на Пулев, че е присъствала на тържеството след победата на българина. Обясни, че е била поканена от приятел и е отишла, защото е видяла възможност да направи интервюта и с други боксьори. \r\n \"Г-н Пулев не се присъедини почти до края на вечерта. (Когато дойде) Той се държеше така, все едно нищо не е станало. Но по-късно на партито ме помоли да изрежа целувката от интервюто. Не го премахнах, а вместо това го публикувах, защото исках хората да видят какво ми причини. Не исках да се измъкне. Това, което ми стори, беше отвратително. Почувствах се унизена. Никоя жена не трябва да получава такова отношение. С г-н Пулев не сме приятели и нямаме романтична връзка. Той нямаше право да ме целува\", добави Равало. \r\n   Днес стана ясно, че дамата възнамерява да търси правата си в съда. Явно става дума за пари, заяви репортерът на Нова тв от САЩ. Кубрат досега не е предложил нито извинение, нито някаква форма на защита.  ", "date": "2019.03.29", "title": "Мълния! Лицензът на Кубрат Пулев е прекратен на територията на Калифорния"}
{"url": "http://epicenter.bg/article/-quot-Seksualnoto-posegatelstvo-quot--na-Kobrata---piar-trik-za-US-reyting--/178841/8/0", "text": "Кубрат Пулев привлече много повече внимание с това, което направи след като победи Богдан Дину, отколкото с това, което направи по време на боя им в тежка категория в събота вечер. Констатацията е на Кийт Айдек в специализирания сайт за бокс boxingscene.com, предава Канал 3.  А признанието на врял и кипял в боксовия бизнес репортер подсказва, че набралият страшна сила в Щатите скандал с т. нар. \"сексуално посегателство\" на Кубрат над репортерката Джени Равало, може би е пиар разработка за вдигане на рейтинга.  Която би била от полза за всички: на Кубрат за следващия му двубой в САЩ, на фирмата от Лас Вегас Top Rank, която организира мачовете му, на новия и сравнително малко известен уебсайт Lad Vegas Sports Daily на \"възмутената\" и наета точно от Top Rank за мача репортерка Джени Равало. И на ангажираната специално за казуса прочута адвокатка Глория Олред, специализирана в скандалите дела за сексуално посегателство и заклета радетелка за правата на жените.  Америка е царството на умелия пиар - като се започне от политиката и се стигне до спорта, и в частност бокса и другите бойни спортове, където предварително режисираните \"скандали\" отдавна са неизменна част от шоуто. Публиката е свикнала със страшните и кървави закани между съперниците преди мач, които преминават често в мелета на официалното претегляне на бойците.  В последния бой на Конър Макгрегър в UFC с кавказеца Хабиб Нурмагомедов шоуто продължи и след мача, когато руснакът скочи да бие някакви фенове в публиката, а хора от антуража му нанесоха удари на загубилия ирландец.  В случая с Кобрата и Джени очевидно се разиграва сценка от типа \"Красавицата и Звяра\", стартирала мащабно във всички медии със снимката и клипа на стръвната целувка на \"балканския субект\". В действието следват задължителните порицания за поведението на Кубрат от англоезичните пуритани - в американските и английските медии, замразяването на боксовия му лиценз в Калифорния (Кобрата и без това няма да се бие поне 4 месеца) и привикването му да дава обяснения пред спортната комисия на щата на 14 май.  Подробностите и последователността на евентуалните следващи епизоди зависят от въображението на сценаристите, защото този скандал трябва да осигури на Кобрата много по-голяма известност в Щатите за следващия му мач.  Цифрите, посочени от Кийт Айдек в boxingscene.com, налагат това, защото са заложени много пари: средният рейтинг от Nielsen Media Research на мача Пулев - Дину е 469 000, рекордно нисък за боксово шоу на Top Rank в праймтайма на спортния канал на Америка ESPN (предишният най-нисък бе 488 000 от март миналата година).  Затова и медийната машина бе задействана моментално и вече дава впечатляващи резултати - целувката на Кобрата бе заглавие дори в CNN, в портала за холивудски знаменитости TMZ, във всички английски издания, без да броим спортните вестници и сайтове, и бурята в социалните мрежи.  Доста от тях не обърнаха същото внимание на самия мач на Пулев, в който той с отворена аркада три пъти свали на пода Дину.  ", "date": "2019.03.29", "title": "\"Сексуалното посегателство\" на Кобрата - пиар трик за US рейтинг? "}
{"url": "http://epicenter.bg/article/-quot-Rossiyskaya-gazeta-quot--Vanshni-sili-gotvyat--quot-tsvetna-revolyutsiya-quot--v-Sarbiya-/178846/7/51", "text": "Антиправителствените настроения в Сърбия се „внасят“ в страната отвън и са инструмент за натиск върху президента Александър Вучич в опит да бъде принуден да се откаже от властта и да признае Косово в рамките на съществуващите граници. Правителството в Белград обаче държи ситуацията под контрол – това е заключението на водещи балкански експерти, цитирани от руския вестник „Российская газета“, предава Агенция \"Фокус\".  Според политическия анализатор Олег Бондаренко в Сърбия се използват същите техники за активиране на протестния потенциал, каквито и в Украйна през 2013 г. Вашингтон не крие намесата си във вътрешните работи на суверенната държава. Това се доказва от консултациите с водещи опозиционни фигури в Държавния департамент на САЩ, както и от редовните срещи по линия на американското посолство в Белград.  Руската страна се интересува от стабилизиране на ситуацията в региона по геополитически и икономически причини. Преди всичко става въпрос за гарантиране на енергийните потоци през сръбската територия след завършването на газпопровода „Турски поток“, както и за запазването на милиарди долари инвестиции, включително модернизацията на републиканската железопътна мрежа.  Сърбия е важен въпрос в международен план, твърди Елена Пономарьова, специалист по историята на Балканите. Според нея водещи политически играчи, включително САЩ, Европейския съюз, Германия, НАТО и Русия, проявяват интерес към страната. Освен това Белград все още не е посочил ясно предпочитанията си за ориентация на Изток или на Запад.  В същото време американците искат да разширят влиянието си в региона. В Косово те имат голяма военна база – „Бондстийл“, в района на която преминават важни газопроводи. Ако те бъдат прекъснати, това може да доведе до сериозни проблеми в енергийните доставки за Европа. В това отношение, особено важна е готовността на Сърбия да транспортира газ от „Турски поток“.  Експертът не се съмнява, че неотдавнашните размирици в Белград, включително опитът да се завземе сградата на РТС, са инициирани отвън.  „Външните куратори се погрижиха социално-икономическите изисквания да се превърнат в политически с разширяването на ултиматума за оставката на властите до 13 април“, привежда изданието думите на Пономарьова.  „Всички опити на опозицията да свалят правителството са единствено нейно желание. Най-вероятно нищо няма да се промени сериозно в страната. Разбира се, провокациите не могат да бъдат изключени. Опозицията не е монолитна сила, обединена от общи интереси. В опозиционното движение няма харизматичен лидер. Външното влияние се увеличава, например, германският телевизионен канал RTL отразяваше размириците в Белград, а сръбската „дъщеря” на CNN се занимава с организационните въпроси“, обобщи Олег Бондаренко за редакцията.  ", "date": "2019.03.29", "title": "\"Российская газета\": Външни сили готвят \"цветна революция\" в Сърбия "}
{"url": "http://epicenter.bg/article/Rumaniya-zabrani-na-Kyoveshi-da-napuska-stranata-i-da-govori-pred-medii/178850/7/0", "text": "Лаура Кьовеши, която е водещ кандидат за главен прокурор на ЕС, е получила забрана да напуска Румъния за 60 дни и да говори пред медиите за повдигнатите й обвинения за злоупотреба с власт и приемане на подкуп от Румънската следствена агенция.   \r\n В четвъртък Кьовеши бе извикана в прокуратурата и дава показания близо 6 часа. На излизане тя заяви, че ѝ е забранено да говори пред журналисти, \"за да ми затворят устата\", но не каза дали са ѝ наложени и други забрани. Местни медии съобщават, че е била поставена под \"юридически контрол\", като ѝ е забранено да напуска страната без съгласието на прокуратурата. \r\n   \r\n Според АФП тя е получила обвинение в подкуп, но няма потвърждение от съда. Кьовеши отхвърля обвиненията и нарича лъжливи свидетелските показания, по които е образувано производството. \r\n   \r\n „Това е мярка, чиято цел е да ми затвори устата. Да сплаши всички нас в съдебната система, които си вършим работата“, каза Кьовеши. По думите й някои хора са отчаяни от факта, че тя може да получа поста на европейски главен прокурор  и затова й забраняват да говоря пред медиите. \r\n   \r\n През декември започна разследване срещу Кьовеши. Това се случи точно преди началото на ротационното румънско председателство на Съвета на ЕС. На 8 март тя бе разпитвана по втори случай, свързан с обвинения срещу нея от бившия сенатор Себастиан Гита. Според твърденията му, преди десетина години тя била поискала пари покрай екстрадирането на Николае Попа от Индонезия, осъден по-късно за финансови измами на повече от 10 години затвор. Прокуратурата я обвинява в корупция, даване на лъжливи показания, злоупотреба със служебно положение и ръководство на организирана престъпна група. \r\n   \r\n На Кьовеши е забранено и да работи като прокурор в Главната прокуратура на Румъния. \r\n Тя отхвърля всички обвинения и твърди, че това е част от кампанията на управляващите на всяка цена да ѝ попречат да заеме високия прокурорски пост в ЕС. \r\n   \r\n Лаура Кьовеши е кандидатът на Европейския парламент за новия пост на европейски главен прокурор. Съветът на ЕС предпочете французина Жан-Франсоа Бонер. В момента се провеждат неофициални преговори между двете институции, които трябва да определят кой ще е първият главен прокурор на ЕС. \r\n", "date": "2019.03.29", "title": "Румъния забрани на Кьовеши да напуска страната и да говори пред медии"}
{"url": "http://epicenter.bg/article/Sreshtata-Lavrov-Chavushoglu--Sdelkata-za-S-400-ostava-v-sila--pregovarya-se-za-srokovete-na-dostavki-/178858/7/0", "text": "Сделката между Руската федерация и Турция за доставка на зенитно-ракетните системи С-400 остава в сила – Анкара и Москва водят преговори за срока на предаването им. Това обяви министърът на външните работи на Турция Мевлют Чавушоглу на пресконференция след срещата с руския му колега Сергей Лавров в Анталия, предават TACC и Агенция \"Фокус\".  „Договорът с Русия за С-400 е в сила, тези отбранителни системи ще бъдат доставени на Турция, водят се преговори по този въпрос“, подчерта първият дипломат на Анкара.  Турският външен министър допълни, че страната му няма намерение да продава С-400 на трети страни, защото ги придобива за целите на собствените си нужди.  Решението на САЩ да признаят Голанските възвишения като част от територията на Израел е умишлено демонстриране на произвол, категоричен беше Сергей Лавров.  „Освен това много хора анализират тази стъпка в контекста на предстоящите избори в Израел, но има, разбира се, и друго измерение“, отбеляза руският външен министър.  „Чувствам, че това е осъзната, съзнателна демонстрация на произвол, наред със заплахи, ултиматуми и санкции, това са цяло всички инструменти, които се използват в американската външна политика“, допълни първият дипломат на Москва.  Министърът на външните работи на Руската федерация и турският му колега Мевлют Чавушоглу проведоха преговорите в Анталия при закрити врати. По-късно пред деня под председателството на двамата дипломати ще се състои и седмото заседание на Съвместната група за стратегическо планиране, структура под шапката на Съвета за сътрудничество на високо равнище между Турция и Русия. В хода му ще бъдат обсъдени двустранните отношения, ще бъде направен широк обмен на мнения по актуални въпроси от международните и регионалните теми. След края му МВнР на двете страни ще подпишат План за консултации за периода 2019-2020 г.  ", "date": "2019.03.29", "title": "Срещата Лавров-Чавушоглу: Сделката за С-400 остава в сила, преговаря се за сроковете на доставки "}
{"url": "http://epicenter.bg/article/Savetat-na-Evropa-definira-kakvo-e-seksizam-/178863/7/0", "text": "Съветът на Европа, който бди за спазването на човешките права в Европа, обяви днес, че е приел текст, включващ първата дефиниция на международно ниво на сексизма с цел да допринесе за преустановяването на този феномен.  Тестът - препоръка, адресирана до 47-те страни членки на паневропейската организация, приет от Съвета на министрите на Съвета на Европа, дефинира сексизма като проява на „исторически неравностойни отношения на власт“ между жените и мъжете, „водеща до дискриминация и възпрепятстваща пълната еманципация на жените в обществото“, събщава БНР.  В текста се подчертава, че сексизмът и насилието към жените и момичетата са свързани, тъй като „обикновеният сексизъм е част от един континуум на насилие“, пораждащ „климат на сплашване, страх, дискриминация, изключване и несигурност“.  Текстът приканва страните да увеличат усилията срещу сексизма във всички среди, защото става дума за феномен, присъстващ във всички сектори и всички общества.", "date": "2019.03.29", "title": "Съветът на Европа дефинира какво е сексизъм "}
{"url": "http://epicenter.bg/article/Facebook-puska-novi-instrumenti-za-prozrachnost-predi-evrovota/178877/7/0", "text": "Facebook обяви промени в начина, по който политическите реклами ще се появяват в социалната мрежа преди предстоящите избори за Европейски парламент, съобщи АФП, предаде БГНЕС.   Въвеждаме няколко нови инструмента, които ще ни помогнат да постигнем двете ключови цели, които експертите ни смятат, че са важни за запазване на интегритета на изборите – предотвратяване на възможността онлайн рекламите да бъдат използвани за чуждестранна намеса и увеличаване на прозрачността за всички форми на политическа реклама“, заяви Ричард Алън, вицепрезидент за глобалната политика на Facebook.   Инструментите се използват от миналата година в други държави, където са се провеждали избори, включително и тези в САЩ, Бразилия и Индия.   Ключовите мерки, които ще бъдат приложени за Facebook и Instagram по време на кампанията за изборите през май:   - всички европейски рекламодатели трябва да бъдат оторизирани в собствените си държави да публикуват обяви, свързани с политика и обществени проблеми: ход, който цели да бъде бариера срещу потенциална намеса в изборите от трета страна   –  всички реклами, свързани с политика, трябва да бъдат ясно обозначени, включително да указват кой плаща за рекламата, а за бизнес организациите – данните за контакт   –  Facebook ще блокира всички политически реклами, които не са регистрирани по надлежния ред от средата на април   –  ще бъде създаден нов инструмент, наречен Ad Library, в който всички реклами ще бъдат класифицирани като отнасящи се до политика и ще бъдат съхранявани 7 години. При натискане на бутон „Вижте подробностите за рекламата“, ще се отваря прозорец с това колко пъти е била гледана и демографска статистика за достигнатата аудитория, включително възрастова група, местонахождение и пол.", "date": "2019.03.29", "title": "Facebook пуска нови инструменти за прозрачност преди евровота"}
{"url": "http://epicenter.bg/article/Britanskite-deputati-othvarliha-sdelkata-za-treti-pat/178881/7/0", "text": "Британските депутати отхвърлиха сделката на премиера Тереза Мей за напускане на Европейския съюз за трети път, повишавайки възможността за изход „без сделка“ или дълго забавяне на процеса, съобщава AFP, предаде агенция „Фокус“.   В Камарата на общините депутатите отхвърлиха текста, договорен с европейските лидери миналата година с 344 гласа срещу 286 гласа.   Това увеличава риска Великобритания да се отцепи от съюза без сделка, което ще причини много вреди и за двете страни.   В резултат от гласуването председателят на Европейския съвет Доналд Туск свика среща на лидерите на ЕС на 10 април, съобщава БГНЕС.   Лидерът на лейбъристите Джеръми Корбин попита Мей след гласуването дали е приела факта, че депутатите не подкрепят сделката ѝ.   “ Сделката трябва да се промени”, каза Корбин и допълни “ако премиерът не приема това, тя трябва да си тръгне и да се проведат нови парламентарни избори”.   След гласуването в Британския парламент реакцията в Брюксел не закъсня и Доналд Туск свика извънредно заседание на Европейския съвет на 10 април.  ", "date": "2019.03.29", "title": "Британските депутати отхвърлиха сделката за излизане от ЕС за трети път"}
{"url": "http://epicenter.bg/article/Papata-izdade-strog-zakon-sreshtu-seksualnoto-nasilie/178886/7/0", "text": "Папа Франциск въвежда ново законодателство срещу сексуалното насилие във Ватикана, предаде БГНЕС.   Папа Франциск издаде строг закон за борба със сексуалното насилие за служителите на Ватикана. Той е част от усилията на римокатолическата църква за справяне с вълната от обвинения в сексуално насилие, отправени срещу свещеници.   Законодателството изисква длъжностните лица и служителите в град Ватикана, както и тези в централната администрация /Римската Курия/, незабавно да докладват за всякакви злоупотреби срещу непълнолетни и уязвими хора. Законът предвижда за провинилите се глоби и лишаване от свобода.   Съгласно новите правила всеки, който е осъден за злоупотреба, трябва да бъде “отстранен от длъжност”. Регламентиран е и срок на давност за такива престъпления, който е 20 години след като жертвата е навършила пълнолетие.   В специален декрет папа Франциск заявява, че е задължение на всеки “да посрещне децата и уязвимите лица с грижа и да създаде безопасна среда за тях”, съобщи АФП.   Старите църковни правила за справяне със случаи на сексуално насилие не обхващаха длъжностни лица и служители във Ватикана или Курията.   Новото законодателство също така изисква засилено обучение на персонала за това как да се предотвратяват злоупотреби.   Законът предвижда на жертвите и техните семейства да се предоставя медицинска, психологическа и социална подкрепа.", "date": "2019.03.29", "title": "Папата издаде строг закон срещу сексуалното насилие"}
{"url": "http://epicenter.bg/article/Mirela-Kostadinova--Pisatelyat-Georgi-Stamatov-obicha-srazheniyata--pecheli-gi-sas-strelite-na-aforizmite/178859/11/105", "text": "Майсторът на късия разказ Георги Стаматов остава самотник в българската литература. Не се радва на голяма популярност, но до край е верен на себе си и перото. Разказват, че в късните си години никому не разкривал своята злъчна душа. Вероятно заради семейното нещастие, житейските огорчения и ранната смърт на единствената му дъщеря.   През 1926 г. пише разказът „Обречената“, в който разказва за съдбата на дете, чиито родители са разделени. С майсторско перо описва какво се случва в детската душа след раздялата на семейството. Разказът остава недовършен. В него всъщност описва живота на единствената си дъщеря.    „ В следствие на нервно разстройство тя се беше обесила в село Курило, където отишла на почивка с майка си. Той ни разказваше с болка, че болестта ù била излечима, обаче нямало средства да я заведе във Виена при добри специалисти. Когато получил телеграмата за смъртта ù и заминал за Курило, намира прокурора, който констатирал, че виновници няма и че се касае за самоубийство. Тогава Стаматов отговорил:    „Виновници за смъртта ù сме аз и тя“ – сочейки майка ù. Той ни съветваше, даже и при най-несполучлив брак, когато има деца, да не се пристъпва към раздяла“, разказва К. Елисеев един от малкото му верни приятели.   След тази съдбоносна драма телеграмите носят скръб на писателя. Не изпраща и не иска да ги получава. Не обича също снимки и няма нито една своя. Притежава само една, на любимата си дъщеря, която стояла върху масата му. Не обича телефона. Предпочита писмата, в тях е духовит и оргинален, пише ги с мастило и обикновено без дата. Подписва ги с „Г. П. Стаматов“ или „Твой Стаматов“.   Писателят е роден в Русия (25 май 1869 г.), а през 1882 г. идва с родителите си в България. Учи във Военно училище, произведен е в офицер и е назначен в трети артелирийски полк в Пловдив. Преместен е в Сливен, където прави първите си стъпки в литературата. През 1891 г. се появява негово стихотворение в редактираното от Ив. Вазов сп. „Денница“. Учи право в СУ, а после заминава за Швейцария, за да продължи следването си.    В Женева ходи на концерти, има богата музикална култура, обича да си тананика арии. Почита Глинка и Чайковски.    Заговори ли за Мусоргски го овладява чувство на възторг, познава добре живота и творчеството му.   Като млад е буен, обича компаниите, гуляите, жените, в които се влюбва като истински рицар. След Швейцария е съдия из различни краища на страната, най-дълго в Кюстендил, а после и в София, Пловдив, Трън. Като съдия е принципен, не подписва нито една смъртна присъда.   В късните си години има само една единствена утеха – да пие до забрава, без мярка. Най-често ракия или коняк. „Когато съм пиян – не съм за пред вас. А, когато съм трезвен – вие не сте за пред мен…“, говорел пред насъбралите се около него. В кръчмите отронвал също: „Какво да правя, когато всичко в София е тръгнало на грабеж, когато негодното се издига, а доброто и честното се гони, преследва…“    Страдал от натрапчивост, че келнерите му надписват сметката и молел втори човек да я провери. Друг път пък иска сметката, написана подробно на лист. Прибира я в джоба си, за да я погледне в квартирата си, но в крайна сметка никога не го прави.   Веднъж К. Елисеев заедно с брат си решават да го заведат на село, където да се възстанови от запоите и отново да започне да пише. Отиват в с. Шишковци, Кюстендилско. Стаматов се сърди и не иска да остане нито ден. Още същата вечер опакова багажа си и се връща в града. Природата му била чужда...    Живее с малката си пенсия, а от отпечатани текстове понякога взема нищожен хонорар. Храни се малко. „Стаматов обичаше да помага в кухнята и най-често сам приготвяше любимото му ядене – руски борш. Възможностите за подобрение на храната бяха ограничени. Когато ставаше дума да купим пиле за ядене, аз казвах, че е още рано и не е настъпил сезонът. На това Стаматов отговаря: „Сега е рано, а после ще бъде късно. Въобще за нас няма сезон“.“    Стаматов обича сам да купи зеленчуците от пазара за любимия си борш. Предпочита още плодове и мармалад от сливи. През останалото време чете художествена литература, пише и посещава кино салоните..    Той е един от малкото оригинални наши сатирици, който е недоволен от това, което се случва в тогавашното общество. Отмъщава му със своето остроумно перо. Не остава никога равнодушен към несправедливостта. Саркастичен, рисува своите образи и шокира някогашния книжовен вкус. Изразите му „миришат на дим, коняк и тютюн“.   В творчеството си той е ядосан, настръхнал, готов да избухне в гняв. Не може да търпи насилието и беззаконието срещу човека. Стаматов е изоблечител, обича сраженията, които се печелят със смелост и със стрелите на афоризмите. Ругае така, както никой друг в българската литература.   Първата му книга с разкази излиза през 1905 г. Още тогава определя особеното си място в литературата. Десет години по-късно излиза втората – „Скици“ – малки разкази и психологичеки етюди. През 1929 г. издава два тома с разкази, а през 1934 г. „Вестник на жената“ събира и отпечатва в отделна книга негови малки разкази със заглавие „Прашинки“.    Сътрудничи на много списания и вестници - „Мисъл“, „Златорог“, „Литературен глас“ „Живот“, „Сполука“, „Изкуство и критика“, но не е свързан с никоя литературна група. Има периоди, в които не пише поради тежки духовни преживявания. В годините на войните също не хваща перото.    Сюжетите му са истински, взети от действителността. „Когато му разказвахме нещо от живота, той ще каже: „Когато го опиша, критиците от рода на Димитър Шишманов ще кажат, че Стаматов го е измислил и че Стаматов създава кукли“, разказва в спомени Елисеев.   Пише почти винаги с молив на малки тетрадки от десет листа, всяка страница е номерирана. Разказите си преписва по седем, осем пъти. Усърдно коригира. Окончателното преписване на текста си прави с мастило. Имал правило - никога не пише на гърба на листа. Често отделни изрази записва на лисчета, а после ги вмъква в разказа. Рядко диктува на друг и не увеличава обема на текста си, напротив изхвърля някое изречение или дума. Търси най-сбитите форми на изразите си.    Работейки прави дълги паузи, мълчи по цели часове, а след това пак хваща перото. Дълго мисли героите и действието. Когато е над белия лист по цели дни стои затворен и пуши. Тогава си купува по три-четири кутии с цигари на ден. Не се съгласява никога с корекциите на редакторите.   Ходи замислен по софийските улици. Виждат го понякога и в кафенетата.   Наблюдава света около себе си, но сякаш е чужд. В разговори е остър, саркастичен и шеговит, като в разказите си. Във вътрешния си джоб винаги имал сгънати бели листи и си записвал нещо. А после го пренасял върху прословутите си ученически тетрадки.    Един разказ работел от три до шест месеца, а други зреели с години. Пробвал се да пише и драми.   Последните си години прекарал заобиколен от малцина почитатели на таланта му. „Тъкмо се научих да пиша разкази – и се закалих в живота и мизерията – и скоро ще трябва да се мре…“, казвал пред тях. Не обичал да говори за старост и смърт. Никога не споменавал, че се чувства стар.   Търсел да се обгражда с млади хора. Вероятно компанията му не била за предпочитане и заради хапливия език, който не се харесвал на хората.   Смъртта го заварва в бедност-изоставен и забравен. На гроба му отиват, за да го изпратят около тридесетина почитатели на перото му. После никой не изписал нито името му, нито сложил надгробна плоча.   Днес, сякаш от друг свят чуваме гласа му: „Не е страшно, че тялото ни ще гние – няма да го усещаме. Страшно е, че приживе в нас гние човещината и ние живеем с разложена душа и навикнахме на смрадната ù миризма“.   ", "date": "2019.03.29", "title": "Мирела Костадинова: Писателят Георги Стаматов обича сраженията, печели ги със стрелите на афоризмите"}
{"url": "http://epicenter.bg/article/Kancho-Stoychev--Ako-ima-demokratsiya--ako-ima-zakonnost--ako-ima-moral--/178872/11/0", "text": "Не е морално да се подиграваш на хора с недъзи, но е законно.  Не е законно да отмъстиш на насилник, но е морално.  Не е морално и не е законно да забогатееш на публична длъжност без прозрачност на средствата.  И е законно, и е морално да се търси отговорност за безобразията на властимеющите.  Ако има демокрация ...  Ако има законност ...  Ако има морал ..", "date": "2019.03.29", "title": "Кънчо Стойчев: Ако има демокрация, ако има законност, ако има морал... "}
{"url": "http://epicenter.bg/article/Velizar-Enchev--Zashto-ministar-Zaharieva-ne-e-izvikala-Neynski--da-se-varne-v-Balgariya-za-konsultatsii-quot-/178897/11/0", "text": "Имаме ли българско външно министерство или работещите в него са външни за държавата ни? Как е възможно след публичното изявление на външния министър Чавушоуглу за турска намеса при гласуването на Закона за вероизповеданията министър Захариева още да не е наредила на посланик Надежда Нейнски „да се върне в България за консултации“?  В двустранните отношения, когато едната страна е нанесла обида на другата и си е позволила действие, което не е в духа на добросъседството, като погазва както международното, така и националното право на другата държава, препоръчително е посланикът на засегнатата страна временно да се отзове.  Формулировката за подобно действие в конкретния случай може да звучи така: „Извикваме посланик Нейнски за спешни консултации в София …“  Продължителността на тези „спешни консултации“ зависи от два фактора – колко тежко е засегната България и кога турската страна ще поднесе извинение под някаква форма.  Ако Екатерина Захариева не знае това, посланик Нейнски със сигурност го знае, защото бе външен министър в кабинета на Иван Костов, който водеше твърда политика към Анкара.   Посланик Нейнски също може да предложи тази стъпка – връщането й в София за консултации, за да демонстрираме дипломатическо недоволство от недопустимото изявление на Чавушоуглу.  В средата на 2001 г. министър Надежда Михайлова събра на съвещание посланиците във всички балкански държави. Тогава силно впечатление направи обстойното изложение на посланика ни в Турция Стоян Сталев - за надигането на неоосманизма и за необходимостта от адекватно противодействие от наша страна. Казаното тогава от Стоян Сталев изобщо не се различава от днешната ситуация в Република Турция.  Припомням това, защото преди две години Надежда Нейнски си позволи изявление, което по-скоро може да чуем от турския посланик в София. Тогава посланик Нейнски призова изселническите организации на българските турци да подават заявления за откриване на избирателни секции в Турция. Логично в Народното събрание веднага се чуха гласове за нейното отзоваване от Турция – но не временно, а като наказателна мярка.  Продължавам да вярвам, че в следващите часове Екатерина Захариева ще нареди на българския посланик в Анкара „спешно да се върне за консултации в София“.   Иначе външният министър Чавушоглу ще продължи да ни третира като васална турска провинция.", "date": "2019.03.29", "title": "Велизар Енчев: Защо министър Захариева не е извикала Нейнски „да се върне в България за консултации\""}
{"url": "http://epicenter.bg/article/Karayancheva--Opozitsionni-polititsi-se-darzhaha-syakash-gi-e-spohodil-duhat-ot-lampata-na-Aladin/178898/11/0", "text": "\"  През изминалата седмица немалко опозиционни политици се държаха сякаш ги е споходил духът от лампата на Аладин. Говореха за наказания, оставки, сочеха с пръст кой да излезе от политиката завинаги – всеки с по три желания, всичките по адрес на ГЕРБ.  . Впрочем, той до ден днешен не е отговорил, защо уволни Елена Йончева един месец след като я назначи. Разбирам го – не е нещо, което може да сподели публично\", коментира в профила си във \"Фейсбук\" председателят на НС Цвета Караянчева.  \"  Корнелия Нинова, уволнена от правителството на Сергей Станишев за съмнения в корупция, наложи Йончева за водач на листата на БСП. Йончева, за която се знае, че ще бъде първият евродепутат след изборите, чийто имунитет ще бъде свален. И това ще бъде срам за България. Йончева, която на този фон има безпределната наглост да размахва пръст и да изисква друг политик да се откаже от политиката. Самата Нинова все повече затъва в неясните си обяснения как е придобила “Техноимпекс” на невръстната 28-годишна възраст. И единствената причина тази сделка да не се разследва, е че има давност по случая\", припомня Караянчева.  \"Наивно ли ще ви прозвучи ако попитам –  Цецка Цачева заявява, че е купила апартамента си по-евтино, защото е направила сделката в начален етап на проекта. Опозицията: “Уууу, глупости!”. Съпругата на уважавания съдия Лозан Панов заявява, че е купила апартамента си по-евтино, защото е направила сделката в начален етап на проекта. Опозицията: “Ами да, разбира се, това обяснява всичко”.   – някои са по-умни, други са по-високи, трети са по-силни или са родени в правилните семейства.   Нещо, което цялата партизанска приповдигнатост на раздаваните през последната седмица обвинения, не само не предполага, но и отрича\", коментира тя.  \"  И този някой понася отговорността. Някой помни ли професор Николай Петров, който трябваше да напусне министерския си пост заради подозрения, които впоследствие се оказаха абсолютно измислени? Разбира се, помнят го пациентите му.   , той спасява човешки животи като ръководител на Клиниката по анестезиология, рехабилитация и интензивно лечение към ВМА. Голяма победа беше! Още един отстрелян достоен професионалист. Докато те си стоят вкопчени в постове си, независимо колко излагат България\", завършва Караянчева.", "date": "2019.03.29", "title": "Караянчева: Опозиционни политици се държаха сякаш ги е споходил духът от лампата на Аладин"}
{"url": "http://epicenter.bg/article/Ministerstvo-na-finansite-odobri-otsrochka-za-novite-kasovi-belezhki-na-benzinostantsiite-/178848/4/0", "text": "Министерството на финансите одобри удължаването на срока за бензиностанциите, в които трябва да започнат издаването на новите касови бележки, предаде БНР.  В тях ще има подробна разбивка на цената на горивата и компонентите, от които тя е формирана. Новият срок е до края на септември, както предложиха от Националната агенция за приходите по настояване на бранша.  Краят на септември е и срокът за всички търговци, които използват сложен софтуер за управление на продажбите, да го свържат със системите на НАП, така че трансакциите да са видни от данъчните до пет минути след направата им.  ", "date": "2019.03.29", "title": "Министерство на финансите одобри отсрочка за новите касови бележки на бензиностанциите "}
{"url": "http://epicenter.bg/article/Napredva-stroitelstvoto-na-noviya-zavod-na--quot-Hyuvefarma-quot--v-Peshtera--SNIMKI--VIDEO--/178851/4/0", "text": "Строителството на новия завод на \"Хювефарма\" в Пещера напредва с бързи темпове. Това написа главният изпълнителен директор на компанията Кирил Домусчиев в профила си във Facebook. Инвестициите в завода и съпътстващите производства ще надхвърлят 320 милиона лева.  \"Поздравления за всички участници в проекта - строителите и колегите от Пещера, които хвърлят огромни усилия за неговото пускане в срок. Не е никак лесно, но трудът си заслужава\", пише още Домусчиев.  \"Подобни инвестиции дават дългосрочна перспектива. Вярвам, че сходни вложения, съчетани с нужните усилия и познания, ще превърнат българската икономика в по-конкурентна. Именно поради тази причина съм доволен, когато изграждаме нови мощности за продукция с висока добавена стойност и експортно предназначение\", обясни той.  Изпълнителният директор на \"Хювефарма\" подчерта, че стратегическите инвестиции осигуряват нови работни места за специалисти и водят до повишение на трудовите възнаграждения.  \"Чакаме с нетърпение да видим в завършен вид най-новия голям завод на “Хювефарма”. Успех, колеги!\", допълни той.  ", "date": "2019.03.29", "title": "Напредва строителството на новия завод на \"Хювефарма\" в Пещера (СНИМКИ, ВИДЕО) "}
{"url": "http://epicenter.bg/article/Ministar-Petkova-obsadi-s-rumanskiya-si-kolega-razvitieto-na-energiynite-proekti-mezhdu-dvete-darzhavi/178857/4/0", "text": "Напредъкът по реализацията на съвместните енергийни проекти между България и Румъния бе в центъра на разговора на министъра на енергетиката Теменужка Петкова с румънския й колега Антон Антон.   Министър Петкова участва в делегацията в румънската столица, водена от премиера Бойко Борисов, за съвместно заседание на правителствата на двете страни. Двамата министри разговаряха за съвместната работа на България и Румъния в рамките на Групата на високо равнище за междусистемно свързване в Централна и Югоизточна Европа CESEC.   Дейността в рамките на групата е съсредоточена не само върху изграждането на нови газопроводи, но и върху оптималното използване на съществуващата инфраструктура. В този контекст министър Петкова информира своя румънски колега, че завършването на компресорната станция Подишор на румънска територия, част от междусистемната газова връзка България – Румъния е от ключово значение за постигане на реверсивен поток между двете държави и оптимални условия за функциониране на връзката.   Антон Антон информира, че предстои компресорната станция да бъде пусната в експлоатация през тази година. Тя е част от проекта за развитие на румънската газопреносна система по трасето България – Румъния – Унгария – Австрия (BRUA), който включва изграждане на нови газопроводни участъци с приблизителна дължина 528 км и три нови компресорни станции – Юпа, Бибещи и Подишор. Министър Петкова информира своя домакин и за напредъка по изграждането на електропровод 400 kV между Добруджа и Бургас.   Проектът е потвърден от ЕК като проект от общ интерес за увеличаване на преносната способност между България и Румъния, известна като коридор „Черно море“. Електропроводът има статут на обект с национално значение. Той се изпълнява от Електроенергийния системен оператор (ЕСО ЕАД) и е включен в Десетгодишния план на Асоциацията на европейските преносни оператори ENTSO-E за 2014-2024 г., както и в десетгодишния план за развитие на електропреносната мрежа на ЕСО ЕАД за периода 2015-2024 г.", "date": "2019.03.29", "title": "Министър Петкова обсъди с румънския си колега развитието на енергийните проекти между двете държави"}
{"url": "http://epicenter.bg/article/Arabsko-italianski-konsortsium-predlaga-nay-niska-tsena-za-balgarskiya-uchastak-na--quot-Turski-potok-quot--/178874/4/0", "text": "Арабско-италианският консорциум \"Аркат\" предлага най-ниска цена, за да построи българския участък на газопровода \"Турски поток\" - близо 1 милиард и 300 милиона евро. Срокът за изпълнение е 250 дни, предава БНР.  Това стана ясно при отварянето на ценовите оферти в търга, обявен от \"Булгартрансгаз\".  Почти двойно по-висока е офертата на втория допуснат в надпреварата консорциум - италиано-люксембургското обединение \"Газово развитие и разширение в България\". До участие в наддаването не бе допуснат унгарски консорциум. Предстои разглеждане и оценяване на офертите.  На предишния етап интерес към изграждане на тръбопровода, който трябва да свърже турската и сръбската граница, проявиха три консорциума, но тръжната комисия имаше забележки към техните предложения.  Поръчката е за близо 2,3 милиарда лева. Това каза при отварянето на офертите изпълнителният директор на „Булгартрансгаз“ Владимир Малинов и посочи в какъв срок трябва да бъде изградена тръбата: „Има два различни подхода, които сме допуснали, около 308 километра да бъдат изградени за 255 дни или цялото трасе от 480 километра в същият срок, или във втората възможност е да бъдат изградени тези 480 километра до края на 2020 година“.  Същевременно днес изтича срокът, в който търговците на синьо гориво могат да подават оферти в търга на „Булгаргаз“. За пръв път дружеството се опитва да купи на пазарен принцип газ, различен от този, който получава по дългосрочния си договор с руското дружество „Газпром“.  ", "date": "2019.03.29", "title": "Арабско-италиански консорциум предлага най-ниска цена за българския участък на \"Турски поток\" "}
{"url": "http://epicenter.bg/article/Porozhanov-obsadi-s-rumanskiya-si-kolega-merkite-sreshtu-afrikanskata-chuma-po-svinete/178889/4/0", "text": "В рамките на заседанието на Съвета за сътрудничество на високо равнище между Република България и Румъния, което се проведе на 29 март 2019 г., в Букурещ министър Румен Порожанов проведе двустранна среща със своя румънски колега Петре Дая, министър на земеделието и развитието на селските райони на Румъния. Това съобщиха от Правителствената информационна служба.  Двамата обсъдиха актуалното състояние по преговорите за Общата селскостопанска политика след 2020 г. и въпросите, по които имат общи позиции. Понастоящем румънското председателство организира интензивни преговори по законодателните предложения на Европейската комисия във връзка с новата Обща селскостопанска политика на ЕС след 2020 г.  По отношение на Африканската чума по свинете министър Дая информира министър Порожанов за мерките, които румънската страна предприема за борба, наблюдение, ограничаване и ликвидиране на болестта АЧС.  Двамата министри обсъдиха и темата за биоикономиката, която е приоритет за Румънското председателство.  ", "date": "2019.03.29", "title": "Порожанов обсъди с румънския си колега мерките срещу африканската чума по свинете"}
{"url": "http://epicenter.bg/article/Spetssadat-otlozhi-gledaneto-na-myarkata-na-Mityo-Ochite/178870/3/0", "text": "Специализираният съд отложи гледането на мярката на Димитър Желязков-Митьо Очите, предаде  bTV .   Причина за това стана постъпило искане от адвоката му съдът да разпореди изготвянето на съдебно-медицинска експертиза, която да установи какво реално е здравословното състояние на Желязков.   Молбата е била уважена и в четвъртък е издадено разпореждане, с което съдът назначава да се направи експертизата. От Специализирания съд обясниха, че молбата е постъпила на 22 март.   Днес се гледат мерките на Йордан Въчев, Иван Пишиев и Радослав Николов, които се считат за негови съучастници. Съдът трябва да реши дали да промени мерките им в по-леки.   Припомняме, че Димитър Желязков е обвинен в това, че е ръководил организирана престъпна група за изнудване, принуда, заплахи, палежи и разпространение на наркотици. В нея са участвали още 12 души, включително и дъщерята на Желязков – Станислава.   Тя също получи обвинение преди дни - за събиране на такса „Спокойствие\" от таксиметрови фирми и собственици на търговски обекти в „Слънчев бряг”. Ако бъде признат за виновен по делото, Желязков може да получи 15 години затвор, глоба до 10 000 лева и конфискация на половината му имущество.", "date": "2019.03.29", "title": "Спецсъдът отложи гледането на мярката на Митьо Очите"}
{"url": "http://epicenter.bg/article/Rusenets-e-darzhal-pod-klyuch-zhena-i-2-godishnoto-im-dete-poveche-ot-tri-dni/178891/3/0", "text": "34-годишен мъж е задържан в полицията след сигнал, че държи насила в дома си в продължение на няколко дни жена и дете. Това съобщиха от пресцентъра на МВР.   За случая е съобщено вчера вечерта в Първо РУ.  Екип на полицията е предприел незабавни действия и на посочения адрес в централната част на града е задържан 34-годишният мъж.   В хода на първоначалните действия е изяснено, че той противозаконно е лишил от свобода 30-годишна жена и детето им (2 г.), като ги е държал насила в жилището повече от три дни.    За случая е уведомен дежурен прокурор. Започнало е разследване в хода на образувано досъдебно производство.    В жилището са извършени оглед и претърсване, а мъжът е задържан за срок до 24 часа в МВР.    Жената и детето са изведени невредими. Работата по случая продължава.  ", "date": "2019.03.29", "title": "Русенец е държал под ключ жена и 2-годишното им дете повече от три дни"}
{"url": "http://epicenter.bg/article/Boyko-Borisov-pristigna-v-rezidentsiya-Snagov-za-Balkanskata-sreshta/178888/2/0", "text": "Министър-председателят Бойко Борисов пристигна в резиденция „Снагов“ в Букурещ, където предстои да започне Четиристранната среща на високо равнище между България, Гърция, Румъния и Сърбия.   Лидерите на балканските държави се събират за седми път в този формат, който е по инициатива на премиера Борисов.   Премиерите Бойко Борисов, Алексис Ципрас, Виорика Данчила и президентът Александър Вучич ще обсъдят напредъка по общите проекти в региона в сферите на транспорта, инфраструктурата и енергетиката. Сред инициативите, които имат сериозен потенциал да допринесат за свързаността в региона и за икономическото му развитие са: изграждането на интерконекторните връзки, създаването на интермодален коридор, свързващ Егейско и Черно море, както и разширяването на транспортните връзки по р. Дунав.   Фокус на срещата между държавните и правителствени ръководители ще бъде също задълбочаването на регионалното сътрудничество и развитието на добросъседските отношения. Европейска перспектива на Западните Балкани е друга тема, която е от голямо значение за региона.", "date": "2019.03.29", "title": "Бойко Борисов пристигна в резиденция Снагов, започва Четиристранната Балканска среща"}
{"url": "http://epicenter.bg/article/Elena-Yoncheva--Borisov-i-negovoto-saznatelno-prevrashtat-Balgariya-v-turska-provintsiya--/178890/2/0", "text": "Борисов и неговото правителство съвсем съзнателно превръщат България в турска провинция. Това заяви пред БТВ водачът на БСП за евроизборите Елена Йончева по повод избухналия скандал с изявлението на външния министър на Турция Чавушоглу.   \"Когато има такъв тип изказване от страна на външен министър на Турция, от БСП изискваме разследване от страна на Сотир Цацаров. Имаме едно вмешателство в законодателството ни. Борисов и правителството му превръщат България в турска провинция\", каза тя. \"Дианетът (службата, която отговаря за вероизповеданията в Турция) има изключително голямо влияние в региона. Дианетът дори се нарича армията на Ердоган. Бюджетът им е по-голям от този на министерството на външните работи на Турция\", разкри още Йончева.  „На едно от последните заседания на Консултативния съвет по национална сигурност се постигна консенсус да не се допуска външно финансиране на вероизповеданията. Не става дума за дарения, а за държавно финансиране\", коментира Йончева и поясни, че законът допуска такива външни финансирания.   Вярваме на думите на турския външен министър Мевлют Чавушоглу, а не на българския премиер Бойко Борисов за направените промени в закона за вероизповеданията. Доказателствата са директни.   Защо г-жа Захариева след като е разговаряла с Чавушоглу, не е информирала за натиск от страна на турската държава?, попита тя. И добави: Ние искаме Боорисов да каже кой, по какви канали е въздействал на българските власти, че да бъде променен Закона за вероизповеданията. Призоваваме и президентът да наложи вето върху Закона за вероиповеданията\", допълни тя.   По повод разпространените снимки с нейните мезонети и жилища по морето, тя заяви: \"ГЕРБ заблуждават общественото мнение за апартаментите ми. Те не са закупувани, а са обезщетения за земя от моя дядо, земя купувана още преди 1940 година. И това обезщетение не е само само мен, а за всички членове на моето семейство\".  \"Само едно жилище към закупила след продажбата на къща с 300 кв.м земя. Къща, която реновирахме, продадохме и закупихме жилище - това стана през 2006 година. Това е единственият имот, който съм закупила с кредит, на пазарни цени\", обясни тя.  \"Не става дума за морала на Цветан Цветанов. Той има друг морал, различен от всички българи. Става дума за търговия с влияние. Става дума, че лицето злоупотребява с власт. Ето, затова трябва да отговаря Цветан Цветанов. Проблемът не е в Цветанов. Във всяка българска община има по един Цветан Цветанов и се създават кланови структури\", коментира тя горещата тема апартаментгейт. \r\n   \r\n \"Кумгейт\" има и в Банско По думите й близък на кмета има шест фирми. И това ще внесем в прокуратурата. Да се види как се печелят обществени поръчки в сферата на инфраструктурата, каза още тя. \r\n   \r\n Йончева отговори и на обвинението на ГЕРБ, че ще води евролистата на БСП, а е обвинена в пране на пари в големи размери: \"Никога не съм имал проблем със своя имунитет, не ми е необходим. В момента, в който показваме проблемите на това правителство, те вадят бухалки. След споделяне на санирането, Борисов извади малката бухалка и разпространи чудовищни лъжи. Осъдих и ГЕРБ за това. След като показахме корупцията на оградата по границата член на правителството също извади малка бухалка. После показахме \"кумгейт\", създаване на феодална структура в Хасково. После показахме какво се случва с българските пътища. И какво се случи? Пет фирми извадиха машини на Цариградско шосе и поискаха оставката ми. И накрая трима депутати внасят в прокуратурата сигнал срещу мен за пране на пари. В резултат на този сигнал се случва всичко това. Пране на пари означава, че 2012-2013 подписвам договор за работа в ТВ7. Имам договор с офшорна фирма, но моята е в София и плащах данъци. Как да знам през тези години, че КТБ ще фалира?, попита тя. \r\n  ", "date": "2019.03.29", "title": "Елена Йончева: Борисов и неговото съзнателно превръщат България в турска провинция "}
{"url": "http://epicenter.bg/article/Turskiyat-poslanik-uveri--che-Ankara-ne-e-imala-namerenie-da-okazva-vliyanie-varhu-zakonite-u-nas/178892/2/0", "text": "По разпореждане на вицепремиера и министър на външните работи Екатерина Захариева  относно думите на министъра на външните работи Мевлют Чавушоглу, изречени на предизборен митинг в град Текирдаг, съобщиха от пресцентъра на външното ни министерство.  На посланика бе обяснено, че приоритет на българската външна политика е да поддържа диалога и сътрудничеството с нашите съседи, което включва спазването на принципите на взаимно уважение и ненамеса във вътрешните работи.   Посланик Улусой твърди, че    Посланикът увери българското МВнР, че ", "date": "2019.03.29", "title": "Турският посланик увери, че Анкара не е имала намерение да оказва влияние върху законите у нас"}
{"url": "http://epicenter.bg/article/Zapochna-Chetiristrannata-sreshta-mezhdu-Borisov--Tsipras--Danchila-i-Vuchich-v-Bukuresht/178584/2/0", "text": " – Бойко Борисов, Алексис Ципрас и Виорика Дънчила, която е и домакин на събитието.   Предстои четиримата лидери да обсъдят реализирането на конкретни проекти в секторите транспорт и енергетика, които са от жизнено значение не само за целия регион, но и за Европа.    на среща, която бе изключително важна за развитието на държавите от Западните Балкани заради усилията на първото Българско председателство на Съвета на ЕС, наречено „Балканско“.    -  тема, на която също ще бъде акцентирано в разговорите на четиримата лидери днес.  ", "date": "2019.03.29", "title": "Започна Четиристранната среща между Борисов, Ципрас, Дънчила и Вучич в Букурещ"}
{"url": "http://epicenter.bg/article/GERB-i-SDS-shte-predstavyat-kandidatite-si-v-evrolistata-/178893/2/0", "text": "ГЕРБ и СДС ще представят кандидатите си за членове на Европейския парламент, съобщиха от пресцентъра на ГЕРБ.  Това ще се случи на специално събитие, което ще се проведе на 31.03.2019 г. (неделя) от 12:00 часа.  Представянето на кандидатите ще се проведе в зала 6 на НДК.   ", "date": "2019.03.29", "title": "ГЕРБ и СДС ще представят в неделя кандидатите си в евролистата"}
{"url": "http://epicenter.bg/article/Obshtina-Kardzhali-sred-parvite-v-stranata-s-odobren-Obsht-ustroystven-plan-na-tsyalata-obshtina/178894/2/0", "text": "Община Кърджали ще бъде сред първите в страната, които ще имат одобрен Общ устройствен план на цялата община. „В момента има ОУП на град Кърджали от 2003, но вече Кърджали като община заедно с населените места ще има Общ устройствен план, който дава възможност за проектиране и инвестиции”, посочи кметът инж. Хасан Азис.   „ Общият устройствен план е одобрен от съответните министерства и последно от Националния център на недвижимото и културно наследство към Министерството на културата, което ни обвързва ръцете за много от строителните разрешения”, уточни инж.Азис.   Кметът на Кърджали обяви, че е поканил на среща представители на Камарите на архитектите, на инженерите и геодезистите, също и главния архитект на Кърджали, на която ще бъдат обсъдени различни въпроси. Един от тях е за търсене на възможности за изграждане на нов гробищен парк в Кърджали, има вече предложение, но ще бъдат разгледани и други варианти, съобщиха от община Кърджали.  ", "date": "2019.03.29", "title": "Община Кърджали сред първите в страната с одобрен Общ устройствен план на цялата община"}
{"url": "http://epicenter.bg/article/Valeri-Manov---quot-Min-Indastri-quot--Nashata-tsel-e-da-spomognem-razvitieto-na-vagledobiva-v-Balgariya/178896/2/0", "text": "Вчера в Министерството на енергетиката се проведе среща с министъра на енергетиката Теменужка Петкова по повод извършването на добивни дейности от находище Пернишки въглищен басейн с концесионер „Мин Индъстри“ ЕООД, в близост до границите на с. Дивотино и опасенията на хората, че чрез добивната дейност се застрашават целостта на къщите и имотите на живущите във с. Дивотино.   Срещата се проведе след отправения апел на Валери Манов, \"Мин Индъстри\" към Министерството на енергетиката заедно всички заинтересовани страни да обсъдят добивната дейност и да се разсеят всички притеснения на живущите в с. Дивотино. По време на срещата бяха обсъдени начините, чрез които да стане възможно \"Мин Индъстри\" да продължи да извършва дейността си, изпълнявайки изискванията на институциите, следящи процеса на работа.  „Всички искаме да върви бизнеса, да има работни места, но и да не бъдат нарушавани терените на хората. Имаме годишен работен проект, който се утвърждава от Министерството на енергетиката\", заяви по-рано пред БТВ Валери Манов, \"Мин Индъстри\".   Той посочи, че те са запознати с опасенията на хората от с. Дивотино относно проблеми с шума и с взривните работи, както и проблеми със земеделските земи.“, заяви Валери Манов, \"Мин Индъстри\" пред БТВ.   По думите му са направени редица проверки от Министерството на енергетиката. „След осъществената проверка от Министерство на енергетиката е дадено предписание да бъде организирано извършване на замери за шум и сеизмика. В следствие на тяхното предписание, веднага бе възприета препоръката и незабавно са предприети действия за извършване на замерите“, допълни Манов.  „В края на месец февруари бе извършено измерване на взриво-сеизмичното въздействие вследствие дейността, извършвана от концесионера.“, напомни още той и подчерта, че заключението на експертите, е че взривните работи не оказват неблагоприятно влияние върху сградите в с. Дивотино по отношение на взриво-сеизмично въздействие и по никакъв начин не застрашават здравето и живота на живущите в населеното място, както и не нарушават целостта на сградите.“ Резултатите са на база изчисления на специално избрани показатели и според тях максимално достигнатото взриво-сеизмично въздействие е под 2 степен.“ каза Манов.  Валери Манов разясни, че шумът в околната среда се причинява от работата на багери, автосамосвали, булдозери и сонда. Той отбеляза, че в началото на месеца лицензирана лаборатория е проведено изпитване на шума в околната среда в един ден в 3 часови зони, обхващащи следобедни, вечерни и нощни часове. „Резултатите от изпитването са единодушни, че нивата на шум са значително под допустимите по закон стойности и не се нарушава спокойствието в района.“, заяви още Манов.", "date": "2019.03.29", "title": "Валери Манов, \"Мин Индъстри\": Нашата цел е да спомогнем развитието на въгледобива в България"}
{"url": "http://epicenter.bg/article/Stanishev--Ne-vodya-bitka-s-Ninova--pozitsiyata-y-ne-otrazyava-mnenieto-na-po-golyamata-chast-ot-partiyata/178899/2/0", "text": "Не водя битка с Корнелия Нинова. Позицията на председателя на НС на БСП е известна, но не мисля, че това отразява мнението на по-голямата част от партията. Това заяви лидерът на ПЕС Сергей Станишев в \"Още от деня\" на БНТ.    Станишев подчерта, че в БСП няма разделение и се радва на подкрепата на ПЕС. Той призна, че има неразбирателство с Корнелия Нинова, но това е нормално, тъй като БСП е демократична партия.  Около тази листа има напрежение, каквото за съжаление никога не е имало, но това е въпрос към ръководството.  Не е трагедия също, ако лидерът на БСП не е в българския парламент, коментира той думите на Нинова, че не е трагедия, ако той не е в евролистта на БСП.  БСП не е еднолична партия на никого, не е моя, не е и на Корнелия Нинова, категоричен беше той.   Животът ми е свързан неразривно с БСП, заяви Станишев. Не е вярна насажданата в БСП представа, че ПЕС и БСП са нещо различно. ПЕС подава ръка на БСП. Аз съм направил предложение, останалото е решение на ръководството, коментира Станишев.  Знам колко усилия костваше на БСП да излезе от клишето \"бивша комунистическа партия\".  Една партия не може да обърне една тенденция, която е много мощна, смята той.  Водещото в Манифеста на ПЕС е нов социален договор за Европа. България има нужда от същото.  ЕС е така устроен, че да защитава правата на малките, да търси баланса. Трябва да отстояваме нашите виждания, трябва да го правим много по-умело, да намираме съюзници, да работим последователно, а не в последния момент като на Шипка да хвърляме телата, обясни Станишев.   По въпроса за Брекзит, Станишев заяви, че има реална опасност от Брекзит без сделка, а тази ситуация показва до какво водят авантюрите в политиката. ПЕС ще се стреми да се избегне негативният сценарий от Брекзит без сделка, защото създава несигурност за всички засегнати страни. Това ще означава Великобритания да поиска отсрочка, заради което страната ще трябва да проведе евроизбори, допълни Станишев.  Според лидера на ПЕС, проблемът с „Мобилност“ е в това, че в него са вкарани два несъвместими елемента. В него са вкарани протекционистки поправки, но има и разумни елементи, които касаят условията на труд на превозвачите.", "date": "2019.03.29", "title": "Станишев: Не водя битка с Нинова, с нея имаме неразбирателство, но това е нормално за БСП "}
{"url": "http://epicenter.bg/article/Karakachanov--Balgariya-nyama-da-razpolaga-voenno-morski-bazi-na-NATO-na-svoya-teritoriya/178900/2/0", "text": "България няма планове да разполага военноморски бази на НАТО на своя територия, казва българският вицепремиер и министър на отбраната Красимир Каракачанов в интервю за ТАСС.  \"Информация за възможно разполагане на територията на страната на нови бази на НАТО се разпространяват от сайтове, които се специализират във фалшиви новини. Към нас с подобни предложения - да се откриват допълнителни бази на НАТО и да се вкарват чуждестранни кораби в Черно море - никой не се е обръщал, - отбелязва Каракачанов. - Смятам, че подобни новини са част от хибридната война, която се води в света сега. Никой не е искал от България да предостави свои черноморски военноморски бази на НАТО или на САЩ.\"  \"България е лоялен партньор на НАТО. Но България, премиерът Бойко Борисов и цялото правителство водят политика в интерес на търсенето на компромиси, на преговори, а не на нагнетяване на напрежение\", подчертава вицепремиерът. Според него НАТО и Европейският съюз трябва да търсят допирни точки с Русия, защото конфронтацията няма да доведе до нищо.  \"Сътрудничество между НАТО и Русия задължително трябва да има. Но събитията от 2014 година, ситуацията около Украйна и Крим - не искам да уточнявам, кой при това е прав, кой е виновен, да правя сложен политически анализ - започнаха да пречат на това сътрудничество. Обаче аз и сега съм убеден, че проблемите трябва да се решават на масата на преговорите, на основата на сътрудничество, защото чрез конфронтация няма да можем да постигнем нищо позитивно\", подчертава Каракачанов, цитиран от ТАСС.  Вицепремиерът посочва също, че пред цивилизования християнски свят стоят много по-сериозни проблеми и предизвикателства, поради което всички страни трябва да намират общ език, като избягват излишна конфронтация.  \"Убеден съм, че между Европа и Русия, между НАТО и Русия е необходимо да се търсят опорни точки и път към мирно решаване на проблемите. От конфронтация печелят трети страни, в частност радикалният ислям\", добавя Каракачанов.  \"Преговорите и търсенето на решения на спорните въпроси са по-добър вариант за развитие на събитията. Казвам това като представител на България - държава, която няма агресивни намерения и не води агресивна политика\", заключава той.  ", "date": "2019.03.29", "title": "Каракачанов: България няма да разполага военно-морски бази на НАТО на своя територия"}
{"url": "http://epicenter.bg/article/Borisov-v-Bukuresht-/178585/2/0", "text": "  Искам да акцентирам върху свързаността - ще има магистрала от Белград до София и Бургас, Солун-София също, ще направим и трети мост над река Дунав. Очаква ни и първата копка на интерконектора между Гуърция и България.   Ще изградим и тръбопровода Иистмед, с който ще имаме шанса да получаваме газ от Гърция, Израел и Кипър. Работи се и по получаване на газ и от Египет, и от Русия. Скоро ще направим първа копка и с колегата Вучич за газопровод. Това трябва да се случи до няколко месеца.     Работим и по присъединяването на Сърбия към ЕС. Важно е нашите съседи да са с нас в съюза. Готов съм да се подпиша под декларация, заедно с Румъния и Гърция, за подкрепа на Сърбия по пътя й към ЕС.   По-късно днес ми предстои среща с външния министър на Турция. Намесата във вътрешната политика на друга страна е недопустима, надявам се, Турция да поднесе своите извинения. Срещата е специална за страната ни, тъй като сме начело на ЕС, ето защо потвърдихме целите си, както и подкрепата ни към ускоряване на европейската карта на Западните Балкани.     Призоваваме към продължаване на процеса на разширяване на ЕС, потвърждаваме и подкрепата си към кандидатурата на Сърбия, за да продължи и положителната динамика на това разширяване.   Той подчерта, че инфраструктурата е от изключително важно значение за развитието на телекомуникациите, туризма и търговските отношения между България, Румъния, Сърбия и Гърция. Искаме да свържем Черно със Средиземно море, работим и по този предстоящ проект, заяви още Ципрас.   Тръвопроводът Иистмед ще промени енергийната карта на Европа, категоричен бе той, подчертавайки, че се работи и върху изграждане на мрежа за пренос на енергия, съвместен енергиен хъб на Балканите.     Ние сме Б4, както Вишеградската четворка са Д4, заяви в заключение той.    Продължаваме четиристранните проекти. С Виорика Дънчила се разбрахме и за нови проекти на магистрали. Относно България - скоро завършваме Коридор Номер 10, което ще утвърди взаимната ни свързаност. Продължаваме нашето сътрудничеество по всички въпроси, включително и по подпомагането на Сърбия по пътя й към ЕС.", "date": "2019.03.29", "title": "Борисов в Букурещ: Ще изградим и тръбопровода Иистмед, с който ще получаваме газ от Израел и Кипър"}
