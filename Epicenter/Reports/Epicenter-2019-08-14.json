{"url": "http://epicenter.bg/article/V-Slivenska-oblast-sa-bili-umartveni-dobrovolno-5281-praseta/190400/2/0", "text": "В Сливенска област до момента са били умъртвени доброволно 5281 прасета в 46 от общо 74 населени места в 20-километровите зони на промишлените свинеферми. Тези данни е изнесъл днес директорът на ОДБХ д-р Пламен Пенчев на заседание на областната епизоотична комисия, съобщиха от областната администрация.    Предстоят проверки в 66 обекта от типа \"заден двор\", където е продължило отглеждането на общо 269 домашни свине, и са издадени предписания за изпълнение на разпоредените указания. От община Сливен започват проверки във вилните зони на града, за да се установи броят на домашните прасета, които се отглеждат там.    Регионалната дирекция по горите /РДГ/ е изградила в горските площи 25 селективни капана за улов на диви прасета. Предстои създаването на още 11.    Областното пътно управление продължава дезинфекцията на местата за смет, като обработката се извършва един път седмично около главните пътища и два пъти - край магистрала \"Тракия\".    ОД на МВР извършва проверки, свързани с контрола срещу нерегламентираното транспортиране на месо и нелегалното отглеждане на прасета, като досега сериозни нарушения не са открити.  ", "date": "2019.08.14", "title": "В Сливенска област са били умъртвени доброволно 5281 прасета"}
{"url": "http://epicenter.bg/article/KRIB-poiska-adekvatno-zakonodatelstvo-sreshtu-hakerskite-ataki-i-reketi/190336/2/0", "text": "Необходимо е законодателство, което да сложи край на опитите да се решават вътрешнофинансови проблеми във фирми с рекет на големия бизнес. Искаме законодателят да си свърши работата, искаме законодателство, което да накара този тип престъпници много да се замислят дали да посегнат на големия бизнес. Това заяви изпълнителният директор на КРИБ Евгений Иванов пред Нова тв по повод на атаката срещу НАП от хакери на \"Тад груп\".   Евгений Иванов поясни, че в КРИБ членуват и много от големите банки у нас. По думите му те вече са предприели драконовски мерки за сигурност. \"Някои банки въведоха двойна система за сигурност от няколко дни, с двойни пароли за достъп. Виждате как се инвестира в сигурността на данните. Ролята на КРИБ е в рамките на нашата организация да набележим действия, на първо време една опълченска съпротива, докато бъде намерено законодателно решение. Ние ще говорим с нашите членове да инвестират в киберсигурност\", обясни той.   Работният компютър на Евгений Иванов също е бил хакнат, разкри той. \"Излезе ми надпис да се обадя, за да си платя някаква сума\", разказа изпълнителният директор на КРИБ. \"Нашите съмнения са, че това е процес. Отговорих им, че с терористи не преговарям - това е терор, това е точната дума. Те се опитваха да видят дали в компютъра ми има точна информация, която да струва пари и да се откупи. Същото е и с други наши членове\", добави той.   Мога да си позволя да разкрия случай с мен. Малко преди атаката срещу НАП на моя компютър излезе съобщение. Лично аз бях хакнат. На компютъра излезе надпис, че данните ми са хакнати и излезе надпис: \"Обадете се\". Знаете ли какво им отговорих – с терористи не преговарям. Защото за мен това е вид тероризъм. Те се опитаха да видят дали в компютъра има чувствителна информация, която да бъде откупена по-късно от нас.   Досега се мъчихме със силата на единството да се опазим, но не успяхме. Прокуратата успя да си свърши работата, но ще има следващ подобен случай, поради което трябва да има ново законодателство, което да пресече този рекет, продължи той. Евгений Иванов коментира пробива в базата данни на НАП, който определи извършителите и поръчителите на атаката като ''Наглите 2''.  ,,Ситуацията е доста деликатна. Представете си финансова институция, която е обект на такава атака - това ще доведе до отлив на клиенти. Ето защо трябва да бъдем изключително внимателни при предоставянето на публична информация. Недопустимо е да се случват такива неща, когато България е на прага да вземе толкова важни решения като влизането в ERM II, концесията на летището, сделката с F-16 и завода на ''Фолксваген''. Пак казвам, необходимо е да създадем една атмосфера със законодателство, за да не се случват такива дейности и в бъдеще. Затова искаме законодателят да си свърши работата, за да не може такива престъпници да посягат на бизнеса. Не се ли вземат законодателни мерки, опитите в тази насока ще продължат'', обясни Иванов.    ,,Няма как да не се инвестира на ниво киберсигурност. В Европа и в САЩ се работи по този въпрос и се отделят доста средства, така трябва да бъде и тук, защото киберпрестъпността е интернационален проблем. Някои банки вече въведоха двойни системи за сигурност и точно така трябва да се инвестира в сигурността на личните данни'', допълни още изпълнителният директор на КРИБ.    На въпрос за недостига на работна ръка у нас Евгений Иванов отчете, че това всъщност е най-големият проблем на България за момента.    ,,Нека да създадем такива условия, че тези, които са навън, да поискат да потърсят работа в България. Скоковете в заплатите у нас станаха огромни и вече бих казал, че се наблюдава масово завръщане на българите от чужбина, които получават европейски заплати'', отбеляза в заключение той.  ", "date": "2019.08.14", "title": "Евгений Иванов, КРИБ: След хакерска атака срещу НАП банките въведоха дракановски мерки за сигерност"}
{"url": "http://epicenter.bg/article/-quot-Market-links-quot--Maya-Manolova-bie-Fandakova-s-5--na-parvi-tur/190361/2/0", "text": "Мая Манолова стартира с 5% преднина пред Йорданка Фандъкова, ако се кандидатира за кмет на София. На първи тур Манолова би събрала 28% от гласовете на софиянци, а Фандъкова - 23%, сочат данните от социологическо проучване на Маркет линкс, проведено в периода 1-6 август по поръчка на OFFNews.    На трето място към момента се нарежда кандидатът на \"План за София\" Борис Бонев със 7%.    Евентуалният кандидат на Демократична България събира 4%, още преди да бъде обявено името му, eвентуален кандидат за кмет, издигнат от ВМРО, би събрал 3%, макар че все още не се знае кой би бил той и дали изобщо ще има такъв.    Значителна подкрепа събира арестуваната бивша кметица на Младост Десислава Иванчева - 3%.    Костадин Паскалев има само 2% или 14 пъти по-малко от Мая Манолова.    22% още не са решили за кого да гласуват, 4% декларират, че няма да отидат до урните.      Мая Манолова категорично е с най-висок рейтинг сред софиянци. Омбудсманът събира 63% одобрение срещу 26% неодобрение. На второ място е президентът Румен Радев с 54% одобрение и 38% неодобрение. Те са единствените двама политици, при които одобрението е по-високо от неодобрението.    Йорданка Фандъкова и Слави Трифонов имат по-висок рейтинг от премиера Бойко Боросов, но и при тях той е отрицателен.  Сегашният кмет събира 48% одобрение срещу 49% неодобрение, шоуменът - 35% одобрение срещу 52% неодобрение.    Бойко Борисов събира одобрение колкото Слави, но при премиера неодобрението е по-високо - 60%.        София изглежда готова за промяна. На въпрос кое би било важно, когато избирате кмет на София, 40% отговарят, че кандидатът за кмет трябва да е независим, 28% държат той да не членува в партия.    \"Имайки предвид ниската степен на одобрение на политическата класа (7% доверие и 73% недоверие), не е неочаквано, че 40% от имащите право на глас в София изразяват предпочитания за независима кандидатура за градоначалник. Изводът се потвърждава и от факта, че за 28% кандидатът не трябва да е партиен член. Тезата, че добрите отношения с централната власт са от съществено значение за бъдещо, добро управление се потвърждават за 24% от софиянци. Към настоящия момент, партийни кандидатури показват по-слаб потенциал да мобилизират подкрепа, което очакваме да се промени във възходяща посока в хода на предстоящата предизборна кампания\", кометират от Маркет линкс.        Революционна ситуация по отношение на управлението на София няма. Софиянци одобряват повече как се развива общината им, в сравнение с това как се развива страната като цяло.    Има обаче очакване, че нещата биха могли да се променят към по-добро.     Чистотата, трафикът и презастрояването са най-големите проблеми на София, които посочват респондентите.    В таблицата долу са подредени 15-те най-значими проблеми, които са посочили софиянци на отворен въпрос, без предварително дефиниран отговор. От анкетираните се е изисквало да ги подредят по важност. В лявата колона са посочените като първи отговор, в дясната процентът надвишава 100, защото е сбор от всички отговори.    София в момента прилича на Букурещ, а бихме искали да заприлича на Виена, сочи друга графика от проучването.        ГЕРБ категорично води в надпреварата за общински съветници с 22%, но много интересна се очертава битката за второто място. БСП и Демократична България са напълно изравнение с по 12%.    Много значим е процентът на хората, които още не са решили за коя листа да гласуват, а има и такива, които декларират, че ще гласуват за Слави Трифонов, макар отсега да е ясно, че той няма да има листа на тези избори.    Интересен е казусът с ВМРО. Партията на Каракачанов не само категорично е засенчила Атака и НФСБ в коалицията \"Обединени патриоти\", но е и втора по одобрение сред софиянци с 27%, плътно доближавайки ГЕРБ, която има само 3% повече одобрение. Високият рейтинг на ВМРО обаче по никакъв начин не се прелива към изборните резултати и едва 4% от запитаните декларират, че биха гласували за листата им.    Много харесвана сред софиянци е Демократична България с 26% одобрение и само 59% неодобрение, което е по-малко от ГЕРБ и ВМРО, които събират съответно 62 и 65 процента неодобрение. Четвърти се нареждат БСП и 23/77 процента одобрение/неодобрение.        Очертава се активността да бъде добра, дори висока. 54% от запитаните заявяват твърдо намерение да гласуват, 25% казват, че е по-вероятно да гласуват. Заради прословутите мъртви души в списъците обаче социолозите не могат да преизчислят на колко процента точно отговаря тази активност и се ангажират единствено с прогнозата, че активността на 27 октомври ще бъде по-висока от 41%, колкото беше на предишните избори през 2015 г.                 ", "date": "2019.08.14", "title": "\"Маркет линкс\": Мая Манолова бие Фандъкова с 5% на първи тур! София изглежда готова за промяна"}
{"url": "http://epicenter.bg/article/Borisov-otnovo-tragna-na-inspektsiya---NA-ZhIVO-/190364/2/0", "text": "Премиерът Бойко Борисов отново тръгна на инспекция и пусна във фейсбук картина как проверява.   Министър-председателят посети завода за производство на плоско стъкло \"Тракия Глас\", развиващ се под ръководството на турската компания \"Шишеджам Груп\".   Този път Бойко Борисов вози кмета на Търговище д-р Дарин Димитров в колата си. Министърът на финансите Владислав Горанов също пътува с Борисов.    „Трябваше да дойда на откриването, но бях на официално посещение в Сараево\", обърна се Борисов към собственика на завода.    \"Тук работят 3000 души\", разкри премиерът пред придружаващите го. И започна на разпитва собственика къде отива готовата продукция. Износът е за 83 страни, откликна човекът. Борисов го пипита откъде се експортира готовата продукция и когато чу - основно от пристанището във Варна, веднага вметна: \"Затова правим \"Хемус\"!\"   Премиерът се поинтересува какви са заплатите в предприятието, собственикът отговори че \"поддържат добро ниво\", което явно не удовлетвори Борисов, защото той се обърна към присъстващите работници: \"Как ви плащат?\" И продължи: \"Трябва да плащат по-добре, защото работниците отиват другаде! Вдигаме доходите непрекъснато, но и бизнесът трябва да се постарае. Вдигайте заплатите, за да не ви избягат работниците. Тук плащат и наеми работниците, значи върви и търговията!\"   След посещението в предприятието Бойко Борисов отново подкара джипа и заразпитва кмета.   \"Поели сме ангажимент и ще помогнем на общината да се реновира пътната инфраструктура до завода на „Тракия Глас България ЕАД“, предаде думите на премиера правителствената пресслужба. В съобщението се обръща внимание, че производствените мощности, посетени от премиера Борисов, са на един от най-големите инвеститори не само в Търговище, но и в България. Извеждащият път от предприятието е изключително важен, тъй като по него ежедневно преминават тировете, изнасящи стока. Ще вземем решение и ще окажем подкрепа, категоричен беше министър-председателят Борисов.    Общо три са производствата на инвеститора, които функционират – за плоско стъкло, за домакинско стъкло и за автомобилни стъкла. Около 2500 души за заети в основното производство, а заедно със съпътстващите производства и предприятия, работните места, създадени от инвеститора, са близо 5000.    Кметът на Търговище Дарин Димитров отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица.   След това обиколката на Борисов продължи с инспекция на строителството на \"Хемус\" -  новостроящия се участък от автомагистралата между Буховци и п.в. „Белокопитово“. По трасето в участък от около 1 км завършват предварителни археологически проучвания под ръководството на гл. ас. д-р Андрей Аладжов.   Към групата в джипа на премиера се присъедини и зам.-министърът на строителството Николай Нанков. Той обясни какви са сложностите при това трасе и информира, че на две места има археология. Премиерът шофира, в колата звучи песента \"Есенни цветя\" на група \"Атлас\". \"Идваме от Търговище към Шумен. Има на две места археологически разкопки. Колегите от института поискаха 2 месеца отлагане на строежа заради тях\", обяснява Николай Нанков как върви строежът на АМ \"Хемус\".   \"Гледай, колко ни е красива държавата и колко е трудно за строителство! Гледай, колко камък, колко нещо! Всичко това трябва да се изреже! Колко скална маса, колко нещо трябва д асе извози! После, като стане готова, всички викат - лесно\", вметна премиерът Борисов.   Участъкът между пътните възли „Буховци“ и „Белокопитово“ на АМ „Хемус“ е 16,32 км и трябва да е готов през 2021 г. Първата копка беше направена точно преди година - на 16 август 2018-а, напомнят от правителствената информационна служба.    В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца.    „Благодаря на археолозите. Имаме перфектни отношения и добър синхрон“, заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите“, каза още премиерът, разглеждайки разкопките на разкрито древно селище. На обекта работят близо 100 души – работници, археолози и геодезисти.    Общата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г.        ", "date": "2019.08.14", "title": "Борисов пак тръгна на инспекция: Вдигаме доходите непрекъснато, но и бизнесът трябва да се постарае!"}
{"url": "http://epicenter.bg/article/Yordanka-Fandakova--Investirame-nad-90-mln--lv--v-obrazovanieto-prez-2019-g-/190367/2/0", "text": "Тази година инвестираме над 90 млн. лв. в образованието. Това каза кметът на София Йорданка Фандъкова след проверка на 86 ОУ \"Св. Климент Охридски\" във Владая, предаде Агенция „Фокус“.   \"Това е мащабен ремонт в много голямо училище в кв. \"Владая\", добави тя. Фандъкова каза още, че в училището учат много малко деца. \"За съжаление учат тук 120 деца при капацитет 500, но за тях е изключително важно да учат в добри условия\", поясни кметът. Тя заяви, че за нея образованието и грижата за децата са водещи. По думите ѝ парите, които са инвестирани, са от различни източници: общинския бюджет, оперативна програма \"Региони в растеж\" и от Националния доверителен екофонд, като кметът на София благодари на представителя на Екофонда.   \"Само в район \"Витоша\" имаме две училища, за които сме спечелили проекти по Екофонда\", каза Фандъкова. Тя обясни какво точно се ремонтира в училището. \"Подменя се осветление , подменя се отоплителна инсталация, санира се и дограмата се подменя, за да може да се получат добри условия и да не се налага да спираме учебни занятия\", каза още тя, като поясни, че още едно училище в този район е предвидено за саниране по Националния доверителен екофонд.   Само за район \"Витоша\" през последните години сме инвестирали над 10,5 млн. лв., каза още кметът на София.   \"Надявам се училището да бъде още по-привлекателно след този сериозен ремонт\", каза тя. Фандъкова добави, че за този район е започнало и разширение на детската градина, в която ще бъдат открити 3 нови групи.   \"Разширяваме и детската градина в\" Павлово\", училището в \"Симеоново\" и детската градина в \"Княжево\", отваряме нови групи\", каза кметът.   Йорданка Фандъкова коментира, че училището е благоприятно за децата от кв. \"Владая\", тъй като е близо до домовете им и се учи на една смяна.   \"Имам уверението, че ремонтът ще приключи преди 15 септември, за да могат тогава децата да влязат в обновеното училище\", добави тя. По думите и, училищата и детските градини, които се ремонтират на територията на Столична община, са 83.   Директорът на училището Емилия Бурова от своя страна каза, че единственият ремонт на училището е смяна на дограмата преди около 2 години. \"Училището не е основно ремонтирано от неговото създаване и беше в доста окаян вид\", заяви тя.", "date": "2019.08.14", "title": "Йорданка Фандъкова: Инвестираме над 90 млн. лв. в образованието през 2019 г."}
{"url": "http://epicenter.bg/article/Tazi-nosht-se-sbadvat-vsichki-zhelaniya--Utre-e-Golyama-Bogoroditsa-/190370/2/0", "text": "  Това е най-светлият летен празник и с него свързваме много поверия, традиции и обичаи.   Добрият стопанин трябва да е свършил вършитбата до Голяма Богородица. Ако на този ден вали дъжд, ще има голямо плодородие в следващата година.   Старо поверие съветва в този ден всички млади жени да не се докосват до нищо с червен цвят, за да не останат бездетни.  . На Богородица младите бездетни булки носят дарове за светицата в църквата - цветя, кърпи и дрехи - като ги поставят под нейната икона.   Друго поверие гласи, че още на 14 август вечерта, жените, които искали да имат дете, молели Богородица да им помогне, носели дарове и оставали да преспят в църквите носещи нейното име. Те вярвали, че тя ще им помогне да се сдобият с отроче.     Едно от светите места е в с. Арбанаси в манастира „Света Богородица“, където в църквата „Успение Богородично”, се намира една от чудотворните икони на Богородица, която според преданието помага на бездетните да заченат. На този празник там пристигат и много болни, молещи се за изцеление.   ", "date": "2019.08.14", "title": "Тази нощ се сбъдват всички желания. Утре е  Голяма Богородица!"}
{"url": "http://epicenter.bg/article/Protestirashti--Vlastta-se-opitva-da-izsipe-na-barikadata-v-Krushare-natsionalisti-i-marginali-/190374/2/0", "text": "Протестиращите край сливенското село Крушаре сигнализират за провокатори, които се опитвали да опорочат протеста им, съобщава БТА. Около 40 души от крайно националистически организации снощи около 19 часа се опитаха да \"яхнат\" протеста, каза пред репортер на БТА Валентина Василева, която е един от организаторите на блокадата край Крушаре. Те са дошли с бусове и частни коли и са издигнали антиевропейски лозунги, като по думите й, са имали за цел да представят пред медиите протеста като лумпенски. Заради тях някои от животновъдите в редиците на протестиращите са се оттеглили. Днес в подкрепа на протестиращите на място са дошли хора от селата Безмер, Биково и Селиминово. Вчера в Крушаре е имало контрапротест с искане за освобождаване на пътя. За същото настояха в отворено писмо и от Индустриалната стопанска асоциация в Ямбол, в което се казва, че тази незаконна форма на гражданско неподчинение близо две седмици накърнява конституционните права за свободно придвижване на всички живеещи и работещи в региона граждани.  Пътят Сливен - Ямбол е затворен вече тринайсти ден, исканията за спиране на избиването на поголовието в областите без положителна проба и компенсация за избитите животни, остава.    Незабавно да бъде отворен пътят Ямбол-Сливен, настояват от Индустриалната стопанска асоциация в Ямбол, цитирани от БНР.  От индустриалната асоциация настояват държавата да предприеме действия и блокадата до село Крушаре да бъде премахната, посочи изпълнителният директор на регионалната организация Таня Бончева.    Няма как да разберем дали този протест е законен, ако е незаконен, представяте ли си две седмици да има незаконен протест, някакви хора са решили и блокират живота между Ямбол и Сливен и държавата нищо не е направила по въпроса.    От Асоциацията са изпратили писмо до министър-председателя и вътрешния министър, както и до областния управител и кмета на Сливен с искане да бъдат гарантирани правата на бизнеса и гражданите и пътят да бъде незабавно отворен.  ", "date": "2019.08.14", "title": "Протестиращи: Властта се опитва да изсипе на барикадата в Крушаре националисти и маргинали!"}
{"url": "http://epicenter.bg/article/Vtori-den-voennosluzheshtite-ot-Suhopatnite-voyski-okazvat-pomosht-pri-pozhara-v-Haskovsko/190376/2/0", "text": "И днес, 14 август, продължава помощта, която оказва военното формирование 52 740 - Хасково от състава на 2-ра механизирана бригада за потушаване на пожара в Хасковско. Двадесет военнослужещи с 5 машини с ръководител майор Атанас Бакалов – заместник-командир на формированието, действат в силно пресечена местност в района на селата Любеново и Родопи. Това съобщиха от пресцентъра на Министерството на отбраната.   Пожарът е локализиран, а военнослужещите обхождат района с цел недопускане на повторното му разрастване.", "date": "2019.08.14", "title": "Втори ден военнослужещите от Сухопътните войски оказват помощ при пожара в Хасковско"}
{"url": "http://epicenter.bg/article/SDVR-izdirva-dvama-zaradi-pogroma-v-Sofiya/190330/3/0", "text": "Столичната дирекция на вътрешните работи (СДВР) обяви за издирване двама мъже, съпричастни към извършено престъпление в софийско заведение - Петър Атанасов Паунов и Веско Георгиев Стоянов (на снимките).   След като влезли в обекта, те нанесли материални щети по част от мебелите и оборудването и се оттеглили в неизвестна посока.   Бившият шеф на Федерацията по кикбокс и муайтай Красен Кръстев е поръчителят на погрома в известния столичен ресторант \"Бесо\", съобщи Trfafficnews.bg. Той е задържан заедно с още един от преките извършители. Кръстев е съсобственик на заведението заедно с Емануил Лазаров.   Според МВР основната версия за погрома са неуредени финансови взаимоотношения между двамата бизнес партньори.   През целия вчерашен ден полицаите очакваха участниците в мелето сами да се предадат, беше привикан и активният криминален контингент. Следа от мъжете обаче все още няма. Вчера главният секретар на МВР Ивайло Иванов съобщи пред журналисти в МС, че шестима са преките извършители на погрома.   Двамата собственици на \"Бесо\" са разпитани, а Кръстев е задържан. Иванов подчерта, че подобни действия няма да се толерират и заяви, че поръчителите и извършителите на това деяние ще понесат последствията съгласно закона.  ", "date": "2019.08.14", "title": "СДВР издирва двама заради погрома в София"}
{"url": "http://epicenter.bg/article/Rudnik--quot-Ada-tepe-quot--v-Krumovgrad-zapochva-rabota/190365/4/0", "text": "Първият новоразработен рудник в страната за последните 40 години ще бъде открит официално на 23 август. Това е рудникът \"Ада тепе\" в град Крумовград. Минерално-суровинния бранш е един от структуроопределящите отрасли с висока добавена стойност и има съществено участие във формирането на приходите както на централно, така и на местно ниво.  Реализираната инвестиция на „Дънди Прешъс Металс“ в Крумовград е в размер на над 160 милиона долара. 250 служители, основно от Крумовград, ще се присъединят към работещите в минната индустрия на България. Това ще им даде възможност да са икономически активни в регион с доскоро висока безработица. Създаденият от Дънди Прешъс Металс фонд за насърчаване на микро, малки и средни предприятия в размер на 5 млн. долара допълнително ще стимулира предприемачеството и ще подпомогне растежа на вече функциониращи бизнеси в региона. Минният бизнес е труден бизнес и реализирането на един проект изисква дълго време и поемане на сериозен риск - от първите стъпки на проучването през осъществяването на реалния добив до рекултивацията. Преди 15 години Дънди Прешъс Металс започнаха дейността си в България в Челопеч като минна компания, която внесе международен опит и ноу-хау. През годините компанията изгради модерно минно предприятие в Челопеч и екип от български специалисти на световно ниво. Неслучайно община Челопеч се нареди на първо място в България по размер на средната работна заплата, изпреварваща големите градове като София, Пловдив, Варна. Компанията създаде професионални стандарти и инвестира в развитието на млади кадри. Тя е българският пример в световната минерално-суровинна индустрия с достиженията си в дигитализацията на минното дело и технологиите за подземен и открит добив. Осигурявайки финансирането на спасителни археологически проучвания на Ада тепе, „Дънди Прешъс Металс Крумовград“ ЕАД съдейства за съхраняване на важна за културно-историческото наследство на страната ни информация и осигури възможност за популяризиране историята на региона и на минерално-суровинния бранш. Множеството събрани досега данни показват колко тясно свързани с историята на България и региона на Крумовград са рударството и металургията.  Новият рудник \"Ада тепе\" продължава развитието на един традиционен поминък в Родопите, който сега ще се осъществява с най-модерни технологии и с отговорност към бъдещето на населението и местния бизнес.", "date": "2019.08.14", "title": "Рудник \"Ада тепе\" в Крумовград започва работа"}
{"url": "http://epicenter.bg/article/Dzhordzh-Fridman--Ruskoto-razuznavane-i-imigratsiyata-v-Evropa/190341/11/0", "text": "Русия може да подкрепя антиимиграционните групи, но това няма да има значение за геополитическите сили в Европа.    В медиите има няколко истории, които твърдят, че Русия финансира антиимиграционни групи в Европа. През уикенда „Ню Йорк таймс“ публикува история, в която подробно описва как руските пари подкрепят антиимигрантските сили в Швеция, която е приела повече бежанци на глава от населението, отколкото всяка друга страна в Европа. Историята свърза тези групи и с други антиимигрантски организации в Европа и САЩ. Идеята, че Русия подкрепя подобни групи, особено в Европа, не е нова. В миналото е обвинявана в подкрепа на подобни организации Австрия, Италия и други страни. Въпросът е дали е истина и какъв ефект ще има това.  При оценяването на тези истории е важно да се помни, че руснаците смятат Съединените щати за отговорни за така наречените цветни революции в бившите държави на Съветския съюз, които доведоха до инсталирането на проамерикански правителства в периферията около Русия. (Също така си струва да се отбележи, че върховният чиновник в Пекин по въпросите на Хонконг заяви, че последните протести там носят „очевидни характеристики на цветна революция“). Руснаците бяха особено разтревожени при украинското въстание през 2014 г., предвид географското значение на Украйна за Русия. САЩ открито подкрепиха революцията там. Заместник-секретарят по европейските въпроси раздаде бисквитки на демонстрантите в Киев. Възможно е също да има по-малко видима подкрепа, но така или иначе, САЩ не скриха, че искат да видят замяна на това, което те определят като репресивни режими, от либерални демокрации, ориентирани встрани от Русия.    Русия отхвърли западното представяне на движението като спонтанно въстание на украинския народ, и въпреки че трябваше да отговори, нямаше много възможности. Използването на военна сила за блокиране на новото правителство в Киев би било твърде трудно и рисковано. Обявяването на Крим за част от Русия и опитът за сепаратистки възход в Източна Украйна не бяха достатъчни, за да бъде свален новият режим. Тя прибягна до стратегия за дестабилизация.    Русия има дълга традиция на подобни операции, връщайки се обратно към основаването на Съветския съюз. Болшевиките създадоха специално име за такива операции: агитпроп – комбинация от агитация и пропаганда. Агитпроп надхвърли просто подкрепата на комунистическите партии по целия свят. Той е предназначен да отслаби противниците чрез създаване на размирици, издигащи се от левицата, и объркване и разсеяност в останалата част от нацията. Цялата концепция в крайна сметка се сля с операциите на руската разузнавателна служба, която беше натоварена, както са много служби, както да събира разузнавателна информация, така и да оформя общественото мнение във всички кътчета на обществото – от интелигенцията до работническата класа. С течение на времето целта на тези операции беше повече да дестабилизира геополитическите съперници, отколкото да разпалят революция.    Един пример за такава кампания за дестабилизация беше съветската подкрепа за елементи на новата европейска левица през 1980 г. Тези групи си сътрудничиха с други подкрепяни от Съветите групи, по-специално палестински организации като Народния фронт за освобождение на Палестина и Организацията на Абу Нидал. Те извършвали атаки във Франция, Германия, Италия, Австрия и други страни. Кампанията продължи няколко години и дори включваше отвличането и убийствата на шефа на логистиката на НАТО (за отбелязване е, че Владимир Путин беше в Източна Германия през този период, работещ за КГБ, въпреки че не е ясно дали е работил с тези групи).    Най-интересното при тези атаки е, че те не постигат стратегическа цел. Със сигурност имаше огромен страх и несигурност, а неспособността на правителствата да спрат атаките повдигна въпроси относно тяхната компетентност. Но нито едно правителство не падна, чувството за несигурност не се превърна в парализа и в крайна сметка Съветският съюз се разпадна така или иначе. Никога не стана ясно какво искат Съветите. Те може би биха искали членовете на НАТО да поискат да напуснат алианса, но като цяло това беше просто дразнене, а не значително предизвикателство.    Това важи за много съветски кампании. По време на Корейската война Съветите проведоха дезинформационна кампания, целяща да убеди света, че САЩ водят бактериологична война. Те несъмнено се надяваха, че това ще предизвика достатъчно противопоставяне на конфликта, за да парализира операциите в САЩ. Но единствените, които вярваха в дезинформацията, бяха хората, които искаха да повярват в нея: тези от крайната левица. Усилията не се отразиха на войната, освен че раздразниха Съединените щати и дадоха на симпатизанти на комунистите тема за разговор.    Целта на тези кампании е да ограничат способността на дадена страна да действа чрез укрепване на група, която би могла да наруши значително политическия живот. Но да се правят малки и разрушителни фракции достатъчно важни, за да бъдат разрушителни, е трудно. Съединените щати се опитаха да създадат опозиционни сили в Куба през 60-те години, но не успяха да съберат достатъчно подкрепа за противодействие на властта на Фидел Кастро. В Полша организацията „Солидарност“ постигна успех в противодействието на комунистическите сили, но не заради подкрепата на САЩ.    Подкрепата на Русия за антиимиграционните групи в Европа е подобна на случая с Полша. Антимиграционните групи възникнаха не заради руска кампания, а защото противопоставяне на имиграцията вече съществува в тези страни. Така също стори и подкрепата за имиграцията. Идеята зад агитпропа и свързаните с това концепции е, че на места, където вече съществува значителна подкрепа за две диаметрално противоположни движения, по-слабите трябва да бъдат засилени и озлоблението между тях да се увеличи, като се насърчава взаимната демонизация и действия, които вбиват клин в обществото до степен на парализиране състояние.    По отношение на имиграцията съществено разделение по този въпрос вече съществува както в Европа, така и в САЩ. Нито една от страните в дебата не се нуждае от външна подкрепа, въпреки че външен фактор със сигурност би могъл да увеличи степента на порочна реторика и действия на една страна срещу другата. В противен случай гражданският спор може да се превърне в грозен с някакво външно насърчение.    Но какво биха искали да спечелят руснаците, извършвайки подобни операции? Крайната цел на агитпропа е да отслаби държавата, за да не може вече да действа вътре или извън страната. Това със сигурност не се е случило в Швеция. Нито се е случило в някоя европейска държава, поне не в по-голяма степен, отколкото би се случило без руска помощ. Това е проблемът с агитпропа. Ако изберете проблем, при който външните пари и помощ са от решаващо значение, вероятно той не е проблем, който ще развълнува обществото, независимо от финансирането. Ако изберете проблем, за който външната поддръжка не е необходима, възможността ви да го контролирате е ограничена.    През 80-те години на миналия век съветска кампания за убийства, отвличания и бомбени атентати силно разтревожи Европа, но нямаше стратегически ефект. През 50-те години на миналия век американска кампания за разделяне на европейските профсъюзи от комунистите не постигна нищо. Идеята, че няколко милиона долара могат да генерират гражданска война в държава от десетки милиони, е съмнителна. Можете да раздразните обществото и да създадете значителни неприятности, но яко държавата вече не залита, не можете да постигнете стратегическа цел.    Не се съмнявам, че руснаците подкрепят европейската десница. И не се съмнявам, че европейската десница с радост приема парите. Руските оперативни лица вероятно докладват на началниците си, че работата им причинява всички неприятности по отношение на имиграцията. И техните началници вероятно им вярват. Но те не създадоха антиимигрантското движение и те не са причината за неговия растеж. Всъщност те създават повече неприятности, отколкото съществуваха преди. Но те по никакъв начин не променят съотношението на силите.      ", "date": "2019.08.14", "title": "Джордж Фридман: Руското разузнаване и имиграцията в Европа"}
{"url": "http://epicenter.bg/article/Poeziya--Bibliobus-i-obrazovatelni-igri/190378/6/0", "text": "На 17 август 2019 г. „Зелените библиотеки“ отново ще бъдат разположени на две места – в парка „Света Троица“ и парка „Дружба 1“. В „Света Троица“ ще чуете поезията на Кристин Димитрова. В „Дружба 1“ свои стихове ще чете Лъчезар Лозанов, а за малките ни читатели издателство „Клевър бук“ ще представи образователните си игри. Ще бъде и мобилната библиотека – Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека. Станете наш читател, прочетете хубава книга сред природата и оцветявайте книжки с децата си. Продължава инициативата „Споделени книги“ - „Вземи, прочети, върни“. Очакваме ви от 10:00 до 16:00 ч.", "date": "2019.08.14", "title": "Поезия, Библиобус и образователни игри организира Столична библиотека"}
{"url": "http://epicenter.bg/article/Zoran-Zaev--Edin-pederast-nyama-da-svali-tova-pravitelstvo/190335/7/0", "text": "Министър-председателят на Северна Македония Зоран Заев заяви, че няма да позволи на отделни лица да свалят правителството му, като същевременно подчерта, че вярва в задълбоченото и бързо разследване на случая „Рекет“, предава скопската телевизия \"Канал 5\", цитиран от \"Фокус\".  Съгласно думите му, сега не е моментът за предсрочни избори предвид очакванията за получаване на дата за преговори за членство в Европейския съюз, и припомня, че октомври 2020 г. е най-подходящият период за избори.  \"Вярвам в прозрачните, прецизни и бързи разследвания, особено за такива случаи. Публично отхвърлих всякакви спекулации и споменаване на името ми и стоя изцяло зад него\", подчерта македонският премиер.    Той добави, че презумпцията за невинност трябва да се спазва независимо дали става въпрос за инкриминирано лице или за някой, който заема високопоставен пост като този на специалния прокурор Катица Янева.  Относно спекулациите за участието му в скандала, Заев увери, че е дошъл на власт по волята на гражданите, борейки се за свобода, демокрация, върховенство на закона и нормална държава, и ще продължи да се бори за тези ценности. \"Аз съм борец и ще продължа да се боря за тези ценности докрай, стига гражданите да ми дадат позиция. Със сигурност няма да позволя на няколко престъпници, суетен журналист и - да ме извинява ЛГБТ-общността - един педераст да свали това правителство. Не. Ще се борим до края, защото всички замесени, разбира се, трябва да поемат отговорност\", категоричен бе Заев.  На въпрос дали смята, че Янева го е предала, той отговори: „Идиотски е той да действа въз основа на доказателствата, налични към настоящия момент“. Ние показваме, че има върховенство на закона, каза Заев, като посочи, че хората чакат решение, а всичко останало, както той подчерта, е политиканство и политика. ", "date": "2019.08.14", "title": "Зоран Заев: Един педераст няма да свали това правителство"}
{"url": "http://epicenter.bg/article/Ofitsialno--Kubrat-Pulev-shte-se-bie-za-svetovnata-titla-do-nyakolko-mesetsa/190355/8/73", "text": "Българската звезда на професионалния бокс Кубрат Пулев ще получи задължителния шанс да се бори за световната титла във версия IBF. Асоциацията задължи победителя от мача между Анди Руис и Антъни Джошуа да срещне българина до 31 май 2020 година. Мексиканецът и британецът ще се изправят в реванш един срещу друг на 7 декември в Саудитска Арабия. Първият мач между тях беше на 1 юни в Ню Йорк и Руис шокира световната боксова общественост, като нокаутира непобедения дотогава Джошуа.  За да остане задължителен претендент, Пулев не трябва да губи мачовете си дотогава. Очаква се той да има среща през есента на тази година, но все още съперникът му не е ясен. ", "date": "2019.08.14", "title": "Официално: Кубрат Пулев ще се бие за световната титла до няколко месеца"}
{"url": "http://epicenter.bg/article/Vosachnite-kopiya-na-Hari-i-Megan-v-Muzeya-na-madam-Tyuso-shte-badat-otdeleni-edno-ot-drugo/190344/10/100", "text": "Восъчните фигури на принц Хари и съпругата му Меган Маркъл ще бъдат отделени една от друга. Всяко восъчно копие ще бъде поставено заедно с тези на отделна група известни личности, оповести дирекцията на Музея на мадам Тюсо в Лондон.   Восъчни фигури на двойката бяха поставени в музея през месец май м.г., преди сватбата й в Уиндзорския дворец. Восъчното копие на херцогинята на Съсекс ще е заедно с тези на присъствали на сватбата знаменитости, сред които Виктория и Дейвид Бекъм, холивудските актьори Том Харди и Приянка Чопра.   \"Меган продължава да създава свой собствен модерен начин на живот като кралска особа и ние искаме нейният независим статут на знаменитост да бъде показан в музейната сбирка\", заяви главният мениджър на музея Стив Дейвис.    Восъчната фигура на принц Хари ще се присъедини към тези на други членове на кралското семейство в съседно помещение.    Източник: Нова.тв", "date": "2019.08.14", "title": "Восъчните копия на Хари и Меган в Музея на мадам Тюсо ще бъдат отделени едно от друго"}
{"url": "http://epicenter.bg/article/Kakvo-da-sgotvim-na-Golyama-Bogoroditsa---vkusni-retsepti/190372/9/25", "text": "  На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки.   На този ден се правят родови срещи, свързани с жертвоприношение – курбан за живот, за здраве, за плодородна година, против премеждия и болести.       Необходими продукти 3 яйца (1 жълтък се отделя за намазване) 700 г брашно 1 с.л. сол 1/2 кубче прясна мая или 10 г на прах 1 ч.л. захар 250 мл лимонада 2 с.л. олио   Начин на приготвяне Замесва се меко тесто. Оставя се да втаса на топло в намаслена купа, покрита с фолио, за час или докато утрои обема си. Разделя се на три, като се отделя малко топче, с големината на орех. Необходими продукти Начин на приготвяне Бялото месо на пилето се сварява и порцира. В дълбок се загрява 50 мл олио, в което се запържва брашното. Прибавя се бульона и прясното мляко. Добавя се месото и подправките. Оставя се да поври при непрекъснато бъркане 10-ина минути.     Необходими продукти 500 г грухано жито 3-4 с.л. тиквени семки 3-4 с.л. сусам 2 връзки магданоз пресен джоджен или копър 1 лимон зехтин екстра върджин хималайска сол на вкус   Начин на приготвяне Груханото жито се сварява с двойно повече вода. То трябва да омекне и да се разпука. Вече увряло, може да постои още половин час под похлупака и кърпа, за да се задуши. Суровите ядки се запържват за няколко секунди в нагорещения зехтин и се изсипват върху житото заедно с нарязания на ситно магданоз, няколко стръка пресен джоджен или копър. Подправя се с доста лимон и хималайска сол на вкус. При желание може да се добавят и кълнове.     Необходими продукти 1 кг тиква 500 г кори за баница 200-250 г захар 150 г орехи ½ пакетче канела 30 г галета 50 г пудра захар 100 мл олио   Начин на приготвяне Тиквата се настъргва на едро ренде. Слага се в тенджера и се задушава с малко мазнина (масло или олио) на умерена температура, докато течността се изпари. В купа се смесва задушената тиква с предварително смлените орехи, канелата, галетата и захарта. Корите се разстилат внимателно и върху всяка от тях се разпределя по малко от плънката с тиква. Накрая се поръсва с малко олио. Всяка кора се навива на руло, които се подреждат в тава за печене. Тиквеникът се пече във фурна на 180 градуса до получаване на апетитна златиста коричка. По желание може да се поднесе с пудра захар.", "date": "2019.08.14", "title": "Какво да сготвим на Голяма Богородица – вкусни рецепти"}
{"url": "http://epicenter.bg/article/Cofka-se-varna-ppi-Gpingo--Zaedno-sme--obichame-se-/190347/10/0", "text": "Певицата обяви новината за събирането си с пост в официалната си страница във фейсбук.   \"Всяко семейство се кара, явно и ние сме били в такъв по-изнервен период. Заедно сме, обичаме се... Искам да си изживея любовта далеч от любопитните папараци\", написа тя и публикува снимки на събирането си.    ", "date": "2019.08.14", "title": "Coфка се върна пpи Гpингo: Заедно сме, обичаме се!"}
{"url": "http://epicenter.bg/article/Sobstvenikat-na-punkta-za-otpadatsi-pri-AM--Struma--Hvarliha-neshto-zapalitelno/190331/2/0", "text": "От магистралата хвърлиха нещо запалително и така пламна огънят. Това обяви собственикът на пункта за вторични суровини при магистрала „Струма”, от който тръгна огънят пред БТВ.    Той обаче не знае какво е хвърленото вещество. Според него не става въпрос за цигара, а за нещо по-голямо.    По думите му отпадъците са под магистралата още от 1997 г. Те не били само на фирмата, а и на „недобросъвестни граждани”.    Огънят тръгна в склад на предприятие под моста на магистрала \"Струма\". Там има струпани леснозапалими отпадъци огромни топове хартия и пластмаса за вторични суровини.    Представител на фирмата, строител на магистралата, заяви, че ремонтът трябва да е за сметка на „този, който си е позволил да сложи горими материали”, под магистралата. ", "date": "2019.08.14", "title": "Собственикът на пункта за отпадъци при АМ „Струма”: Хвърлиха нещо запалително"}
{"url": "http://epicenter.bg/article/Temenuzhka-Petkova--Na-19-avgust-shte-stanat-yasni-zhelaeshtite-za-realiziraneto-na-AETs--quot-Belene-quot-/190332/2/0", "text": "От страна на руската компания \"Росатом\" е потвърдено желание за участие в реализацията на проекта АЕЦ \"Белене\", обяви министър Теменужка Петкова и допълни: очакваме крайната дата 19 август, когато ще видим заявленията на всички компании, които искат да участват в изграждането на този проект.   Туркменистан е 4-та в света по запас от природен газ. Енергетиката бе основна тема при посещението на премиера Борисов. Повече от 20 години се водят дебати за статута на Каспийско море, но за радост миналато година той бе уреден. Подписано е споразумение между България и Туркменистан за предоставяне на обеми на природен газ, каза още  министърът на енергетиката в ефира на БНТ.  На въпрос дали може да очакваме реакция от страна на ЕК, ако \"Росатом\" спечели този проект, Петкова отговори: \"Не, не смятам, че ще има подобна реакция. Както знаете, че процедурата, която ние разработихме е публична, прозрачна. Съдържа съответните критерии, изисквания за абсолютен равен достъп на всички желаещи да участват в този тип процедура. Отделно от това самата процедура беше публикувана в официален вестник на ЕС. Спазени са абсолютно всички изисквания на европейското законодателство в областта на атомната енергия\", каза Петкова. Тя посочи, че страната ни е готова да предостави на ЕК всяка информация, която тя поиска. Тя посочи, че на 19 приключва първият етап от процедурата. „На 19 август ние очакваме да получим заявленията на всички компании, които биха желали да се включат в реализацията на проекта АЕЦ\"Белене\", допълни министърът на енергетиката. Тя посочи, че след това ще се изготви кратка листа на всички желаещи и страната ни ще реши с кои компании да води преговори.    Тя заяви, че процедурата трябва да приключи в срок от 12 месеца и не бива да се бърза.    На въпрос кой е най-лошият сценарий, Петкова заяви, че е важно да се реализира идеята за проекта АЕЦ \"Белене\". Това ще помогне за диверсификацията на пазара у нас, подчерта Петкова.    Виртуалната газова борса ще продава природен газ от Русия, от САЩ, от гръцката компания ДЕПА.    Що се отнася до задълженията на \"Топлофикация-София\" към \"Булгаргаз\" Петкова заяви, че трябва да се търси път за решение на въпроса извън съдебната зала. \"В постоянен контакт сме с кмета Йорданка Фандъкова. Няма да допуснем да има проблеми в предстоящия отоплителен сезон\", каза още тя.", "date": "2019.08.14", "title": "Теменужка Петкова: \"Росатом\" е потвърдила желание в изграждането на АЕЦ \"Белене\""}
{"url": "http://epicenter.bg/article/Zam-ministar-Atanas-Dobrev--S-novite-ognishta-sluchaite-na-afrikanska-chuma-pri-divite-svine-stavat-32/190333/2/0", "text": "\"С новите огнища случаите на африканска чума при дивите свине стават 32\". Това каза заместник-министърът по земеделие Атанас Добрев пред БНТ. Той благодари на цялото общество и на всички, които изпълняват мерките за ограничаването на болестта. По думите му без ангажираността на цялото българско общество, не бихме могли да очакваме добри резултати.    \"Разбира се, с новите случаи стават общо 32 случая на АЧС при дивите свине. За жалост месеците юли и август е пикът на разпространение на заболяването. При откриване на случаи на АЧС със заповед на министъра на земеделието се спазва 200 км зона, в която се забраняват всички дейности в горите. Това са включително лов, дърводобив, гъбари, туристи. Всичко се прави превантивно, зад а не може да влизат хора и да разпространяват заболяването на по-големи територии\", заяви още заместник-министърът.   Българска агенция за безопасност на храните констатира нови случаи на африканска чума по свинете в четири населени места - землището на село Бистренци, община Девин, село Жерава край София и село Върбино, каза още Атанас Добрев.   Добрев обясни, че при регистриране на случай на африканска чума в 200-километрова зона се забраняват всякакви дейности в горите, в това число лов, дърводобив, събиране на гъби и т.н., за да може да не влизат хора и да разпространяват заболяването.    Зам.-министърът подчерта, че Министерството подкрепя по-дълга възможност за лов на диви свине, както ловците предлагат. В законопроект се предлага ловът да се открие две седмици по-рано и да продължи след официалното му закриване, което е втората седмица на януари, до средата на март.    \"Ловът на гонка за дива свиня. Това е най-ефективният метод и начин за намаляване на популацията на дива свиня\", каза още Атанас Добрев - зам.-министър на земеделието, храните и горите.  ", "date": "2019.08.14", "title": "Зам.-министър Атанас Добрев: С новите огнища случаите на африканска чума при дивите свине стават 32"}
{"url": "http://epicenter.bg/article/VMRO-s-oferta--Otivash-dobrovolno-v-kazarma---stavash-politsay-s-predimstvo/190334/2/0", "text": "\"Около 3500 са незаетите места в армията. Големият проблем е, че няма достатъчно хора да служат. Хората, които са от резерва, вече излизат от него. Една от причините да не искат българите да служат са ниските заплата. Военните през последните години бяха тъпкани и мачкани. Младите хора, които искат да се докоснат до казармата, могат доброволно да се запишат за 3, 6 или 9 месеца\".   Това заяви пред БНТ депутатът от ВМРО Александър Сиди. Той коментира проектозакона за въвеждането на доброволна донаборна служба.    \"Имаше предизвикателство със сигурността, когато имаше задължителна наборна служба. В Норвегия възстановиха наборната служба, в която се допускат и жени дори, но има тестове. Чакам за една година някой от Министерството на отбраната да излезе и да каже какви са проблемите в армията\", коментира политологът от НБУ Христо Панчугов.   По думите на политолога Христо Панчугов няма смисъл в доброволната военна служба. \"Не е ясно какви са проблемите на армията ни и колко ще струва да се въведе доброволната наборна служба. Стратегия не може да се прави на парче. Големият проблем е, че има по-малко от един кандидат за място. Българската армия трябва да направи един разчет от какво има нужда\", каза още той.    На въпрос какво е предимството да си войник, Сиди заяви, че това е докосването до един нов свят.   \"Доброволният войник ще се докосне до този свят и ще имат предимство, ако реши да става полицай. Проблемът в момента е, че когато някой влезе днес в казармата подписва дългосрочен договор. Идеята не е да правим професионални войници\", обясни Сиди.    \"Имаме проблем с работодателите, тъй като може и да не пуснат мъжа в казармата. Искаме работодателите да бъдат компенсирани. Не мисля, че ще има уволнени, ако се приеме закона. Нека да видим\", каза още Сиди.    \"Не може да казвате \"нека да видим\" и да излагате на риск икономиката. Тези момчета, които ще се запишат в казармата, ще придобият ли умения\", контрира Панчугов.", "date": "2019.08.14", "title": "ВМРО с оферта: Отиваш доброволно в казарма - ставаш полицай с предимство"}
{"url": "http://epicenter.bg/article/Balgarskiyat-konsul-v-Solun--Golyam-feribot-tragva-kam-Samotraki-po-obyad/190338/2/0", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището, както и безплатна нощувка, съобщиха от външното ни министерство.   Гръцкото министерство на корабоплаването взе решение в сряда фериботът „Андрос Джет“ да започне курсове от Самотраки до Александруполис и обратно.   При подходящи метеорологични условия ще бъде пуснат и втори по-малък кораб, които ще превозва пътниците.   „Основният проблем е неадекватната реакция на гръцките власти“, сподели в предаването „Преди всички“ на БНР Александър Малюк, един от българите, блокирани на острова.   Владимир Писанчев, българският консул в Солун, заяви, че „Андрос Джет“ е много голям ферибот, който побира над 600 човека и 75 автомобила, очаква се да пристигне на острова към 22.00 часа.   „Отделно ще има още един ферибот, който е товарен, тъй като самият остров остава без всякакви припаси. Надяваме се, че в четвъртък, до края на деня, проблемът ще бъде решен“.   Писанчев съобщи, че по неофициална информация причина за забавянето на превозването на туристите от острова към континента е технически проблеми на двата ферибота, с които оперира транспортната фирма.", "date": "2019.08.14", "title": "Българският консул в Солун: Голям ферибот тръгва към Самотраки по обяд"}
{"url": "http://epicenter.bg/article/Volen-Siderov--Molete-se-da-otsastvam-po-chesto-ot-rabota--skapi-V-i-K-/190346/2/0", "text": "Молете се да отсъствам по-често от работа, скъпи В и К! Това написа лидерът на \"Атака\" Волен Сидеров в личната си страница във \"Фейсбук\".   Публикуваме текста без редакторска намеса:                  ", "date": "2019.08.14", "title": "Волен Сидеров: Молете се да отсъствам по-често от работа, скъпи В и К!"}
{"url": "http://epicenter.bg/article/Otmeneno-e-bedstvenoto-polozhenie-v-obshtina-Svishtov-zaradi-AChS/190350/2/0", "text": "Отменено е бедственото положение, което беше обявено в Свищовска община заради заболяването африканска чума по свинете. Това потвърдиха от Общината, предаде Радио „Фокус“ – Велико Търново . От там уточниха, че обстановката в общината е спокойна и няма нови огнища на болестта. Мерките срещу разпространението ѝ продължават.   Със заповед на кмета Генчо Генчев бедственото положение бе удължено от 11 август до 13 август. Причината е, че след загробването на 17 000 животни от индустриалната ферма в село Българско Сливово върху площадка от близо 30 декара, се наложи извършването на допълнителни дейности за дезинфекция и сигурност.  ", "date": "2019.08.14", "title": "Отменено е бедственото положение в община Свищов"}
{"url": "http://epicenter.bg/article/MVnR--Feribotat--Andros-Dzhet--tragva-kam-ostrov-Samotraki/190351/2/0", "text": "По последна информация фериботът „Андрос Джет“ тръгва от гръцкия остров Наксос към остров Самотраки днес около 12.00 часа на обяд. Това съобщиха от пресцентъра на Министерството на външните работи.   Очаква се фериботът да пристигне на пристанище Самотраки в 22.00 часа тази вечер. Ще натовари пътници и леки автомобили веднага и ще отплава към Александруполис. Ако условията позволяват, фериботът „Андрос Джет“ ще направи следващо пътуване до Самотраки веднага.   На 15 август корабът ще изпълнява толкова маршрути, колкото е необходимо, за да облекчи ситуацията на остров Самотраки. Този кораб не може да превозва камиони.   Поради нарушените връзки, островът изпитва остра нужда от почти всякакви продоволствия.   Поради тази причина фериботът „Анакс\" започва от 14 август да превозва камиони с продоволствия от пристанището в Александруполис, предназначени за Самотраки.    ", "date": "2019.08.14", "title": "МВнР: Фериботът „Андрос Джет“ тръгва към остров Самотраки"}
{"url": "http://epicenter.bg/article/Nikolay-Nankov--S-rakovodstvoto-na-ViK---Shumen-shte-obsadim-vaprosa-s-redutsiraneto-na-tsenata-na-vodata/190357/2/0", "text": "На среща с ръководството на ВиК – Шумен ще обсъдим въпроса с редуцирането на цената на водата. Това каза заместник-министърът на регионалното развитие Николай Нанков пред журналисти в Шумен, предаде репортер на Агенция „Фокус“.   Попитан дали ще изпълни ангажимента си да намали цената на водата на 0.10 лв., Нанков отговори: „Като съм ви поел ангажимент, новият управител ще направи това, което съм поел като ангажимент. Дружеството е в много тежко финансово състояние. Ще реализираме все пак и европейски проект“, посочи още министърът. Той изтъкна, че в четвъртък има срещи с ръководството на ВиК дружеството по двата въпроса.   „Едното е финансовата капитализация. Другото е темата с цената на водата, за да може да я редуцираме до размерите й преди последното повишаване с тези прословути 0.10 лв. Това са двете теми, по отношение на ВиК - Шумен и разбира се максимално бързото търгуване и реализиране на европейски проект. Там все пак има да се финансираме, немалка част от проекта. Това са едни около 8 млн. лв. Огромна сума, в преговори сме с европейската Банка за възстановяване и развитие и с фонда на фондовете. Работата, която предстои следващите два месеца, с ВИК - Шумен е важна за всички шуменци и за целия регион и за бъдещето на дружеството. Това е второто най-нестабилно от финансово отношение дружество след ВиК - Добрич в страната“, обясни Нанков. Той посочи, че европейският проект за дружеството е стартирал. „Фактически трябва да подпишем договора. В процес са тръжните процедури“, обясни заместник-министърът. Нанков посочи, че когато приключат, започва веднага със самото строителство както на ремонта на пречиствателна станция за питейни води, така и с помпените станции. Във връзка с влиянието на пречиствателната станция върху цената на водата, Нанков коментира: „Анализът предвижда цената да бъде запазена в същото положение в същите размери в рамките на поне минимум 2 години и половина. Разбира се, при акуратни нива и при непроменливи нива на цената на електроенергията. Все пак говорим за поне 30 % разходи, които понастоящем дружеството извършва към доставчиците на електроенергия за доставчиците на питейна вода. Една проста сметка мога да ви дам. Специално за град Шумен себестойността на ВиК оператора, на ВиК дружеството за доставката на питейна вода е на месечна база около 1. 250 хил. лв. Приходите, които реализира ВиК - Шумен по линия на таксите, цената на водата са около 400 хил. лв. на месец. Т.е. на месец имаме дефицит, салдото е отрицателно с минус 800 хил. лв“, допълни още заместник-министърът.  ", "date": "2019.08.14", "title": "Николай Нанков: С ръководството на ВиК – Шумен ще обсъдим въпроса с редуцирането на цената на водата"}
{"url": "http://epicenter.bg/article/Nankov--Pusnat-za-dvizhenie-e-uchastakat-ot-avtomagistrala--Hemus--na-410-km-sled-Devnya-/190358/2/0", "text": "Пуснат за движение е участъкът от автомагистрала „Хемус“ на 410 км след Девня. Това каза заместник-министърът на регионалното развитие Николай Нанков пред журналисти в Шумен във връзка с участъка на автомагистрала „Хемус“ между Шумен и Варна, предаде репортер на Агенция „Фокус“.   Стана ясно, че до 10 септември трябва да бъде пуснат останалият участък. По думите му остават 6 км, които са за фрезоване и асфалтиране. Заместник-министърът посочи, че е приключила едната част от участъка между Шумен и Варна, която е във Варненска област. „Вчера приключи, беше сложена маркировка. Малка част от магистралата в този участък, остана неремонтирана. Видяхте последните години колко работа се свърши. Имаме известни бележки към колегите от АПИ. В летния сезон не е редно да се извършват ремонтни дейности, защото създават затруднения за почиващите. След 15 септември отново“, коментира зам.-министърът.   „Удължаваме с срока с два месеца на археологическите разкопки край Градище, за да може да се експонира културно-историческо наследство“, заместник-министър Нанков. Заместник-министърът отчете ,че по всички нови проекти има археология. „Идвайки насам към Шумен, спрях до пътен възел „Боаза“, продължението към разклона Ловеч – Плевен, веднага 200 метра след тях имаме отново разкопки. Археолозите започват работа може би след 10-тина дена. Там говорим за тракийско селище“, посочи още заместник-министър Нанков. Той обобщи, че не трябва да има конфликт в това отношение нито с еколози, нито по отношение на археологическо и културно наследство.  ", "date": "2019.08.14", "title": "Нанков: Пуснат за движение е участъкът от автомагистрала „Хемус“ на 410 км след Девня!"}
{"url": "http://epicenter.bg/article/SDVR-izrazi-podkrepa-za-Ivan-Geshev-s-pozitsiya-do-VSS/190359/2/0", "text": "Директорът на Столичната дирекция на вътрешните работи (СДВР) Георги Хаджиев също подкрепи Иван Гешев за главен прокурор на Република България, съобщиха от пресцентъра на Върховна касационна прокуратура.   В съобщението се казва само: \"Позиция от директора на СДВР относно решението на Прокурорската колегия на ВСС за номинирането на г-н Иван Гешев за участие в процедурата по избор на нов главен прокур на Република България\" и е публикувано факсимиле от писмото на Хаджиев.   Вижте цялата позиция:   В качеството ми на директор на Столична дирекция на вътрешните работи, изразявам положителната си позиция относно решението на прокурорската колегия на Висшия съдебен съвет за номиниране на господин Иван Гешев за участие в процедурата по избор на нов главен прокурор на Република България.   Столична дирекция на вътрешните работи осъществява ползотворно сътрудничество с Прокуратурата на Република България и г-н Гешев в качеството му на неин представител, като считам, че същият притежава необходимите професионални и нравствени качества за изпълнение на длъжността главен прокурор.      ", "date": "2019.08.14", "title": "СДВР изрази подкрепа за Иван Гешев с позиция до ВСС"}
{"url": "http://epicenter.bg/article/Borisov-se-pohvali-s-rastezh-ot-3-3--na-BVP-prez-vtoroto-trimesechie-na-2019-g-/190363/2/0", "text": "Растеж от 3.3% на БВП през второто тримесечие на 2019 г. спрямо съответното тримесечие на 2018 г. показват актуалните данни на НСИ - Национален статистически институт. Коефициентът на безработица продължава да намалява и е 4.2%, което с 1.3 процентни пункта по-малко в сравнение с второто тримесечие на 2018 година. Това написа във фейсбук премиерът Бойко Борисов.   \"Правителството ще продължи да полага всички усилия брутният вътрешен продукт да се увеличава, а безработица да намалява\", пише още премиерът.    ", "date": "2019.08.14", "title": "Борисов се похвали с растеж от 3.3% на БВП през второто тримесечие на 2019 г."}
{"url": "http://epicenter.bg/article/Leo-di-Kaprio-i-Kamila-Morone-sashto-izbraha-Italiya-za-lyatoto--Snimki-/190383/10/100", "text": "Италия и тази година се оказа предпочитана от много звезди  пише  .   Освен Дейвид Бекъм и семейството им, около италианските брегове си почива и  . Той е на почивка заедно с приятелката си, за която има все по-упорити слухове, че може да се превърне в госпожа Ди Каприо,  . \r\n   \r\n Двойката събира тен и се наслаждава на времето си заедно на  . Папараци успяха да ги снимат докато карат джет.   Преди дни двамата влюбени се разходиха и до езерото Комо. \r\n \r\n \r\n \r\n", "date": "2019.08.14", "title": "Лео ди Каприо и Камила Мороне също избраха Италия за лятото (Снимки)"}
{"url": "http://epicenter.bg/article/STAMENOWA--noviyat-glas-v-balgarskiya-hip-hop--navliza-udarno-s-Fuego/190384/10/0", "text": "Испаноезичното заглавие („fuego“означава „огън“) не е случайно. Испанският език е една от скритите слабости на моделката и тя го изучава по време на интензивни курсове в Малага. Директното огнено послание също е нарочно, защото тази стихия най-точно определя водещите черти от характера на брюнетката: страст, огнен темперамент и изпепеляващи решения.   Всичко това, добавено към смелата хореография и атрактивния външен вид на изпълнителката, правят Fuego горещата заявка за бг хит на лято 2019 г.   Със Stamenowa може да се чувства всичко друго, но не и скука. ", "date": "2019.08.14", "title": "STAMENOWA- новият глас в българския хип-хоп, навлиза ударно с Fuego"}
{"url": "http://epicenter.bg/article/Zherar-Depardiyo-napuska-skandalno-frenski-festival-zaradi-zhurnalisti/190401/10/100", "text": "Жерар Депардийо напусна театралния фестивал във френския град Раматуел, на който беше поканен, разгневен от въпроси на журналисти, съобщава Фигаро, позовавайки се на местното издание Var Matin.   Депардийо поиска негова реч да не се отразява в медиите, а организаторите забраниха да се снима и фотографира легендата на френското кино.   Но актьорът много се ядоса на група журналисти, които поискаха да му зададат няколко въпроса след встъплението.   \"Не, не, не, няма да направя нищо друго, това е безумие. Те ме ядосаха! Чия камера е това? Не ми трябва това. Освен това, не ме предупредиха\", възмути се звездата. След това актьорът бързо напусна фестивала, като не участва в гала вечерята, на която беше поканен.   Източник: Канал 3", "date": "2019.08.14", "title": "Жерар Депардийо напуска скандално френски фестивал заради журналисти"}
{"url": "http://epicenter.bg/article/Summer-Fashion-Weekend-startira-s-moda-i-lyatno-nastroenie/190404/10/0", "text": "Освен, че ще събере на едно място талантливи български и световни дизайнери, за да ни зареди с ударна доза красота и вдъхновение, летният уикенд на модата ще ни зарадва и с невероятни пърформънси и неустоими афтърпартита.   Отговорни да ни представят различните етапи от това уникално събитие по възможно най-незабравимия начин ще бъдат водещите Елица Стойчева и Златина Иванова – лицата на Code Fashion TV.   Освен творенията на богата гама от дизайнери и грацията на професионалните модели на Ivet Fashion, на подиума ще блеснат и атрактивните изпълнения на чаровната Елена Брусарска /15.08 - четвъртък/, носителя на множество награди Георги Дюлгеров, единствената и неповторима Есил Дюран /16.08 - петък/ и успешния млад талант Дара Екимова /17.05 - събота/.   Всеки един от тях умело ще допринесе за незабравимото преживяване на гостите на събитието.   След поредицата от впечатляващи дефилета и интересни изпълнения на гостуващите артисти, през всяка от вечерите по време на Summer Fashion Weekend ще можем да се насладим и на подобаващо афтърпарти.   Първата вечер от дебютното издание на Summer Fashion Weekend ще продължи в IL Siciliano – ресторантът, който умело ни пренася в южна Италия, и по точно Сицилия, с нейната автентична кухня и неповторима атмосфера.   През втората вечер влизаме в режим „парти“ и от дефилето се пренасяме директно в новооткрития FLY ARENA CLUB, където купонът винаги е в разгара си, а приятната, зареждаща атмосфера е гарантирана.   Именно там ще сме и последната вечер от Summer Fashion Weekend, но първо ще отпразнуваме гала закриването на самата Марина, с бляскавото тематичното Diamond Fashion Party, организирано от парти лейбъла на българската модна телевизия – Code Fashion Party.   То включва атрактивни костюми, артисти, хореография, авторска програма и специални подаръци. А всички гости, модели, дизайнери и партньори ще се потопят в диамантения блясък на модата заедно.   Междувременно, през последната вечер от събитието, по време на голямото финално афтърпарти, някой от гостите ще намери и истински диамант от Goto Jewellery and Diamonds в своята чаша вино от MH Wines. Как? Елате и ще разберете сами...  ", "date": "2019.08.14", "title": "Summer Fashion Weekend стартира с мода и лятно настроение"}
{"url": "http://epicenter.bg/article/Feysbuk-e-zapisval-razgovori-na-potrebitelite-si/190337/7/0", "text": "Социалната мрежа Фейсбук записвала разговори на свои потребители, сочи доклад, цитиран от БГНЕС. От компанията давали на други фирми записите, за да правят транскрипции на казаното.    При запитване от \"Блумбърг\" дали изнесеното в доклада е вярно, от Facebook потвърдили, че са записвали потребителите, но казали, че това е направено с тяхно съгласие и практиката вече била прекратена. Според компанията, записите са били тестове на изкуствен интелект, за да се определи способността му да превежда казаното на друг език.    Единствените засегнати потребители били тези, които ползват приложението Messenger и не са забранили транскрипцията на разговорите в него.    Новината идва в момент, в който социалните мрежи и специално Facebook са критикувани за събирането на огромно количество данни за потребителите. Компанията наскоро беше глобена с 5 милиарда долара за неправилна употреба и съхранение на данните на милиони потребители.    Както Facebook, така и другите гиганти, които предлагат гласови асистенти Amazon и Apple, признават, че записват потребителите, като дават за това различни обяснения. ", "date": "2019.08.14", "title": "Фейсбук е записвал разговори на потребителите си"}
{"url": "http://epicenter.bg/article/Tramp--Ako-tryabva--shte-izlezem-ot-Svetovnata-targovska-organizatsiya-/190339/7/0", "text": "Доналд Тръмп обяви, че ако се наложи, Съединените щати ще напуснат Световната търговска организация (СТО), пише АФП.    По време на посещение в Пенсилвания, президентът обяви: “Знаем, че СТО ни прецаква от години. Това няма да се случи отново.”    Световната търговска организация често е цел на различни атаки от Доналд Тръмп.    Милиардерът и преди е заплашвал, че САЩ ще напусне организацията, с мотива, че СТО има несправедливо отношение към страната, както и че Вашингтон не е принуден да спазва правилата на СТО.    Тръмп често критикува условията, при които СТО позволи на Китай да се присъедини.    Въпреки оплакванията на президента, САЩ всъщност имат положителен баланс, когато отнасят търговски спорове до СТО.    Според експерти, с действията си администрацията на Доналд Тръмп практически е блокирала работата на СТО.    Съединените щати настояват за преработване на редица правила в организацията и блокират назначаването на нови членове в комисията, която решава търговските спорове.    Според Чад Боун от Институтът за международна икономика Питърсън, тези действия на САЩ отслабват СТО и нанасят “дългосрочни поражение”, някои от които не могат да бъдат поправени.     ", "date": "2019.08.14", "title": "Тръмп: Ако трябва, ще излезем от Световната търговска организация!"}
{"url": "http://epicenter.bg/article/Ruski-iztrebiteli-Su-27-progoniha-natovski-F-18-ot-samoleta-na-Shoygu--VIDEO-/190343/7/0", "text": "Изтребител F-18 на страна-членка на НАТО е опитал да се приближи към борда на самолета, в който се е намирал министърът на отбраната на Русия Сергей Шойгу, над неутралните води на Балтийско море, но е бил прогонен от два руски Су-27. Това предаде кореспондентът на агенция ТАСС, който е на борда на самолета с Шойгу. Той е заснел и клипче от инцидента, което ТАСС разпространи.   Самолетът с Шойгу на борда е летял от Калининград за Москва, съпровождан от два изтребителя Су-27 от морската авиация на Балтийския флот. Натовският F-18 се доближил, но руските военни пилоти са го изтласкали и не са му разрешили да се доближи до борда на пътническия самолет.   ТАСС обаче не уточнява на коя държава-член на НАТО е бил този F-18. Агенцията припомня, че и на 21 юни 2017 г. е имало подобен инцидеднт. Тогава полски F-16 е опитал да приближи самолета на Шойгу.   В Калининград руският министър на отбраната участва в церемонията по поставяне на първи камък на строежа на ново учебно заведение - филиала на Нахимовското веонноморско училище. Освен това Шойгу посети конкурса АрМИ-2019 \"Морски десант\", проведен на полигона Хмельовка.   Изтребителите на НАТО са се приближили във вторник над Балтийско море към самолета на министъра на отбраната на Русия Сергей Шойгу за идентификация, съобщиха в сряда пред ТАСС от пресслужбата на Алианса, цитирани от Агенция Фокус.   „Самолетите от мисията „въздушна полиция“ (air policing) на НАТО в Балтийско море са вдигнати във въздуха, за да идентифицират самолет, който е летял в близост до въздушното пространство на Алианса. Веднага след провеждането на идентификацията, самолетът се е върнал в базата. НАТО не е имал информация кой е бил на борда на руския самолет“, съобщават от пресслужбата.", "date": "2019.08.14", "title": "Руски изтребители Су-27 прогониха натовски F-18 от самолета на Шойгу (ВИДЕО)"}
{"url": "http://epicenter.bg/article/Sled-obvineniyata-v-seks-tormoz-Operata-v-San-Frantsisko-otmeni-kontsert-s-uchastieto-na-Plasido-Domingo/190345/7/0", "text": "Операта в Сан Франциско отмени планиран за 6 октомври концерт с участието на Пласидо Доминго след публикация на Асошиейтед прес, основаваща се на твърденията на няколко жени, че са пострадали от сексуален тормоз и неуместно поведение от страна на звездата. \r\n \r\n Концертът трябваше да отбележи 50-годишното сътрудничество на Доминго с трупата на операта. В изявление ръководството на оперния театър отбелязва, че макар описаните случаи да нямат нищо общо със Сан Франциско, трупата държи на политиката си на нетърпимост към сексуалния тормоз и изисква от всички свои членове да се придържат към най-високите стандарти на професионално поведение.   По-рано Симфоничният оркестър на Филаделфия оттегли поканата си към Доминго да участва в концерт, планиран за 18 септември. Вчера операта в Лос Анджелис, чийто генерален директор Доминго е от 2003 г., обяви, че ще наеме външен адвокат да проучи обвиненията срещу звездата.   В изявление, разпространено от АП, 78-годишният певец определя обвиненията като дълбоко смущаващи и представени неточно. Той заявява също, че всичките му контакти и взаимоотношения са били винаги плод на взаимно съгласие.   Източник: Дир.бг", "date": "2019.08.14", "title": "След обвинения в секс тормоз: Операта в Сан Франциско отмени концерт с участието на Пласидо Доминго"}
{"url": "http://epicenter.bg/article/23-zhertvi-na-zhegata-v-Yaponiya-za-sedmitsa--blizo-13-000-dushi-sa-v-bolnitsa/190348/7/0", "text": "Най-малко  , а близо   с топлинен удар през изминалата седмица в Япония, съобщи Главното пожарно управление, изпълняващо функциите на министерство на извънредните ситуации и служба за спешна помощ, цитирано от ТАСС. През изминалите седем дни в страната заради топлинен удар  Цяла Япония остава в плен на изтощителни горещини. В много райони температурата  . Повечето от починалите и пострадалите са възрастни хора, които често не включват климатиците в дома си, за да правят икономии. Властите призовават хората  Миналата година поради горещата вълна и рекордно високите температури в Япония починаха над 150 души, а десетки хиляди попаднаха в болница.   Източник: Дарик", "date": "2019.08.14", "title": "23 жертви на жегата в Япония за седмица, близо 13 000 души са в болница"}
{"url": "http://epicenter.bg/article/Kitayka-sadi--Disni--zaradi-dvoyni-standarti/190353/7/0", "text": "Китайска студентка съди американския гигант „Дисни”, твърдейки, че налице са двойни стандарти, защото компанията забранява на посетителите на своите азиатски тематични паркове да си носят храна.   Съдебният процес срещу шанхайския „Дисниленд” поставя развлекателната компания пред необходимостта от намиране на решение, тъй като такива ограничения не се прилагат в нейните американски или европейски паркове. Законовите действия, които предизвикаха широка подкрепа в социалните медии, се появяват, когато Китай и САЩ продължават да противопоставянето си в търговията и се увеличава напрежението между двете най-големи икономики в света.   Студентката Уан казва, че нейните „права са нарушени“, след като ѝ е било забранено да внася собствена храна, принуждавайки я да купува храни „със завишени цени“ вътре в парка.   Правното предизвикателство намери широко отразяване в китайската социална мрежа Уейбо, подобна на Twitter, като хештагът на китайски език „Disney” е съдена за забрана за носене на собствена храна и напитки“ привлича повече от 600 милиона гледания и десетки хиляди коментари.   „Много хора също така могат да смятат, че правата им са били нарушени, но (те) не са подали иск поради необходимото за това. Като студенти по право (това) е наше задължение \", каза Уан пред онлайн медията The Paper.   От „Дисни” казаха пред държавната телевизия CCTV, че правилата са \"съобразени с повечето от тематичните паркове в Китай и с другите дестинации на Дисни в Азия\". „Дисни” паркове в САЩ и Париж позволяват на гостите да внасят хранителни стоки отвън. Тези в Токио, Хонконг и Шанхай не го правят. „Правилата на Дисни са пример за двойни стандарти (и) дискриминация спрямо Азия“, пише един от потребителите на Уейбо.   В англоезичното издание на в. „Женмин жибао“ пише в сряда, „е има необходимост от „защита на правата и интересите на потребителите“. „Защо са налице двойни стандарти“ между Запада и Азия, пита вестникът.   От Дисниленд в Шанхай не отговорили на Франс прес на искането за коментар по случая.   Източник: Нова.тв", "date": "2019.08.14", "title": "Китайка съди „Дисни” заради двойни стандарти"}
{"url": "http://epicenter.bg/article/Pozharat-na-ostrov-Evbeya-v-Gartsiya-e-izvan-kontrol/190360/7/0", "text": "Няколко хиляди пожарникари се опитват да се справят с горските пожари в Гърция. Все още извън контрол е най-големият от тях на остров Евбея, съобщава МИА, цитирана от Канал 3.   Според информацията на компетентните институции, ситуацията, като цяло, се е подобрила. Пожарникарите положиха нечовешки усилия за това, подчерта регионалният управител за Централна Гърция Костас Бакоянис.   Той сподели, че е било изключително тежко пожарите да бъдат потушени, но по-важното е, че не са застрашени човешки животи. В Гърция в рамките на 24 часа избухнаха 56 пожара.   Най-тежкият от тях – този на остров Евбея, е определен като екологична катастрофа. Пожарът се е разпрострял върху площ от 12 километра. Обявено е извънредно положение.   Извън контрол се оказа вчера пожарът в близост до селата Макримали, Контодеспони, Платани и Ставрос, което наложи евакуация на техните жители, както и на намиращия се наблизо манастир \"Панагия Макрималис“. В гасенето на пожара на острова участват 280 пожарникари, доброволци, войници, шест цистерни и шест хеликоптера. Извън контрол са горските пожари в още поне четири региона в Гърция.   През изминалите три дни пожарникарите са започнали битка с огъня 182 пъти.", "date": "2019.08.14", "title": "Пожарът на остров Евбея в Гърция е извън контрол"}
{"url": "http://epicenter.bg/article/Putin-padna-na-kolyano-pred-malka-balerina--Tseluna-y-raka/190368/7/0", "text": "Президентът на Русия Владимир Путин падна на коляно пред малка балерина и й целуна ръка, съобщават руските медии. Държавният глава посети Академията по хореография в Севастопол, съобщава сайтът на руския президент. Владимир Путин разговарял с малките балетни артисти, а също и с ръководството на училището им, както и със строителите, които подготвят новата сграда на учебното заведение.   Учебните занятия ще започнат през септември, а малките артисти временно ще се занимават в спортен комплекс. След завършването на строителството на училището, те ще се завърнат в новата сграда, която се намира непосредствено до оперния театър. В края на следващата учебна година ще бъде поставен и спектакъл с участието на младите балетисти.  ", "date": "2019.08.14", "title": "Путин падна на коляно пред малка балерина! Целуна й ръка"}
{"url": "http://epicenter.bg/article/Sapruzi-specheliha-1-2-miliona-dolara-ot-lotariyata-blagodarenie-na-kotkata-si/190381/7/0", "text": "Британска двойка признава, че дължи благодарност за печалбата си от 1 милион лири (1,2 милиона долара) от лотарията на гладната си котка. Андрю и Пола Хенкок от Мансфийлд разказват, че късметът ги е споходил в края на юли. Минавайки през местна бензиностанция, съпрузите осъзнали, че са забравили да купят храна за котарака си Шорткейк. От бензиностанцията главата на семейство закупил лотариен билет за изтриване, който се оказал печеливш.  От вълнение, че са станали милионери, Андрю Хенкок отново забравил да вземе храна за 6-годишния им рижав питомец. За компенсация Шорткейк получил шунка за вечеря.  На въпрос дали котката и преди им е носила късмет, стопанинът й отговаря: \"Не бих казал. Шорткейк е съвсем нормален домашен любимец\".    С печалбата съпрузите, които имат фирма за кетъринг, планират пътешествия до Австралия и други места по света. Единствената покупка, която засега са направили с парите, е нов телефон за 12-годишния им син. Колкото до донеслия им късмет Шорткейк, Андрю и Пола Хенкок възнамеряват да подобрят менюто му.   Източник: Нова.тв", "date": "2019.08.14", "title": "Съпрузи спечелиха 1,2 милиона долара от лотарията благодарение на котката си"}
{"url": "http://epicenter.bg/article/Sin-na-kralitsata--bivsh-premier-i-Mig-Dzhagar-v-spisaka-na-pedofila-Apstiyn/190389/7/0", "text": "Вторият син на английската кралица Елизабет II - принц Ендрю, бившият британски премиер Тони Блеър и легендарният фронтмен на \"Ролинг Стоунс\" Мик Джагър са сред най-известните имена от британското обкръжение на опозорения за педофилия американски милиардер Джефри Ъпстийн, съобщи \"Мирър\".    66-годишният финансист се самоуби в килията си в американски затвор, но разследването на извращенията му няма да бъде прекратено. От ФБР са съобщили, че в \"малък черен тефтер\" са вписани 301 имена на британски знаменитости, сред тях много от т. нар. благородници - лордове и дами.    Агенти на ФБР щурмуваха с катери частния остров на извратения милиардер, наречен още \"Острова на педофилите\". Американските разследващи възнамеряват да задълбаят и в британските връзки на Ъпстийн, за когото е доказано, че осигурявал на свои познати и приятели непълнолетни момичета за секс оргии.    В събраните материали от над 2000 страници имало \"някои изобличаващи неща, включително и за няколко британци\", съобщи за \"Мирър\" източник от разследването, цитиран от Канал 3.   Сред опозорените британци е Гислейн Максуел, бивша любовница на Ъпстийн, дъщеря на британския медиен магнат и милиардер от чешки произход Робърт Максуел, загинал загадъчно по време на плуване край яхтата си през 90-те години.    Според твърдения пред съда 57-годишната Гислейн, набедена за сводница, е правила секс с принц Ендрю, втория син на кралицата, което бързо бе отречено от Бъкингамския дворец, за да не падне и капка съмнение в благопристойността на фамилията.    В досие на американския съд Йоханна Сьоберг твърди, че принцът, който е осми на опашката за кралската корона, е опипвал гърдите й през 2001 г. в дома на Ъпстийн в Ню Йорк. \"Всяко предположение за непристойност спрямо непълнолетни е категорично невярно\", заяви говорител на кралското семейство.    Парламентаристи обаче призоваха да бъде разследвана връзката на принц Ендрю с опозорения американски милиардер.", "date": "2019.08.14", "title": "Син на кралицата, бивш премиер и Миг Джагър в списъка на педофила Ъпстийн"}
{"url": "http://epicenter.bg/article/Tramp--Da-sam-prezident-mi-struva--3-5-mlrd--Ne-mi-puka---Video-/190398/7/0", "text": "Президентът на САЩ Доналд Тръмп обяви, че президентският пост му струва цяло състояние. Откакто е начело на страната той бил изгубил между 3 и 5 млрд. долара, като част от тази сума е похарчена за адвокатски хонорари, тъй като всеки ден някой подавал жалба срещу него.   „Да бъда президент ми струва цяло състояние“, каза Тръмп по време на реч в завод на Shell в Монака, Пенсилвания, близо до Питсбърг.   „Някои казват: „О, той е предоставил на човек от Саудитска Арабия стая за 500 долара “, каза Тръмп, коментирайки съобщенията, че саудитският престолонаследник Мохамед бин Салман и антуражът му са резервирали няколко нощувки в хотел в Тръмп. „А какво ще кажете за 5-те милиарда долара, които ще загубя?“, попита Тръмп, и посочи високите такси на адвокатите си, „защото всеки ден някой ме съди за нещо.“   „Вероятно ми струва от 3 до 5 милиарда долара за привилегията да бъда (президент) - и няма как да е по-малко - не ми пука! Ако си богат, това няма значение. Просто искам да си свърша добре работата“, добави Тръмп.   Тези числа обаче са практически невъзможни за проверка. Президентът не е предоставял никога данъчните си декларации, а преди време бе уличен, че преувеличава размера на състоянието си. През април 2019-а шефът на бюджетната комисия в Конгреса на САЩ Ричард Нийл поиска от министъра на финансите Стивън Мнучин да предостави данъчните декларации на Тръмп за периода 2013- 2018 година. Министърът отказа да изпълни искането поради липса на „легитимно основание”. След Ричърд Никсън Тръмп е първият президент, отказал да предостави данъчните си декларации.   В същата реч Тръмп насочи стрели и към предшественика си Барак Обама. „Никой не гледа това, че Обама получава 60 милиона долара за книга. Това е ОК, макар никой в историята да не е получавал толкова пари за книга. ... Всичко е насочено към мен\".   Източник: Сега  ", "date": "2019.08.14", "title": "Тръмп: Да съм президент ми струва $3-5 млрд. Не ми пука! (Видео)"}
{"url": "http://epicenter.bg/article/Kamani-padnaha-ot-tavana-na-postradalata-pri-pozhar-parizhka-katedrala--quot-Notr-Dam-quot-/190399/7/0", "text": "Френското Министерство на културата съобщи, че няколко камъка са паднали от сводестия таван на пострадалата при пожар парижка катедрала \"Нотр Дам\" след горещата вълна от миналия месец. Това налага възобновяване на ремонтно-възстановителните дейности, които бяха прекъснати заради риска от замърсяване с олово.   Представител на министерството каза, че камъните са паднали, след като в края на юли температурите в Париж са достигнали рекордните 42,6 градуса. Горещината е изсушила хоросана на камъните на тавана, което вероятно е предизвикало падането им, предположи той. Служителят отбеляза, че щетите не са сериозни, но продължава да съществува риск от срутване на катедралата от 12-и век.   Дейностите по укрепване и обезопасяване на катедралата, която беше в опасност да се срути при огромния пожар от 15 април, бяха прекъснати на 25 юли заради рисковете от замърсяване с олово. По време на пожара са се разпръснали частици от съдържащите се в структурата на емблематичната църква стотици тонове олово, които може да заразят работниците и местните жители. Поради риска от срутване на катедралата обаче Министерството на културата нареди възстановителните дейности да се възобновят от понеделник.   Източник: Нова.тв", "date": "2019.08.14", "title": "Камъни паднаха от тавана на пострадалата при пожар парижка катедрала \"Нотр Дам\""}
{"url": "http://epicenter.bg/article/Demonstrantite-v-Honkong-sa-mladi--obrazovani-i-nedovolni/190402/7/0", "text": "Повечето от демонстрантите в Хонконг са завършили висше образование, близо половината са на около 20 години и почти всички мразят полицията, предаде Франс прес, цитирайки университетско изследване на продемократичното движение в китайския специален административен район.    За десет седмици на демонстрации милиони хора се включиха в протестните прояви. Публикуваното днес проучване на учени от четири хонконгски университета разкри профила на демонстрантите.    Петдесет и четири процента от тях са мъже, а 46 процента - жени. От общо 6668 души, взели участие в проучването, 77 процента са с висше образование , а 21 процента - със средно.    Четиридесет и девет процента са на възраст между 20 и 29 години, 19 процента - между 30 и 39, 11 процента - под 20 години, а 16 процента - на 40 и повече години. Петдесет процента от запитаните демонстранти смятат, че са от средната класа, а 41 процента се поставят в социалните низини.", "date": "2019.08.14", "title": "Демонстрантите в Хонконг са млади, образовани и недоволни"}
{"url": "http://epicenter.bg/article/Sistema-za-litsevo-razpoznavane-vzela-20--ot-deputatite-v-Kaliforniya-za-prestapnitsi/190403/7/0", "text": "Система за лицево разпознаване, която трябвало да помага на полицията в Калифорния, работела толкова зле, че взела един от всеки петима депутати в щата за престъпник.    Несъвършенствата на системата били демонстрирани от Американския съюз за граждански свободи, който демонстрирал на депутатите в местния парламент защо не трябва да въвеждат изкуствения интелект, пише Лос Анджелис Таймс.    Подобен експеримент бил направен и със снимки на депутати от Конгреса във Вашингтон, като системата отново погрешно посочила 28 от депутатите като престъпници от базата данни на калифорнийската полиция.    Депутати в Калифорния посочват тези резултати като причина, да не бъде въвеждан софтуера в камерите, които патрулните полицаи носят на гърдите си по време на работа.    На федерално ниво не беше въведена регулация на употребата на подобен изкуствен интелект, което остави щатските парламенти да се грижат за решаването на въпроса.    Ню Хемпшир и Орегон вече забраниха употребата на системи за лицево разпознаване от полицаи, поради тяхната ненадеждност.    ", "date": "2019.08.14", "title": "Система за лицево разпознаване взела 20% от депутатите в Калифорния за престъпници"}
{"url": "http://epicenter.bg/article/Kevork-Kevorkyan--Ot-umryal-pismo/190349/11/33", "text": "Не е лесно да се работи в жанра „От умрял писмо“: газ от Туркменистан, завод на Фолксваген, завод на Тойота и пр.   Днешните медии обаче се трудят усърдно - и навремето като нищо щяха да ни убедят, че ще дочакаме и комунизма.   Тази вечер по една телевизия ни разказаха, какъв разцвет на чуждите инвестиции преживяваме.   Чак ще ни задавят проклетите инвеститори.   Обаче излъчваха репортажа си от един закрит наскоро завод за автомобилна тапицерия - инвеститорът се изнизал нанякъде.   Фолксваген и японците идват, ще си счупят краката от бързане - а този бяга. Не се сетиха обаче да ни кажат, защо въпросният неблагодарник е избягал.   Добре, да решим, че не е с целия си - нека си бяга.   Важното е, че емигрантите ни се завръщат.   Медиите ни отскоро надуват фалшивата гайда, според която емигрантите ни се завръщат - 16 хиляди души се прибрали и Захариева веднага зачурулика.   И тъй, както се връщат, 41 хиляди и 500 българи са обявили - само за два месеца! - че искат да останат в Англия и след Брекзит.   Представяте ли си, какво връщане пада.   Но медиите са се зазяпали в тъпи пропагандни номера и това им стига.   Върнали се някакви 16 хиляди души - и сякаш това вече окончателно е променило представата за страната ни и за Живота в нея.   Това е глупаво и нечестно.   Тук Животът изобщо няма да се промени от това, че някой е оставил заплата от три хиляди паунда и е дошъл тук за три хиляди лева, понеже там му било по-скъпо.   „Какво е туй паунд, бре?“ - ще си кажат в Монтанско, примерно, и ще продължат да кретат из нащърбения си животец.   Какво ли щеше да напише великият Яворов за днешните изгнаници - подгонени от ятагана на некадърни и самодоволни Властници, които не изпитват капчица срам, дори дурашки се хвалят.   Срам със сигурност изпитват самите Изгнаници - заради провала на държавата си.   Вече наблюдаваме едно ново крепостничество - милиони хора са закрепени като същински крепостни за мизерния си живот, заложени са пред него.   Нищо не може вече да се направи за тях.   Нищо, дори и Властниците да искат - до там сме я докарали за годините на Прехода.   Но не се взират в тия хора, роби на една нелепа съдба, натрапена им от некадърници, а зяпат ония, които са се върнали - 16 хиляди от два милиона.   Една хубавица от ГЕРБ веднъж изтърси следната колосална глупост, готова е направо за шеф на Парламента: двата милиона български емигранти/бегълци ни проправили пътя към ЕС! Бягат от България - и ни приобщават към Европа. Празните глави представят този позор като някакъв триумф.   *** Непрекъснато гърмят скрити бомби отвсякъде.   Наскоро научихме, че стотици училища са без физкултурни салони или пък, доколкото ги има, те са в окаяно състояние.   Обаче нали преди време Властта се похвали, че е отделила повече от 600/шестстотин милиона лева за ремонт на училищата.   Какво стана с тия пари?   Все съобщават нещо розово, но изобщо не се сещат да се отчитат, обещанията са достатъчни - не си пъхайте носа зад тях, не ни разваляйте кефа.   Можеш да обещаеш всичко, дори можеш да обещаеш да кацнеш на Марс, да обереш страхопочитанието на шараните - и да не направиш нищо.   По телевизията показаха училищен физкултурен салон: там разполагат с дюшеци, от които дори бездомниците ще се погнусят - нареждали ги един до друг и ги използвали като тепих за борба.   А бяхме първа световна сила в този спорт.   С тия вонливи дюшеци ли ще си връщаме славата?   Точат се обаче да правят стадион за световно първенство по футбол, нищо, че ще бъдем тъпаните там.   Но някои ще се напечелят от строителството на стадиона - колко, вече и самият Дявол не може да изчисли.   Стига фасони на скъсан дюшек, по-добре дайте парите за ремонта на училищните салони, тогава славата ще дойде сама.   От умрял писмо… и т.н.   ***   УТОЧНЕНИЕ   Уважаеми приятели, ТОВА е моята страница – всички други страници, блогове и пр., които използват името ми или мои фотоси, нямат нищо общо с мен.      ", "date": "2019.08.14", "title": "Кеворк Кеворкян: От умрял писмо"}
{"url": "http://epicenter.bg/article/Rast-na-mesechnata-inflatsiya-v-Balgariya-prez-yuli-s-0-8-na-sto/190380/4/0", "text": "През юли 2019 година потребителските цени в България нарастват рязко след техен силен спад месец по-рано, докато годишната инфлация се повишава по-слабо и продължава да отстъпва от петгодишният връх, отчетен през април. Това показват данни на Националния статистически институт (НСИ), цитирани от БНР.    Индексът на потребителските цени (CPI) се повишава през юли с цели 0,8% спрямо юни, когато се понижи с 0,6%, като това е най-солидният месечен растеж на инфлацията от началото на 2017-а година насам.    На годишна база потребителската инфлация през юли се повиши слабо до 2,9% от 2,8% през юни и след като през април тя достигна отново петгодишния връх от 3,7%, отчетен през октомври 2018-а година (най-висока инфлация от февруари 2013 година насам).    Средногодишната инфлация за периода август 2018 - юли 2019 нараства с 3,3% спрямо периода август 2017 - юли 2018 година.    През юли цените на хранителните продукти и на безалкохолните напитки се повишават с 0,3% спрямо предходния месец, докато цените на алкохолните напитки и на тютюневите изделия - с 0,2%, а цените на облеклото и обувките отчитат силно понижение с 2,9 на сто.    Цените на жилища, вода, електроенергия, газ и други горива обаче нарастват с 1,2% спрямо предишния месец, тези за здравеопазване се увеличават с 0,1%, докато транспортните цени - с 0,4%. Силен ръст през летния отпускарски месец бележат цените за развлечения и култура - скок с 6,6% и за ресторанти и хотели - с 2,8%.    Хармонизираната инфлация (индексът HICP според общите европейски стандарти) се повишава през юли с цели 1,3% спрямо юни, докато растежът на хармонизираната потребителска инфлация на годишна база (спрямо юли 2018-а) се ускори до 2,6% от 2,3% месец по-рано, но все още продължава да отстъпва от многогодишния връх от 3,6%, достигнат през октомври 2018-а година.    Данните на НСИ са знак за известно засилване на инфлационния натиск в разгара на лятото, но като цяло инфлацията сякаш опитва да стабилизира под 3 на сто. ", "date": "2019.08.14", "title": "Ръст на месечната инфлация в България през юли с 0,8 на сто"}
{"url": "http://epicenter.bg/article/Evrostat--Spad-na-industrialno-proizvodstvoto-v-tseliya-ES-prez-yuni-/190385/4/0", "text": "През юни 2019-а година индустриалното производство в еврозоната и в целия Европейски съюз се понижи много рязко, заличавайки опита за растеж, отчете месец по-рано, като в същото време производството в България също отбеляза много силен спад, отбелязвайки понижение за четвърти пореден месец. Това показват данни на Евростат, предаде БНР.   Производството в рамките на еврозоната се сви през юни с 1,6% спрямо май, когато се повиши с 0,8%, докато прогнозата на финансовите пазари за понижение с 1,5 на сто. Това представлява понижение на индустриалното и промишлено производство за трети от последните четири месеца и е пореден знак за наличието на рецесия в производствения сектор на фона на продължаващото търговско напрежение в светове план и най-вече по оста САЩ-Китай.   В рамите на еврозоната спад с цели 4,0% отчетоха средствата за производство, докато производството на недълготрайни потребителски стоки се понижи с 2,8%, производството на стоки с дълготрайна употреба се сви с 1,2% и енергийното производство - с 0,2 на сто. Спрямо година по-рано индустриалното производство в еврозоната се сви през юни с 2,6% след спад с 0,8% през май и очаквания за по-скромно понижение с 1,5 на сто. Производството на годишна база в региона на единната валута нарасна за последно през миналия ноември. Евростат представи аналогични слаби данни за индустриалното производство и в целия ЕС и доста слаби данни в рамките на България. Производството в ЕС се понижи през юни с 1,5% спрямо май, когато нарасна с 0,9%, като на годишна база индустриалното производство се сви с 1,9% след анемично повишение с 0,1% месец по-рано. Според данните на Евростат индустриалното производство в България се понижи през юни с 1,9% спрямо май, когато се сви с 0,4%. Това означава, че промишленият сектор в нашата страна продължава да изпитва трудности за четвърти пореден месец след силния растеж в началото на годината (с 3,6%през януари и с 1,6% през февруари).   На годишна база индустриалното производство в България се понижи през юни с цели 3,5% след повишение с 0,9% през май. Това представлява първо намаляване на производството в нашата страна за настоящата година и най-солиден спад от 2013-а година насам. По този показател нашата страна се нарежда на шесто място сред страните-членки на ЕС с най-силни понижения на промишленото производство.  ", "date": "2019.08.14", "title": "Евростат: Спад на индустриално производството в целия ЕС през юни!"}
{"url": "http://epicenter.bg/article/Pochina-Plamen-Stoykov---edin-ot-sobstvenitsite-na-Targovska-veriga-ZORA/190395/4/0", "text": "Икономистът е от основателите на компанията през 1991 година, която днес се управлява от три поколения.   Пламен Стойков си отива след изненадващо и скоростно развило се заболяване - само 5 месеца след поставяне на тежката диагноза на 8 март.   Пламен Стойков се грижеше за финансовите ресурси и бизнес развитието на европейските марки, които се продават в магазините на \"Зора\". \"Ерудиран, с много ясна визия за фирмения растеж. Прагматик, раждащ добри идеи, който ще ни липсва много\", сподели съдружникът му Стефан Милушев.        Опелото ще се отслужи на 16 август 2019 година от 10:00 часа в Храм „Света София”.    Погребението ще бъде от 12:30 часа на Централни софийски гробища, парцел 53, ред 21, гроб 1А.   Епицентър.бг поднася искрените си съболезнования на партньорите ни от търговска верига \"ЗОРА\" и на семейството на Пламен Стойков. ", "date": "2019.08.14", "title": "Почина Пламен Стойков - един от собствениците на Търговска верига ЗОРА"}
{"url": "http://epicenter.bg/article/Ognishteto-na-pozhara-kray-Dupnitsa-e-zagaseno/190340/3/0", "text": "Угасено е огнището на пожара в обект за вторични суровини в района на Дупница. Това съобщи  говорителят на Областна дирекция на МВР – Кюстендил Катя Табачка, предаде Радио „Фокус“ – Пирин.   „Доугасяването продължава, като с вода се обливат балите с пластмасови отпадъци. Те са извадени от мястото, където бяха складирани в близост до автомагистрала „Струма“. В останалата част, където горят сухи треви и храсти в посока Балановския рид, се гаси фронт от около 200 – 300 метра. Там има два екипа на Районна служба „Пожарна безопасност и защита на населението“ – Дупница с 10 пожарникари и два екипа с 10 горски служители“, каза още тя.   Катя Табачка подчерта, че няма опасност огънят да застраши живота или имотите на гражданите.   Около 18.00 часа на 13 август възникна пожар в района на Дупница. Огънят бе в обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем.   Силното задимяване наложи да се затвори движението по магистрала „Струма“, като то бе пренасочено по Е-79.   Заради огъня в района бе обявено частично бедствено положение със заповед на кмета на Община Дупница инж. Методи Чимев. То е със срок до 24.00 часа на 14 август 2019 година.   Причината за обявяване на частичното бедствено положение е необходимостта от предприемане на неотложни аварийно-възстановителни дейности.   Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК - Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала „Струма“ и дали има компрометирани елементи. Засега няма информация за опасни газове над допустимото, очакват се резултатите.  ", "date": "2019.08.14", "title": "Огнището на пожара край Дупница е загасено"}
{"url": "http://epicenter.bg/article/Vlak-blasna-mazh-na-zhp-gara---Tserkovski/190342/3/0", "text": "38-годишен мъж е загинал, след като е блъснат от влак на жп гара – Церковски. Това съобщиха от ОДМВР - Бургас.   Сигналът за инцидента е подаден около 03.10 часа тази сутрин в Районно управление – Карнобат. Съобщено е за инцидент в района на жп гара – Церковски, при който влакът от Пловдив за Варна блъска вървящ по жп линията мъж, който загива на място. Установено е, че това е 38-годишен мъж от с. Айдемир, област Силистра.   Извършен оглед на местопроизшествието, като влакът е закъснял над три часа. Тялото на загиналия е откарано за аутопсия в отделение „Съдебна медицина“ към УМБАЛ – Бургас.   По случая в Районно управление – Карнобат е образувано досъдебно производство.  ", "date": "2019.08.14", "title": "Влак блъсна и уби мъж на жп гара - Церковски"}
{"url": "http://epicenter.bg/article/Vazrasten-se-udavi-kray-Chernomorets--prodalzhava-izdirvaneto-na-14-godishnoto-momiche-vav-Varna/190352/3/0", "text": "74-годишен мъж се е удавил край Черноморец вчера, а тази сутрин варненски водолази подновиха търсенето на изчезналото в морето 14-годишно момиче, предаде Канал 3.   Сигналът за давещ се мъж на плажа на къмпинг Черноморец е подаден около 17:05 часа. Спасители са го извадили, но въпреки предприетите реанимационни действия, той е починал. Смъртта на мъжа от Черноморец, който е на 74 години, е констатирана от екип на Центъра за спешна медицинска помощ.   Междувременно акцията по издирването на 14-годишното момиче, изчезнало в бурното море на Централния плаж във Варна, бе възобновена. Условията обаче са тежки - морето е с много дънни ями с дълбочина от 2 до 5 метра, има и силно течение.   Тийнейджърката отишла на плажа с група приятели вчера. Въпреки червения флаг децата влезли във водата. Спасителите успели да извадят едно от тях, но 14-годишното момиче потънало. Снощи тъмнината спря издирването.   \"Спасителите направиха това, което беше по силите им. Морето е много бурно. Вчера по целия плаж имаше проблеми. Никой не се съобразява с флаговата сигнализация. Хората влизат при червен флаг в морето и след това друг им е виновен. Това, което могат да направят спасителите, е да извикат хората да излязат.   Къде са били тези родители през цялото време? Родителите се появиха около час и половина след инцидента. Тук има много хора постоянно. Тези деца са били без придружител \", заяви пред Нова тв Герон Люсовски, отговорен за спасяването на Централния плаж във Варна.   За целия Централен плаж отговарят 26 спасители, а в района на Калните вани, където изчезна момичето, са шестима.", "date": "2019.08.14", "title": "Възрастен се удави край Черноморец, продължава издирването на 14-годишното момиче във Варна"}
{"url": "http://epicenter.bg/article/Prof--Bliznashki--Kontseptsiyata-na-Geshev-beshe-priyatna-iznenada/190354/3/0", "text": "„Концепцията на Гешев беше много приятна изненада и не навлиза в минното поле на политиката. Ако трябва да я характеризирам с две думи, те са реализъм и прагматизъм. Така си представям начина, по който трябва да се държи главният прокурор. Тази концепция стъпва на закона, а главният прокурор е човек на закона”. Това заяви бившият служебен премиер проф. Георги Близнашки по повод концепцията за работата на прокуратурата в следващите години, внесена във Висшия съдебен съвет от номинирания за главен прокурор Иван Гешев. Документът бе публикуван на сайта на ВСС във вторник.   Според проф. Близнашки не трябва да се допуска повече докладите на мониторинга, който ни беше наложен преди 12 години от Евросъюза, да водят до вътрешни нарушения.   Бившият служебен премиер коментира и идеите на Гешев за борба с корупцията и промяна на наказанията за искащите и даващите подкупи.   \"Едни от най-добрите моменти в концепцията са свързани с това как да се стигне до изобличаване на хората, които се занимават с организирана престъпност, корупционни практики и др.\", коментира още проф. Близнашки пред Нова телевизия.", "date": "2019.08.14", "title": "Проф. Близнашки: Концепцията на Гешев беше приятна изненада"}
{"url": "http://epicenter.bg/article/API-vnasya-signal-do-prokuraturata-zaradi-pozhara--koyto-zatvori-magistrala--quot-Struma-quot-/190356/3/0", "text": "Агенция \"Пътна инфраструктура“ внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха пожар на 13 август в близост до АМ \"Струма“ край Дупница, съобщиха от пресцентъра на Агенция \"Пътна инфраструктура“.   Преминаването в участъка от автомагистралата между п. в. \"Дупница“ и п. в. \"Бобошево“ остава ограничено в двете посоки. Трафикът се пренасочва по обходен маршрут от п. в. \"Дупница“ по път I-1 (E-79) до п. в. \"Бобошево“ на АМ \"Струма“ и обратно.   Предстои на надлеза, който беше обхванат от пожара на сметището, днес да бъде направен обстоен оглед от екип от специалисти на Института по пътища и мостове в АПИ и на строителя. Ще бъдат обследвани стълбовете на съоръжението, ригели, фуги, греди и лагери.    Първоначалният анализ ще бъде готов до края на деня. Въз основа на него ще се реши дали преминаването по съоръжението остава ограничено и какви ремонтно-възстановителни дейности ще е необходимо да се предприемат за безопасното преминаване по моста в района на пожара. След като е ясно какви мерки трябва да се изпълнят и има количествено-стойностна сметка, АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище и предизвикало пожара. ", "date": "2019.08.14", "title": "АПИ внася сигнал до прокуратурата заради пожара, който затвори магистрала \"Струма\""}
{"url": "http://epicenter.bg/article/Nameriha-tyaloto-na-udaviloto-se-14-godishno-momiche-kray-Varna/190362/3/0", "text": "Екип от водолази и специалисти от състава на формированията на Флотилия бойни и спомагателни кораби – Военноморски сили (ВМС), дислоцирани в Пункт за базиране Варна, се включи днес, 14 август, в търсенето на детето, което изчезна във водите на Черно море в района на централния плаж на Варна вчера. Това съобщиха от пресцентъра на Министерството на отбраната.   Акцията продължи от 7.30 ч. до 11.30 ч. Обследван бе районът на централния плаж в дълбочина до 50 метра от бреговата черта. След намиране на тялото, двама военни водолази го изваждат на брега, съвместно със спасител. За съжаление детето е било вече мъртво.   Екипът бе в състав: 16 военнослужещи, от които 15 водолази от аварийно-спасителния отряд и Центъра за подготовка на водолази и бордни спасители, 1 водолазен лекар от състава на военното формирование 28 580 – Варна и цивилен служител психолог. Участието в спасителната акция е по искане от областния управител на Варна.   Детето се удави във вторник на Централния плаж в морската столица. След влизане във водата момичето е дало сигнал, че иска помощ, но спасителите са помагали на друг нуждаещ се. Според свидетели те са закъснели с реакциите си.   Самите спасители казват, че са направили всичко по силите си да помогнат и на двете деца.   „Спасителите направиха това, което беше по силите им. Морето е много бурно. Вчера по целия плаж имаше проблеми. Никой не се съобразява с флаговата сигнализация. Хората влизат при червен флаг в морето и след това друг им е виновен. Това, което могат да направят спасителите, е да извикат хората да излязат. Къде са били тези родители през цялото време? Родителите се появиха около час и половина след инцидента. Тук има много хора постоянно. Тези деца са били без придружител ”, заяви Дирон Ръсовски, отговорен за спасяването на Централния плаж във Варна, в ефира на Нова телевизия.   За целия Централен плаж отговарят 26 спасители, а в района на Калните вани, където изчезна момичето, са шестима.   В сряда отново има опасност от „мъртви течения” по морето. Очаква се вълнението да започне да утихва.   В сряда отново има опасност от „мъртви течения” по морето. Очаква се вълнението да започне да утихва.  ", "date": "2019.08.14", "title": "Военни водолази откриха тялото на детето, изчезнало край Варна"}
{"url": "http://epicenter.bg/article/Pozharat-kray-Haskovo-e-tragnal-ot-nereglamentirano-smetishte/190369/3/0", "text": "Пожарът между селата Родопи, Брягово и Любеново е тръгнал от нерегламентирано сметище. Под ръководството на Районна прокуратура - Хасково се извършват процесуално-следствени действия, свързани с възникналия на 12 август 2019 г. пожар. Това съобщиха от пресцентъра на Районна прокуратура - Хасково.   До момента е установено, че първоначално огънят е тръгнал от нерегламентирано сметище в покрайнините на с. Брягово, обл. Хасково, където в издълбана яма били запалени дрехи, изхвърлени от 39-годишен мъж с инициали А.Н. Впоследствие пламъците били угасени от близък на А.Н., но сметищните отпадъци продължили да тлеят и от вятъра пожарът се е разраснал към с. Любеново и с.Родопи, обл. Хасково. Евентуалният извършител А.Н. е настанен в болнично заведение за изследване на здравословното му състояние. Той не е осъждан и не е криминално проявен.   Под ръководството на Районна прокуратура - Хасково продължават процесуално-следствените действия по образуваното досъдебно производство за това, че по непредпазливост е запален чужд имот, вследствие на което на 12 август 2019 г. е възникнал пожар в горски и земеделски земи между с. Родопи, с. Брягово и с. Любеново. Тепърва ще се изяснява какви са нанесените щети. До момента е установено, че пожарът е обхванал около 8 000 дка площи, от които около 4 000 дка са тревни площи, а останалите горски територии.   Огънят е локализиран и предстои да бъде извършен оглед, както и да бъдат назначени пожаро-техническа и оценъчна експертизи и др.   Няма опасност за жителите и къщите в трите села, покрай които се е разпространил пожара. ", "date": "2019.08.14", "title": "Пожарът край Хасково е тръгнал от нерегламентирано сметище"}
{"url": "http://epicenter.bg/article/Udar--Otkriha-ogromno-kolichestvo-droga-i-avtomati-pri-razsledvaneto-na-bandata-na-Lanetsa/190373/3/0", "text": "Открити са огромно количество наркотици и огнестрелни оръжия при разследването на престъпната група, разкрита на 7 и 8 август. Това съобщиха от пресцентъра на Апелативна специализирана прокуратура.   В продължение на действията по неутрализиране на най-голямата до момента организирана престъпна група за разпространение на наркотици в страната на 7 и 8 август 2019 г. разследващи полицаи от ГДБОП и прокурори от Специализираната прокуратура извършиха действия по разследването в кв. „Манастирски ливади“ в София.   В гаражна клетка, наета от един от участниците в групата, който се издирва и за когото е издадена Европейска заповед за арест, е намерено и иззето огромно количество наркотични вещества от различен вид, автоматични огнестрелни оръжия, както и документи, доказващи престъпната дейност на групата. Гаражът е бил използван като склад за наркотици и място за разфасоване. Огромната част от дрогата е доставена „на едро“ в различни опаковки, чували, сакове.   Намерената в гаража марихуана е била съхранявана в 110 пакета с различно тегло, в два чувала и пет сака. Иззети са 7 пакета с общо 70 000 броя таблетки екстази, два 3-литрови буркана с амфетамини на таблетки, течен амфетамин, както и 114 пакета амфетамини с различно тегло, хероин, 100 спейсбека (самозалепващи се пликчета) с кокаин. Количеството и стойността на намерените наркотици все още се установяват.   Намерени и иззети са два автомата „Калашников“ и един автомат „Скорпион“, седем електронни везни, вакуумираща машина, предпазно облекло (гащеризони, маски, ръкавици), както и 4 тефтера с „черното“ счетоводство на групата.   Действията по разследването на групата продължават. До момента са повдигнати обвинения за участие в нея на 33 лица, част от които се издирват и са им издадени Европейски заповеди за арест.  ", "date": "2019.08.14", "title": "Удар! Откриха огромно количество дрога и автомати при разследването на бандата на Ланеца (Снимки)"}
{"url": "http://epicenter.bg/article/Voennosluzheshti-ot-Suhopatnite-voyski-unishtozhiha-dve-granati--otkriti-vav-Vidin/190375/3/0", "text": "Военнослужещи от 10-и механизиран батальон – Враца от състава на Бригадното командване транспортираха и унищожиха две ръчни гранати, открити в жилищен блок в град Видин на 13 август. Това съобщиха от пресцентъра на Министерство на отбраната.   Формированието за овладяване и/или преодоляване на последствията от бедствия е с ръководител старши лейтенант Петър Петров.   В продължение на четири часа след подадения сигнал, формированието проведе разузнаване, транспортиране и унищожаване на откритите невзривени боеприпаси.   Военнослужещите са действали на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.  ", "date": "2019.08.14", "title": "Военнослужещи от Сухопътните войски унищожиха две гранати, открити във Видин"}
{"url": "http://epicenter.bg/article/Mazh-preryaza-garloto-si-pred-politsai-v-Burgas/190387/3/0", "text": "31-годишен мъж от Казанлък замерва с подръчни средства майка и 2-годишното й дете на плажа в Бургас, а след това пред пристигналите на мястото полицаи прерязал гърлото си със счупена бутилка.   Това съобщиха от пресслужбата на Областната дирекция на МВР, предаде Дарик-Бургас. Екшънът се разиграл към 08.30 часа тази сутрин на алеята пред ресторант на Северния плаж в града. Майката се разхождала заедно с невръстното си дете, когато към тях се приближил непознат млад мъж.   Той започнал да се държи агресивно - замервал ги с буци пръст, различни предмети, сипел обиди и се държал неадекватно. Притеснена, жена хукнала и повикала на помощ полицаите, които патрулирали със служебен автомобил в района. Майката e дала подробно описание на нападателя и не след дълго МВР-служителите го открили.   Щом видял патрулката обаче изведнъж, мъжът извадил от раницата си стъклена бутилка, строшил шишето в земята, а след това с парче стъкло разрязал гърлото си.   Полицаите повикали Спешна помощ, а до пристигането й сами притискали с кърпи раната в шията на нападателя. Раненият е откаран в реанимацията на бургаската болница, състоянието му е критично.   \"Разпитани са свидетели - очевидци на инцидента. Иззети са видеозаписи от разположени в близост до местопроизшествието камери. По случая е образувано досъдебно производство\", съобщиха от полицията в Бургас.  ", "date": "2019.08.14", "title": "Мъж преряза гърлото си пред полицаи в Бургас"}
{"url": "http://epicenter.bg/article/Ivaylo-Ivanov--Zadarzhanite-za-pogroma-v-sofiysko-zavedenie-ne-sadeystvat-na-politsiyata-/190388/3/0", "text": "Още две лица останаха за идентифициране от участниците в случая с погрома на ресторанта в София, двама са задържаните, други двама са установени и са обявени за издирване. Това каза в Пловдив главният секретар на МВР Ивайло Иванов.    По думите му, за да се обявят за издирване последните двама, трябва да се разпознаят по категоричен начин. Иванов добави, че засега задържаните лица не съдействат на полицията за установяването на останалите участници в престъпното деяние, въпреки, че явно се познават.    Основната версия, по която работят служителите на реда е бизнес конфликт между собственика на заведението и неговия съдружник, подчерта главният секретар и добави, че към момента се събира информация във всяка една насока, което може да се потвърди с годни доказателства.    Той уточни, че задържаните лица имат зад гърба си регистрация за престъпления от целия спектър на Наказателния кодекс, като кражби, грабежи, силови действия, унищожаване, повреждане, хулиганство. От полицията не очакват освободените лица да се укрият, тъй като, по думите на Иванов, престъплението не е с тежки последици.    Главният секретар съобщи още, че разкриването на склад за наркотици и оръжие тази нощ е продължение на акцията на ГД БОП и Специализираната прокуратура от миналата седмица за наркотичните вещества. Той определи това като много сериозен успех, тъй като явно мястото е използвано за склад и разкритото количество наркотици е много голямо, около 100 кг.    Това са марихуана и амфетамини, възможно е да има и други видове, добави той. Открито е и бойно оръжие, сред които автомат \"Калашников\", картечни и обикновени пистолети и боеприпаси за тях. За оръжието също ще бъде назначена експертиза, за да се установи дали не са използвани за други престъпления, добави Иванов.    Главният секретар на МВР главен комисар Ивайло Иванов, заместник-министърът на вътрешните работи Милко Бернер и председателят на ДА БДП Малина Крумова са в Пловдив по повод семинар на ГД Национална полиция под мотото \"Пази живот на пътя - шофирай трезво и отговорно\".  ", "date": "2019.08.14", "title": "Ивайло Иванов: Задържаните за погрома в софийско заведение не съдействат на полицията!"}
{"url": "http://epicenter.bg/article/Obrazuvaha-dosadebno-proizvodstvo-sreshtu--quot-Feniks-resurs-quot--za-pozhara-pri-AM--quot-Struma-quot-/190394/3/0", "text": "Досъдебно производство е образувано за възникналия пожар в района на фирма \"Феникс-Ресурс\" непосредствено под автомагистрала \"Струма\" край Дупница в сряда, съобщиха от Районната прокуратура в Дупница и от общината. От прокуратурата в Дупница уточниха, че досъдебното производство срещу фирма \"Феникс ресурс\" е по член 330 от Наказателния кодекс, който предвижда до осем години затвор за палеж, съобщава БНР.    АПИ ще предяви и иск към фирмата заради нерегламентираното сметище.    Най-вероятно лицензът на фирма „Феникс Дупница“, която беше превърнала в незаконен склад терена под моста на АМ „Струма“ и предизвика пожар вчера, ще бъде отнет. Това заяви за БНР директорът на Регионалната инспекция по околна среда Пламен Ангелов. Обгазяването от горящите пластмасови и хартиени отпадъци, сред които и опаковки от лекарствота, не е опасно за хората, каза Ангелов и уточни, че най-потърпевши са били селата Блажиево и Джерман: \"Всички резултати са под допустимите норми\".    Пожарът край Дупница вече е потушен. Не е било редно полиетиленовите отпадъци и опаковките от лекарства, които следобед се запалиха и причиниха огромен пожар под мостовото съоръжение на АМ „Струма“ край Дупница, да бъдат съхранявани там. Това призна по-рано собственикът на фирмата за вторични суровини „Феникс Дупница“ ООД. “В 10 часа приключиха резултатите от измерването в Блажиево. Няма притестнения, всички резултати са под допустимите норми“.    Пожарът предизвика затваряне на движението по АМ \"Струма\" в двете посоки снощи, и доведе до опустошаването на хиляди декари ниска растителност и лозя в землищата на няколко села. Заради пожара кметът на Дупница инж. Методи Чимев обяви вчера частично бедствено положение, което ще продължи до полунощ днес. Магистралата е все още затворена, като се очакват резултатите, които да дадат отговор дали има нарушение в здравината на носещите колони.    Знаела ли е държавата, че собственикът на фирмата за вторични суровини е складирал опасни и леснозапалими отпадъци под моста на автомагистралата и какви са предприетите мерки? Според Георгиев: “Последното предписание със срок изтече преди повече от 20 дни, в което бяхме дали срок да изчисти площадката, която той е заел, без да има никакво основание. Тя не е негова собственост. Най-вероятно действията, които ще предприемем, ще бъдат свързани не само със санкции, но и отнемане на лиценза му като оператор. Що се касае до това за къде ги е приготвил – ТЕЦ “Бобов дол“ има разрешително за изгаряне на такива отпадъци“.    Предстои да бъде направено обследване на самото мостово съоръжение заради конструктивни изменения вследствие на пожара.    Все още няма информация за степента на обгазяване на района и на самия град Дупница, но това накара снощи кметът Методи Чимев да издаде заповед за критично бедствено положение за част от населените места в близост до пожара под моста на АМ „Струма“.    Все още в България не е ненаказуемо да се изхвърля отпадъкът където и да е, но тук става дума за превръщане на един терен, който е част от стратегическа транспортна инфраструктура, изключително държавна собственост, в площадка за съхранение на отпадък, който пък е основен бизнес на дружеството „Феникс – Дупница“ ООД. Дружеството работи от години в района.    От проверките през последните пет години на РИОСВ - Перник е видно, че фирмата има няколко големи бази за изкупуване, предварително третиране и преработка на хартия, пластмаса, черни и цветни метали.    Как огромното количество полиетилен се оказа на това място? Коментира собственикът Кольо Илиев:    „Това не е наш отпадък. Имаше и наш. Полиетиленовият отпадък трябваше да отиде за изгаряне в ТЕЦ „Бобов дол“.    От справката за последните пет години дружеството е санкционирано три пъти за нередности, а наложените глоби са почти 20 хил. лева.    Едната от тях е за неправилно и неразрешено складиране на тютюнев прах, който Кольо Илиев пък е запръстявал в сметището на Дупница, тъй като е бил и оператор на депото за отпадъци.    Другото е за запалване на същото сметище през 2014 година. Днес експерти от Агенция „Пътна инфраструктура“ ще правят оглед на мостовото съоръжение, което определено е пострадало от пожара.    На терена работят 4 екипи на пожарната и доброволци.    Началникът на регионалната служба \"Пожарна безопасност и защита на населението\" в Кюстендил комисар Светлин Георгиев коментира: “За магистралата няма проблем. Ликвидиран е пожарът в балите, изкарани са тези, които бяха под магистралата, така че засега няма проблем…“.    Има коментари, че пунктът е ползван незаконно – точно под виадукта на магистралата.    Ситуацията с пожара към с. Блажиево също е под контрол, коментира още Георгиев: “Другият пожар, който е към Блажиево и Балановски рид, ни остават още към 300 метра фронт да ликвидираме и мисля, че едно 80% от пожара е ликвидиран“.    Движението на АМ “Струма“ в посока София е отворено, а магистралният участък от Дупница до Бобошево остава затворен за неопределено време. ", "date": "2019.08.14", "title": "Образуваха досъдебно производство срещу \"Феникс ресурс\" за пожара при АМ \"Струма\""}
{"url": "http://epicenter.bg/article/Plamen-Georgiev-e-naznachen-za-konsul-vav-Valensiya/190377/2/0", "text": "Правителството е назначило бившият председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев за генерален консул на България в испанския град Валенсия, сочи справка в правителствената информационна система, предаде БГНЕС.   Решението на Министерския съвет е било взето на закрито заседание на 9 август. Със същото решение от длъжност се освобождава досегашният консул във Валенсия, Кралство Испания – Цветелин Цолов, пише още в решението.   Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която – според Столична община, има построени незаконни постройки. Проверка на НАП показала, че всичко около доходите и придобиването на имота на Георгиев е чисто, обяви тогава той.   В началото на август прокурорската колегия на ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия. ", "date": "2019.08.14", "title": "Бившият шеф на КПКОНПИ Пламен Димитров става консул във Валенсия"}
{"url": "http://epicenter.bg/article/Yuliyan-Angelov--Imame-gotovnost-za-kandidat-na-VMRO-za-kmet-na-Sofiya/190379/2/0", "text": "Депутатът от ВМРО Юлиан Ангелов обяви в ефира на БНР, че имат готовност да издигнат свой кандидат за кмет на София. Ангелов е организационен секретар на ВМРО. \"Обсъждаме няколко кандидатури\", добави той и уточни, че до началото на септември ще стана ясни кандидатите на ВМРО за местните избори.    Юлиан Ангелов коментира в предаването \"12+4\" по програма \"Хоризонт\", че шансовете на ВМРО да спечели общински кметове на предстоящите местни избори притесняват и леви, и десни. Той уточни, че партията им има ограничение за коалиране единствено с партии на етническа основа - като \"Евророма\" и ДПС.  Вчера стана ясно, че ВМРО обжалва пред Върховния административен съд /ВАС/ Решение на Централната избирателна комисия. Те оспорват отнетото им право да излъчат свои представители при преговорите за сформиране на Общински избирателни комисии /ОИК/, които се полагат по квота от отминалите евроизбори. Въпросното решение 600-МИ/09.08-2019 г. на ЦИК е взето с гласовете на членовете ѝ, които са от квотата на ДПС и БСП. \"За пореден път става видно, че тези две формации открито саботират честния изборен процес и принципа на равнопоставеност на политическите партии\", смятат от ВМРО.    \"Надяваме се ВАС да бъде обективен и да направи така, че да се спази законът, което не беше направено от страна на ЦИК\", заяви пред БНР депутатът от \"Обединени патриоти\" Юлиан Ангелов. Той уточни, че по закон е разписано по какъв начин се разпределят квотите. По думите му дали ВМРО ще има представители в ОИК не е толкова важно, \"важното е да се спази законът\".    Ангелов предположи, че добрият резултат на ВМРО на изборите за Европейски парламент вероятно е притеснил БСП и ДПС.    Той призова да се прави разлика между участието на ВМРО в коалиция \"Обединени патриоти\" и самостоятелно явяване на ВМРО на избори. \"Решението явно е взето, за да ощети ВМРО\", заключи той.   ", "date": "2019.08.14", "title": "Юлиан Ангелов: Имаме готовност за кандидат на ВМРО за кмет на София"}
{"url": "http://epicenter.bg/article/Borisov-za-pogroma-v-zavedenieto--Dvama-sobstvenitsi-si-meryat--koy-e-po-golyam-tarikat/190382/2/0", "text": "\"Двама собственици си мерят кой е по-голям тарикат!\"   Така премиерът Бойко Борисов коментира пред медиите разправията между двама съдружници, довела до погром върху столично заведение преди два дни. Тогава група мъже хулиганстваха и чупиха столове.   Бойко Борисов даде да се разбере, че е подразнен от факта, че потърпевшите не са сигнализирали МВР, а са огласили случая в социалните мрежи. \"Всички са с повдигнати обвинения, арестуват се по-бързите процедури и се вкарват в затвора. Един по един ще ги изловят бързо и ги излавят\", добави премиерът.    При акция на варненската полиция е открит нелегален алкохол в големи количества, предназначен за курортите край Варна, обяви Бойко Борисов пред медиите. И добави: \"Така че, прокурори, полицаи, всички са по обектите и работят активно!\"   Бойко Борисов коментира и пожара край магистрала Струма, който създаде проблеми в движението. Премиерът уточни, че зам.-министърът на регионалното развитие Николай Нанков е бил през нощта на мястото. В момента там има геодезисти, правят се огледи и оценка на ситуацията, а след като експертите се произнесат, много бързо ще се направи организация на движението, стана ясно от думите на премиера и зам.-министъра. В отговор на въпроса дали става дума за умишлен палеж, Борисов каза: \"Има прокурори, да повдигат обвинения!\"   Много бързо ще бъде отстранено това, което е на АМ „Струма“, бе категоричен Бойко Борисов. „В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност\", посочи Борисов. И продължи: „Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора!   \"Аз строя, няма да ходя и да ги пазя после. В момента се прави обследване, използва се т.нар. прострелване на колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, продължи Бойко Борисов.   Премиерът Бойко Борисов отговори на въпросите на медиите по време на инспекцията на строежа на АМ \"Хемус\" край Шумен.    По-късно Борисов сподели впечатленията си и във фейсбук.   \"Посетих строителните дейности по изграждането на автомагистрала „Хемус“ в участъка между пътните възли „Белокопитово“ и „Буховци“. Участъкът е 16,32 км и трябва да е готов през 2021 г. Държавата ни е красива и е трудно строителството. В изходната част на трасето има два обекта с важни археологически разкопки, по които работят учени от Националния археологически институт с музей при БАН и проучват фрагменти от 5000 години преди новата ера. Археолозите поискаха удължение на срока за проучване на терена с два месеца и това ще бъде уважено. Благодаря им, с тях имаме перфектни отношения\", написа министър-председателят в социалната мрежа.  ", "date": "2019.08.14", "title": "Борисов за погрома в столично заведение: Двама собственици си мерят... кой е по-голям тарикат!"}
{"url": "http://epicenter.bg/article/Obshtina-Momchilgrad-obnovyava-osnovna-ulitsa-v-promishlenata-zona/190386/2/0", "text": "Община Момчилград ще обнови напълно улица \"Крайна\", която е основна за промишлената зона в града. Проектът предвижда по цялата дължина от 205 метра да бъде положена нова асфалтова настилка, след като ВиК подмени стария етернитов водопровод. В момента вървят съгласувателни процедури преди стартирането на ремонтите.   \"Предупредили сме всички заинтересовани, които смятат да изграждат подземни комуникации, да го направят преди основния ремонт на улицата\", заяви кметът на община Момчилград Сунай Хасан, предаде БНР. Той и заместникът му Алие Ибрахим извършиха оглед на улица \"Крайна\". Тя е изключително важна, защото свързва голяма част от основните предприятия с града.", "date": "2019.08.14", "title": "Община Момчилград обновява основна улица в промишлената зона"}
{"url": "http://epicenter.bg/article/Bezpretsedentno--GERB--BSP--VMRO-i-DPS-podkrepyat-kmeta-na-Svishtov-Gencho-Genchev-za-nov-mandat/190390/2/0", "text": "Безпрецедентно! ГЕРБ подкрепи червен кмет за втори мандат. Става дума за Генчо Генчев, който управлява Свищов от 2015 г. Тогава той  бе избран с над 55% на втори тур като кандидат на БСП   Инициативен комитет издигна независимата кандидатура за нов мандат на настоящия кмет на Свищов Генчо Генчев, съобщават от пресцентъра на Общината.    На проведеното номинационно събрание стана ясно, че зад номинацията застават повече от 70 обществени личности и жители на община Свищов, представители на различни културни, образователни, здравни и социални институции.    Кметовете на кметства, редица представители на местния бизнес и Съюзът на земеделските кооперации засвидетелстваха своята категорична подкрепа към Генчо Генчев, а като основни негови качества те изтъкнаха човечността на градоначалника, усилията за подобряване качеството на живот в общината и близостта му до хората.    Безапелационна подкрепа показаха и културните клубове на пенсионера в община Свищов в лицето на председателя на обединения Национален съвет на Съюза на пенсионерите – 2004 Валентина Николаева и председателя на общинските клубове Мария Радулова.    Номинацията на Инициативния комитет беше категорично подкрепена от четирите основни политически сили в България – ГЕРБ, БСП, ВМРО и ДПС.    Местните представители на партиите застанаха зад номинацията на Генчо Генчев, убедени в успешния модел на управление, който се доказа като такъв през последните три години и девет месеца.    На срещата бяха изредени редица от постигнатите неща по време на мандата, като стана ясно, че през изминалия период в Общината са привлечени инвестиции за над 58 милиона лева. Реализирани са 106 проекта и инициативи за над 61 милиона лева, от които 27 милиона европейско финансиране, 31 милиона национално и само 2.2 милиона собствен принос.    Настоящият кмет на Свищов благодари за доверието, което му бе гласувано и каза:    „Като вярващ човек, за мен е изключително важно, че Инициативният комитет издигна моята номинация в навечерието на един от най-големите християнски празници – Голяма Богородица. Вярвам, че следвайки християнските ценности, с подкрепата на моите съграждани и четирите политически сили в нашата община ще вървим напред, заедно и обединени във всичко!“, категоричен бе Генчо Генчев.   .  ", "date": "2019.08.14", "title": "Безпрецедентно! ГЕРБ подкрепи червен кмет за втори мандат"}
{"url": "http://epicenter.bg/article/Varnenski-arhitekt-e-kandidatat-za-kmet-na-Sofiya-na--quot-Demokratichna-Balgariya-quot-/190391/2/0", "text": "Варненският архитект Борислав Игнатов ще бъде издигнат от \"Демократична България\" на 15 август като техен претендент за кметския пост в София. Официалното представяне на кандидата ще се състои в 11 часа на емблематичното езеро с лилиите в Борисовата градина.    На срещата ще присъстват и съпредседателите на демократичната формация - Атанас Атанасов (председател на ДСБ) и съпредседателят на партия \"Зелено движение\" Борислав Сандов.    Игнaтoв e зaвъpшил e УACГ в Coфия пpeз 1995 г. и Koлyмбийcĸия yнивepcитeт в Hю Йopĸ пpeз 2006 г. Paбoтил e зa няĸoи oт нaй-гoлeмитe apxитeĸтypни фиpми в cвeтa. Той стана известен покрай екстравагантната идея, свързана с Паметника на съветската армия. Идеята му е Монумент \"България над всичко\" с двустранен герб на върха на паметника. Вътре в него да има камбана, която ще бие на всеки кръгъл час. Фигуралната композиция със съветския войник да бъде преместена между парк-хотел \"Москва\" и руското посолство.    След като идеята предизвика вълна от не до там положителни мнения, архитектът продължи темата. Камбаната беше заменена от саркофаг, който се изгражда около паметника, а той остава непокътнат, подобно на гробницата в Свещари. Около саркофага-музей се изгражда терасирана конструкция, върху която се създава нов ландшафт и се засажда богато дървесно озеленяване. Всъщност идеята е хълм около въпросния саркофаг. \"Шумната и монументална символика на герба и българската държавност остават за по-нататък в нашето развитие, когато наистина постигнем висок стандарт и съвременна държава, с която да се гордеем\", написа архитектът във Фейсбук    Миналата седмица \"Демократична България\" обяви, че твърдо е решила да играе със свой кандидат за кмет на София на местните избори през октомври. От обединението обясниха за banker.bg, че ще заложат на непартийна кандидатура, но все пак човекът да не е аполитичен, а да има активна гражданска позиция по различни важни за столицата и държавата въпроси. Изискването им беше кандидатът да е 35-40-годишен професионалист, утвърдил се в своята област.     ", "date": "2019.08.14", "title": "Варненски архитект е кандидатът за кмет на София на \"Демократична България\""}
{"url": "http://epicenter.bg/article/V-oblast-Pleven-sa-umartveni-domashnite-praseta-v-807-lichni-stopanstva/190392/2/0", "text": "В област Плевен са умъртвени до днес доброволно домашните прасета в 807 лични стопанства. Това съобщи на заседанието на областната епизоотична обстановка д-р Иван Йорданов - директор на Областната дирекция по безопасност на храните /ОДБХ/ в Плевен.    Той уточни, че са констатирани и случаи при 36 лични стопанства, където стопаните продължават да отглеждат прасета, въпреки заповедта на областния управител да бъдат заклани заради Африканската чума по свинете /АЧС/. Д-р Йорданов се позова на данни от списъците на кметовете на селища в региона.    Директорът на ОДБХ отбеляза, че втора поредна седмица в област Плевен няма регистриран нов случай на огнище на заболяването по домашните и дивите прасета. Той изтъкна, че експертите на дирекцията са проверили 58 от общо 63 населени места, които попадат в 20-километровата зона за безопасност. Останали са за проверка още пет селища - Новачене, Санадиново, Бацова махала, Трънчовица и Българене.    За съжаление има няколко констатирани случаи, при които се отглеждат от частни стопани по-голям брой нерегистрирани прасета - в селата Буковлък, Коиловци, Згалево, Крушовица, Градище, Малчика и Беглеж, каза директорът на ОДБХ. От дирекцията са съставили предписания на тези стопани и са дали кратък срок за клане на животните, след което ще последва съставяне на актове и евтаназиране на прасетата, посочи д-р Иван Йорданов.  ", "date": "2019.08.14", "title": "В област Плевен са умъртвени домашните прасета в 807 лични стопанства"}
{"url": "http://epicenter.bg/article/Miliardite-za-F-16-pratiha-Balgariya-na-vtoro-myasto-po-razhodi-za-otbrana-v-NATO/190393/2/0", "text": "След като правителството преведе накуп 2.2 млрд. лв. за осем самолета F-16 Блок 70, разходите на България за отбрана скачат до 3.515 млрд. лв., или около 3% от прогнозния брутен вътрешен продукт (БВП) на страната ни за тази година. По изчисления на БНТ това съотношение поставя България на второ място в НАТО, като единствено САЩ дават повече пари спрямо размера на своята икономика. Такива пари за отбрана страната ни не е отделяла от 16 години, посочват експертите.  Милиардите за F-16 пратиха България на второ място по разходи за отбрана в НАТО    „Ние сме в златната среда, само шест страни в НАТО изпълняват изискването за 2% разходи от БВП. Страни като Германия имат 1.3% разход, но той се равнява на 37.6 млрд. евро“, коментира и Симеон Николов от Центъра за стратегически изследвания.    С 1.4 млрд. лв., които се очаква да бъдат дадени за 150 бронирани машини за пехотата през 2020 г., и 984 млн. лв. за два модулни патрулни кораба, разходите ни за отбрана в следващите години може да останат на приблизително същото ниво.    Според експертите вторият важен показател е колко процента от разходите за отбрана отиват за ново въоръжение. Тези 2.2 млрд. лв., които България вече преведе за новите изтребители F-16, представляват 60% от общите разходи за отбрана за 2019 г., което ни нарежда на първо място в НАТО по този показател.", "date": "2019.08.14", "title": "Милиардите за F-16 изстреляха България на второ място по разходи за отбрана в НАТО"}
{"url": "http://epicenter.bg/article/Kabinetat-predlaga-Dimitar-Abadzhiev-da-bade-naznachen-i-za-poslanik-v-Bahreyn/190396/2/0", "text": "Правителството предлага на президента посланикът ни в Саудитска Арабия Димитър Абаджиев да бъде назначен и за посланик в Бахрейн. Сега за малката островна държава отговаря посланикът ни в Кувейт Димитър Олшевски, за него се предлага да бъде освободен от ангажиментите си към Бахрейн, съобщава БНР.    В мотивите е посочено, че през последните години България води целенасочена политика на активизиране на контактите с региона на Близкия изток.    Саудитска Арабия и Бахрейн поддържат отлични отношения помежду си, а Саудитска Арабия притежава общопризната лидерска роля сред арабските държави от Персийския залив, се казва още в съобщението на правителството.  ", "date": "2019.08.14", "title": "Кабинетът предлага Димитър Абаджиев да бъде назначен и за посланик в Бахрейн"}
{"url": "http://epicenter.bg/article/Magistrala--Struma--ostava-zatvorena--pozharat-ya-povredi/190397/2/0", "text": "  Магистрала „Струма” остава затворена. Предстои ремонт на моста край Дупница, който беше увреден сериозно от пожара във вторник. Агенция „Пътна инфраструктура“ поиска прокуратурата да провери собственика на предприятието за вторични суровини, чиито складирани отпадъци предизвикаха огненото бедствие, съобщи Нова телевизия.   „Още от късните вечерни часове във вторник, след потушаване на пожара, започнаха огледите на самото съоръжение. Те бяха извършени от специалисти от Института по пътища и мостове към АПИ, както и от и проектантите и строителите на самото съоръжение”, заяви инж. Юлияна Божилова - директор на Областно пътно управление – Кюстендил,.   „Със специалистите коментирахме тяхното становище и резултатите от самия оглед. За момента движението няма да бъде възстановено. В следствие на пожара, който се разрази снощи има поражения по части от мостовата конструкция. Става въпрос за колони, греди, регели и отводнителни съоръжения, които са на магистралата. Пътната настилка няма поражения”, посочи още Божилова.   „Към момента специалистите правят проучвания на колоните и гредите, за да се изяснят точните поражения. С цел безопасност на пътуващите пренасочваме движението между пътен възел Дупница и пътен възел Бобошево по Е-79. Участъците са оказани с необходимата пътна сигнализация”, коментира тя.   Междувременно стана ясно, че три от колоните на моста на АМ „Струма” са засегнати от продължителния силен огън. От фирмата-изпълнител във вторник заявиха, че съоръжението няма да се ползва, докато не бъде гарантирана сигурността му.   „Налага се да се направи ремонт. Дали ще правим хамути или само замазки, утре експертите ще кажат. Ремонтът трябва да е за сметка на този, който си е позволил да сложи тук такива горими материали”, каза Симеон Пешов, президент на фирмата – изпълнител.   Собственикът на цеха Кольо Илиев и в сряда чистосърдечно призна, че е използвал автомагистрала „Струма” за склад, защото не е имал друго свободно пространство.   „Разрешения нямаме, но поради малкия терен, който притежавахме, бяхме принудени някъде да ги оставяме. Нямаше къде другаде да ги оснавяме, най-близо е това място. Тези материали са сложени от няколко години тук”, заяви Кольо Илиев, собственик на цеха.   И АПИ, и Община Дупница, и РИОСВ – Перник твърдят, че не е било тяхна отговорност да премахнат вторичните суровини от пространството под магистралата. Междувременно пожарът от склада осигури тежка нощ за жителите на близкото село Блажиево. Освен срещу гъстия задушлив дим, те трябваше да се изправят и срещу опасността от пожар в самото село. Огнеборците обаче се справиха със стихията.   Щетите от пожара тепърва ще се установяват. Частичното бедствено положение ще остане в сила до полунощ.  ", "date": "2019.08.14", "title": "Магистрала „Струма” остава затворена, пожарът я повреди"}
