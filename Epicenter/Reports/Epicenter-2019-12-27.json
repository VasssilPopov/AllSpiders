{"url": "http://epicenter.bg/article/Izchezvashtite-lekari--Za-kritichnite-dezhurstva-na-anesteziolozite--VIDEO--/202524/2/0", "text": "За коледните празници Николай няма да бъде при децата си, а в реанимацията на болница „Александровска”. \"Тук точно ясно се вижда най-тънката линия между живота и смъртта”, разказва пациентът Николай пред Нова телевизия.    Една от ключовите роли за спасяването на човешкия живот е тази на анестезиолозите. В България 1121 специалисти се грижат за най-тежките случаи, а сред тях е и д-р Маргарита Витанова.    „Интересно ни е ежедневието, натоварено, но аз си го обичам и го харесвам и го работя 35 години. С цената на бели коси”, каза още анестезиологът д-р Витанова.    По данни на Българския лекарски съюз 432-ма анестезиолози са на възраст между 51 и 60 години. А младите – до 40 години са едва 92-ма.    „Има и голям процент, които по друга причина, която е вече - материалния израз на онова, което правим, са поблазнени и заминават да работят в Европа и по света”, заяви д-р Витанова.    Бумът на желаещите да работят в чужбина е бил през 2015 година. Тогава 37 анестезиолози са получили удостоверения от Българския лекарски съюз. През 2019 година са по-малко - едва 11.    “Замислял съм се. Няма човек, който да не се е замислял, но засега съм тук”, каза специализантът по анестезиология д-р Нейко Няголов.    „За съжаление, няма как да обвинявам хората, които напускат, за да оцелеят. Разбирам го напълно и се надявам да се промени”, каза още Николай.    А изпитанията в реанимация винаги са различни.    „Близките са понякога жестоки по отношение на нас. От упойката не е излязъл, за да му спестим болката. Те смятат, че това е усложнение. Може би не бива да им се сърдим”, каза д-р Маргарита Витанова.    „Най-хубавото и най-милото е, когато видиш някой болен, за когото си се борил няколко месеца и го видиш как си тръгва през вратата на реанимация жив, близките му как се радват. Тогава си казвам, че има смисъл в това, което правя”, добави д-р Няголов.  ", "date": "2019.12.27", "title": "Изчезващите лекари: За критичните дежурства на анестезиолозите (ВИДЕО) "}
{"url": "http://epicenter.bg/article/Tomislav-Donchev--Nyama-samneniya-za-demokratichnostta-i-chestnostta-na-provedenite-tazi-godina-izbori/202445/2/0", "text": "Няма съмнения за демократичността и честността на проведените тази година избори. Това заяви вицепремиерът Томислав Дончев по време на извънредното правителствено заседание. Тежка година с много политически предизвикателства – избори, кризи, чума по свинете, обобщи вицепремиерът.   Томислав Дончев изтъкна опитите за либерализиране на енергийния пазар и развиването на газовата инфраструктура. Дончев подчерта част от постигнатото през годината. По думите му държавният апарат е на съвсем друго ниво след преговорите с компанията \"Фолксваген\".   „За поредна година нямаме загубени европейски средства, а 80% от целия ресурс за новия програмен период е договорен. Освен това имаме и една от най-прозрачните системи за мониторинг“, похвали се Дончев.    „Процесите на икономическа трансформация са ключов приоритет през 2019 година, през новата 2020 година работата в тази посока продължава“, продължи Томислав Дончев.    Без съмнение ключов акцент трябва да бъдат опитите за повишаване на добавената стойност и всичко, което се произвежда в България, заяви вицепремиерът и отбеляза, че образованието е водещата политика на кабинета. Според него всяко следващо правителство трябва да поставя образованието на първо място. По думите на Дончев ключов приоритет през следващата година са процесите на икономическа трансформация. Основен акцент трябва да е повищаването на добавената стойност към всичко, което се произвежда в България. Трябва да има опити да се произвеждат по-скъпи и по-сложни неща в България, каза вицепремиерът.    Не трябва да секторизираме изцяло работата, а да водим комплексни политики. Първият приоритет винаги трябва да е образованието, каза Дончев.  ", "date": "2019.12.27", "title": "Томислав Дончев: Няма съмнения за демократичността и честността на проведените тази година избори"}
{"url": "http://epicenter.bg/article/Borisov--Ne-proveryavam--radvam-se-na-tova--koeto-pravyat-balgarski-stroiteli--Kato-psihoterapiya-mi-e-/202452/2/0", "text": "Не проверявам, радвам се на това, което правят българските строители! Като психотерапия ми е! Зимата е мека, не спирайте със строителството!    Това заяви на извънредното заседание на правителството премиерът Бойко Борисов. На него всеки един от министрите докладваше какво е свършено във ведомството му през годината и какво предстои.   \"До три минути време за реклама!\", скастри Борисов министрите, многословно излагащи постиженията на ведомствата си, още в началото на заседанието.   А конкретната реплика на Борисов за строителите бе отправена към министъра на регионалното развитие и благоустройството Петя Аврамова. Отчитайки какво се прави и как напредва строежът на АМ \"Струма\", тя коментира, че инспекциите на Борисов стягали строителите. \"Не ги инспектирам, радвам им се\", няколко пъти каза министър-председателят. \"Магистрала \"Струма\" е страхотен проект, трябва да се види на живо\", възкликна Бойко Борисов. \"Последното отчуждаване, влизате на \"Младост\", вкарвайте машини и да стигнете до \"Тракия\", че петък и неделя до Горубляне е ад. Зимата е мека, не спирайте със строителството. Същото е и с \"Европа\", продължи премиерът Борисов.   Той продължи с темата за водната криза в Перник. Вчера инспекцията му тръгна от миньорския град и продължи към \"Струма\", където видя и как напредва строителството на тунела \"Железница\" - най-голямото такова пътно съоръжение у нас.   Съгласувал съм - да опънем нов магистрален тръбопровод за Перник, каза още Борисов. Според него така щяло да излезе по-евтино, защото водопроводната мрежа на Перник била от 50-те години и тръбите толкова амортизирани, че веднага се пукали, когато се подаде по-голямо налягане.   \"Масово в страната се уплашиха щом видяха, че от вчера полиция и прокуратура разследват какво се случва в Перник. Сега там се работи всеки ден, всеки час\", продължи Борисов. И предложи, обръщайки се към министрите си: \"Можем ли да обединим всичките ВиК в едно дружество? Подобен проблем като този в Перник има и в Плевен, Шумен, Добрич\". Премиерът коментира и горещата новина от икономическия министър Емил Караниколов, че има \"един кран, с който можеш да пускаш и спираш водата на цял Перник\". \"Това е безумие. А се случва точно преди изброите\", каза Борисов.   На 15 януари тол системата трябва да работи, никакъв май! Изненадайте ме, заръча още на министър Петя Аврамова Борисов.   Регионалният министър Петя Аврамова отчете, че годината в областта на пътищата е била напрегната. \"През 2019 г. отчитаме напредък по всички стратегически проекти - \"Европа\", \"Хемус\", \"Струма\". Довършването на \"Хемус\" е приоритет, правителството го доказа. Така 223 км. ще се изграждат от \"Хемус\", тя трябва да е готова до 2023 г.\", отчете тя.   Премиерът Бойко Борисов прекъсна с коментар и изложението на министъра на енергетиката Теменужка Петкова. Докато тя докладваше как върви изграждането на \"Балкански поток\" и другите енергийни проекти, премиерът се сети и за спирането на \"Южен поток\". \"Южен поток\" бе спрян заради корупция. Не заради друго. Щяхме и него да защитим. И не случайно сега строителството за него е с един милиард по-евтино\", каза Борисов.      ", "date": "2019.12.27", "title": "Борисов: Не проверявам, радвам се на това, което правят български строители! Като психотерапия ми е!"}
{"url": "http://epicenter.bg/article/Borisov-otchita-2019g--Horata-dva-pati-ni-dadoha-doverie--Drugite-sa-silni-na-dumi--nie-sme-po-dobri-/202469/2/0", "text": "Премиерът Бойко Борисов отчете свършеното през 2019 г. във Фейсбук. Министър-председателят свика на извънредно заседание министрите си, за да чуе какво са направили ведомствата им през отминаващата година. А след това обобщи чутото в социалната мрежа.   \"През годината правителството свърши много неща, но има и много предизвикателства. Следващата година трябва максимално да се намалят грешките и пропуските. На думи другите са силни, но няма сектор и сфера, в които да са по-добри. Два пъти през годината хората ни дадоха доверие на управляващата коалиция. На днешното правителствено заседание министрите направиха отчет и поисках от тях максимална мобилизация, твърдост, честност, прозрачност и да обясняват на хората какво се прави, включително и когато има проблем\", написа във Фейсбук премиерът Бойко Борисов.   \"През 2019 г. бяха ремонтирани 10 големи съоръжения на АМ „Тракия\" и „Хемус“, в които вложихме близо 65,3 млн. от републиканския бюджет. Догодина продължаваме с обновяването на мостовите съоръжения по автомагистралите, които не са ремонтирани от построяването им преди повече от 30 години\", се казва в друга публикация на Борисов в социалната мрежа. Премиерът придружи този пост с видео от ремонтираните пътища.      ", "date": "2019.12.27", "title": "Борисов отчита 2019г: Хората два пъти ни дадоха доверие! Другите са силни на думи, ние сме по-добри!"}
{"url": "http://epicenter.bg/article/Bedstvenoto-polozhenie-zaradi-vodnata-kriza-v-Pernik-ostava-do-kraya-na-yanuari/202470/2/0", "text": "Бедственото положение заради водната криза в Перник е удължено с един месец до края на януари. Решението беше взето от Кризисния щаб в града, по предложение на кмета Станислав Владимиров. По-рано пред БНР Владимиров обясни, че това се налага, за да продължат да се изпълняват мерките за решаване проблема с липсата на вода.    \"Ще предложа бедственото положение да бъде продължено\", беше категоричен кметът на Перник, като уточни, че предстои още много работа и няма как то да бъде отменено. По думите му предстои ремонт на двете пречиствателни станции, предстои и изпомпване на вода чрез сондажи от карстовите извори и пещерите около язовир \"Студена\".    В предаването \"Преди всички\" по \"Хоризонт\" Владимиров заяви още:    \"Ще предложа да започне подмяна на ВиК мрежата от държавната фирма \"Монтажи\", за да избегнем по-голямо изпитание и евентуална катастрофа, защото рискът от примесване на водопроводната мрежа с води, които не отговарят на нужното качество, е изключително голям\".    Кметът на Перник обясни, че по естествени, природни причини има приток на вода в язовира в последните дни.    Според него основната вина за водната криза е на ВиК дружеството в града, защото то прави ежедневни наблюдения на нивото на язовир \"Студена\", то управлява водните ресурси и подава тази информация на кмета и на областния управител. Той заяви, че очаква прокуратурата да си свърши работата по случая.    По думите на Владимиров помпената пречиствателна станция не може да смогне да пречисти водата, тъй като тя се замътява заради ниското ниво на язовира и притока в него от последните дни. Той уточни, че заради това е имало проблеми с водоподаването в голяма част от Перник.    Камелия Радева от инициативата \"Спаси Перник\" подчерта, че трябва да се знае ясно кой е отговорен за кризата в града, която е с национално значение.    \"За нас е важно да се отговори кой ни доведе до кризата и каква отговорност ще се понесе, освен всички други неотложни мерки, за които се говори и трябва да се вземат. Много удобно е, както чуваме, че проблемът е във ВиК Перник, но имаме и местна власт, областна администрация, МРРБ, МОСВ, второстепенния разпоредител с бюджет - \"Басейнова дирекция\". Има едно демонстрирано бездействие, което доведе до хуманитарна криза с тежки последици, за които все още не си даваме ясна сметка какви ще са,\" категорична е тя.    Според проф. Алексей Бендерев - хидролог, специалист по подземни води, това, което се прави в момента за кризата в Перник, е най-доброто - първо да се спрат течовете и второ - да се увеличи притокът на водата.    Проф. Бендерев добави, че идеята за използване на подземни води от карстовите пещери край Перник е временно решение, често използвано по света.    На 29 декември в Перник гражданската инициатива \"Да спасим Перник\" организира шествие с 11 искания, след които безвъзмездна държавна помощ за справяне с безводието и мораториум върху поскъпването на водата.  ", "date": "2019.12.27", "title": "Бедственото положение заради водната криза в Перник остава до края на януари"}
{"url": "http://epicenter.bg/article/Sistema-ot-inteligentni-senzori-shte-sledi-ot-dnes-kachestvoto-na-vazduha-v-Sofiya/202472/2/0", "text": "Система от интелигентни сензори ще следят от днес качеството на въздуха в София, съобщиха от Столична община. Системата бе представена от зам.-кмета по екология Йоана Христова.    Във всички райони на града са разположени 22 интелигенти сензора наОт днес данните от 22-те сензорни станции за качеството на атмосферния въздух на София могат да се наблюдават в реално време на интернет адрес:  . Линк към платформата ще има и на специализирания сайт на общината  .    Инсталираните от Столична община 22 сензорни станции са една от дейностите по пилотен проект АIRTHINGS, финансиран от Европейския съюз по програма Балкани – Средиземно море (2014-2020) . В него Столична община е водещ партньор с още четири града – Солун, Никозия, Тирана и Скопие.    22 станции, представляват съвкупност от измервателни сензори, които проследяват основни замърсители като ФПЧ10, ФПЧ2.5, азотен диоксид, серен диоксид, озон, въглероден окис, както и метеопараметри като температура, влажност и налягане. Сензорните станции позволяват бъдещо надграждане с допълнителни сензори (например за шумово замърсяване).    Измерванията от станциите в реално време се предават към облачна платформа за съхранение, визуализация и последващ анализ. Всеки може да провери актуалните показания на станциите и състоянието на различните замърсители, както и история на показанията от последните 14 дни. С бърз поглед се придобива представа за качеството на въздуха около съответната станция чрез индекс за качеството на въздуха.    Следвайки принципите на отворени данни (Оpen Data System), платформата предоставя данните и в отворен, машинно-четим формат. С натрупването на повече данни, системата подобрява точността си. Като за подходяща оценка е необходимо преминаването през поне 4 сезона с цел анализ на сезонност на данните, т.е. как климатичните промени през различните сезони влияят върху качеството на данните и измерванията. Това ще позволи да се оценим точността на новаторските методи за измерване, спрямо референтните, които използва Изпълнителната агенция по околна среда. Затова и проектът е с продължителност 36 месеца.    Данните за качеството на атмосферния въздух на партниращите в проекта градове ще могат да се визуализират на същата платформа. По този начин ще се създаде мрежа от свързани градове за съвместно наблюдение на атмосферния въздух в региона, използвайки новаторски технологии. Впоследствие към платформата могат да бъдат присъединявани и допълнителни станции.   ", "date": "2019.12.27", "title": "Система от интелигентни сензори ще следи от днес качеството на въздуха в София"}
{"url": "http://epicenter.bg/article/Rumen-Radev-vrachi-pagonite-na-voennosluzheshti--udostoeni-s-visshe-ofitsersko-zvanie/202482/2/0", "text": "На тържествена церемония днес в Гербовата зала на „Дондуков“ 2 президентът и върховен главнокомандващ на Въоръжените сили Румен Радев връчи пагоните на български офицери, удостоени с висше военно звание, съобщи прессекретариатът на държавния глава.    Със свой указ президентът освободи бригаден генерал Явор Матеев от длъжността “Командир на 68 бригада „Специални сили” и го назначи на длъжността „Командир на Съвместното командване на специалните операции“. Румен Радев удостои Явор Матеев с висше офицерско звание „генерал-майор“. „В съвременната все по-динамична и предизвикателна среда за сигурност, силите за специални операции са носители на уникални и важни за отбраната на страната ни способности“, подчерта държавният глава.    Президентът посочи, че назначението на генерал-майор Матеев е свързано с очаквания за пълноценното функциониране и интегриране на повереното му командване в структурите на Българската армия и изрази увереност, че заедно с подчинения личен състав ще оправдае голямото доверие. „Разчитам, че благодарение на вашия професионализъм и опит, ангажираност и воля, вие ще съхраните и надградите постигнатото дотук“, заяви Румен Радев.    Държавният глава назначи полковник Юлиян Радойски на длъжността „Началник на Висше военновъздушно училище „Георги Бенковски“ и го удостои с офицерско звание „бригаден генерал“. „Новата позиция е преди всичко висока отговорност, защото от Вас се очаква не само да възстановите авторитета на училището, но и да го утвърдите в българската военнообразователна система, в която да има ключова роля като център за авиационно образование, както и за нуждите на гражданската авиация“, обърна се Румен Радев към бригаден генерал Радойски. Президентът определи като основна задача пред новия началник на Висшето военновъздушно училище „Георги Бенковски“ развитието на конкурентно и атрактивно образование и качествени образователни и научни продукти.    “Разчитам, че ще бъдете деен и отговорен в тази мисия, както и че ще съдействате за развитието на Военновъздушните сили с отговорно и пълноценно участие в общите усилия за възстановяването на привлекателността и достойнството на военната професия“, подчерта върховният главнокомандващ на Въоръжените сили.    От името на удостоените генерал-майор Явор Матеев изказа благодарност за връчените пагони. Той беше категоричен, че и двамата български офицери и техните подчинени няма да пестят сили, воля и енергия в бъдещата си работа. „Ще направим всичко възможно да оправдаем и очакванията, и действително да развием и издигнем тези структури на висотата на времето, в което живеем, на висотата, достойнството и величието на Българската армия и Република България“, посочи още Явор Матеев.    Сред присъстващите на церемонията бяха министърът на отбраната и вицепремиер Красимир Каракачанов, Анатолий Величков – заместник-министър на отбраната, заместник-началникът на отбраната генерал-лейтенант Димитър Илиев, генерал-майор Иван Лалов – заместник-командващ Съвместното командване на силите, командирът на Сухопътните войски генерал-майор Михаил Попов и командирът на Военновъздушните сили генерал-майор Цанко Стайков.", "date": "2019.12.27", "title": "Румен Радев връчи пагоните на военнослужещи, удостоени с висше офицерско звание"}
{"url": "http://epicenter.bg/article/Premierat-naredi--Karanikolov-i-Nankov-da-sedyat-v-Pernik--Trabite-sa-v-bezobrazno-sastoyanie-/202487/2/0", "text": "На днешното заседание на кабинета министър-председателят Бойко      \"  Където е необходимо, да се изпомпва водата. Там да седи с Терзийски\", каза Борисов и така обясни защо министърът на икономиката Емил Караниколов не присъства на извънредното правителствено заседание.    И ето какво още каза премиерът пред министрите за ситуацията с водната криза в града:     и сега в условията на криза съм го съгласувал с кмета.  До този - нов магистрален водопровод, държавната компания да отиде там, максимално бързо да опънем нов водопровод.    Ще помогнем на града, въпросът е да се ползва всеки час, не ден, за да може да се успокоят хората.    Която партия дойде на власт, пита първо за ВиК.    Има градове, Перник е от тях, сега правят проекта - ще отнеме минимум две години. Помислете, обединените ги, за да не ни цъфтят като сега кризи. Това не може така да бъде.   Един град, за този водопровод, с 16 млн. дългове, няма откъде да вземе пари, освен от правителството\"    И се обърна към министър Аврамова. \"Ако видите колко малко кметове не пожелаха да се включат в окрупняването на ВиК, Петя вземи го това под внимание\", коментира премиерът отново водния режим в Перник.    \"Тол системата на 15 януари трябва да почне да работи. Само на Капитан Андреево минават 1200-1300 тира на ден, минават цяла България за 10 лв. Мачкат мантинели, чупят пътища, който иска да кара по страничните\", вметна Борисов.", "date": "2019.12.27", "title": "Премиерът нареди: Караниколов и Нанков да седят в Перник! Тръбите са в безобразно състояние "}
{"url": "http://epicenter.bg/article/Chetirima-vazrastni-i-edno-dete-sa-postradali-v-tezhka-verizhna-katastrofa-kray-Dobrich/202462/3/0", "text": "Четирима възрастни и едно дете са пострадали в тежка верижна катастрофа на пътя между село Стожер и град Добрич вчера вечерта. Това съобщиха от ОДМВР-Добрич, цитирани от novini.bg.    Сигнал за инцидента е подаден около 19.45 часа. Катастрофата е станала на около 2 километра, преди село Стожер в посока към град Добрич. На място е установено, че са се сблъскали три автомобила и микробус.    В резултат е пострадал 26-годишният водач на един от автомобилите. Мъжът, който е от град Добрич, е с множество травми и с опасност за живота. Водачът на друг от леките автомобили, който е на 33-години, също от Добрич, е настанен в МБАЛ „Св. Анна” във Варна. Той е с фрактура на прешлен на гърба.    Пострадали са и жена и дете, които са се водили в третия лек автомобил. 31-годишната пътничка е била с болки в корема. 9-годишното дете е с открита рана на долен крайник.   По случая е образувано досъдебно производство.", "date": "2019.12.27", "title": "Четирима възрастни и едно дете са пострадали в тежка верижна катастрофа край Добрич"}
{"url": "http://epicenter.bg/article/API-otchete--Prez-2019-g--sa-remontirani-10-golemi-saorazheniya-na-avtomagistralite--Trakiya-i--Hemus--/202466/4/0", "text": "През 2019 г. са ремонтирани 10 големи съоръжения на автомагистралите „Тракия и „Хемус“. Това са 5 виадукта на АМ „Тракия“, 4 виадукта на АМ „Хемус“ и тръбата за София на тунел „Витиня“ на АМ „Хемус“. Стойността на вложените средства от републиканския бюджет е близо 65,3 млн. лв,  .    Съоръженията по автомагистралите се обновяват по график, след като са обследвани и приоритизирани в реда, по който трябва да бъдат ремонтирани, в зависимост от състоянието им. Строителните дейности са наложителни и не търпят отлагане, защото гарантират сигурността и безопасността на шофьори и пътници.    През декември беше пуснато движението по изцяло обновеното платно за Варна на виадукта при 19-ти км на АМ „Хемус“, при с. Потоп, и „Коренишки дол“ при 36-ти км на АМ „Хемус“, с което се улесни пътуването преди Коледа, когато много хора тръгват на път. Преди началото на активния летен сезон беше пуснат трафикът и по обновените платна за Варна на виадуктите при 37-ми и 51-ви км /„Разлив“/ на АМ „Хемус“ и по платната за Бургас на виадуктите при 13-ти, 15-ти и 20-ти км на АМ „Тракия“. През есента бяха ремонтирани и платната за Бургас на съоръженията при 17-ти и 18-ти км на АМ „Тракия“.    Ремонтът на тръбата за София на тунел „Витиня“ на АМ „Хемус“ продължава и през следващата година. На съоръжението са направени множество проучвания и експертизи, въз основа на които са предприети аварийно-възстановителни дейности. Предстои привеждането на съоръжението в съответствие с европейската директива 2004/54/ЕО за минималните изисквания за безопасност на тунелите на Трансевропейската пътна мрежа (TEN-T).    Предвижда се ремонтните дейности в тръбата за София на тунел „Витиня“ да приключат през 2020 г. Ремонтираната тръба ще е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент, с каквито разполага в момента тръбата за Варна.    Агенция „Пътна инфраструктура“ продължава обновяването на мостовите съоръжения по автомагистралите, които не са ремонтирани от построяването им преди повече от 30 години.    Догодина се планира ремонт на платната за София на виадуктите при 13-ти, 15-ти, 17-ти, 18-ти и 20-ти км на АМ „Тракия“, платната за София на виадукта при 19-ти км, двата моста при 35-ти км на АМ „Хемус“ и платната за Варна на мостовете при 33-ти и 34-ти км на „Хемус“.    Ще се ремонтират носещите колони на съоръженията при 19-ти, 33-ти, 34-ти, 35-ти, 36-ти км /„Коренишки дол“/, двата моста при 37-ми км на „Хемус“ и при 37-ми км на АМ „Тракия“.    Планира се ремонт и на съоръженията при пътните възли „Ботевград“ - при 47-ми км, „Правец“ - при 52-ри км, и „Джурово“ - при 67-ти км на АМ „Хемус“.  ", "date": "2019.12.27", "title": "АПИ отчете: През 2019 г. са ремонтирани 10 големи съоръжения на автомагистралите „Тракия и „Хемус“ "}
{"url": "http://epicenter.bg/article/16-godini-ot-atentata-sreshtu-balgarskata-baza-v-Kerbala/202441/11/0", "text": "На 27 декември се навършват 16 години от трагичния инцидент през 2003 г., когато след самоубийствената атака с камион-бомба срещу базата ни в Кербала загинаха петима български военнослужещи, а други 27 души от контингента бяха тежко ранени, предаде БГНЕС.    Кървавият атентат отне живота на майор Георги Качорин, старши лейтенант Николай Саръев, офицерски кандидат Антон Петров, офицерски кандидат Иван Инджов и офицерски кандидат Свилен Киров.    На 27 декември 2003 година, в 12.45 часа местно време (11.45 часа българско време) цистерна се взривява в близост до оградата на район № \"1\" (Индия), където е щабът на българския батальон. Тя пробива загражденията и се взривява в близост до оградата. Така причинява големи разрушения в лагера, разрушена е и сградата на щаба на батальона. Бойците от район \"Индия\" са евакуирани в друг район. Ранените - 27 военнослужещи пък са евакуирани в Багдад, в полската дивизионна болница в Бабил и в медицинския пункт в българския батальон.  След този ден пет български семейства не са същите, деца останаха сираци, родители не спират да взират поглед вратата да се отвори и техните деца да се приберат у дома. В родното село Радовец на офицерски кандидат Иван Инжов никога няма да забравят трагичната гибел на техния съселянин. Площадът на селото носи неговото име, поставена е и паметна плоча в селския парк, където често хора от селото се спират да поднесат цветя и да се помолят за душата на Иван. За тях загиналите ни бойци са истински герой.    За целия период на участие в операцията в Ирак - от 22 август 2003 г. до края на 2008 година, Република България е участвала с 11 контингента с обща численост 3 367 души. За издръжката, транспорта и оборудването на българските контингенти за периода на операцията в Ирак са изразходвани 155 343 000 лв. Жертвите, които дадохме в хода на операцията са 13.  ", "date": "2019.12.27", "title": "16 години от атентата срещу българската база в Кербала"}
{"url": "http://epicenter.bg/article/Virtuozniyat-tsigular-Vasil-Chernaev-prezhivyava-uzhasite-na-kontslagera-Dahau/202455/6/0", "text": "  В златният фонд на българското изкуство Васил Чернаев оставя своя прекрасен образ на артист, който покорява цяла Европа със своята цигулка и съвършенство на изпълнението си. Той има отлична техника, дълбока музикалност и чист тон. Виртуозният му блясък вълнува години наред публиката в Германия, Холандия, Франция, Чехия.  Ражда се в семейството на Добри Чернаев, строг и принципен човек, който добре свири на тромпет и валдхорна и мечтае синът му да стане прочут музикант. Учил е в Букурещката консерватория не само тромпет, а цигулка, чело и контрабас. Майката е смирена и боязлива жена, която предано се грижи за семейството. Малкият им син Васил често е приласкаван от баща си, за да поседне върху коленете му. Веднъж той вади от джоба си камертон и го чуква върху масата. После го доближава до ухото на детето, а то протяга ръце. „Хайде сега изпей с гласчето си ааа…“ И детето изпява, макар, че е само на две години. Васил харесва тази игра, а бащата е доволен и вади тромпета си от калъфа. Изсвирва гамата, а малчуганът пее безпогрешно. Добри Чернаев се уверява с всеки изминал ден, че детето е музикално, но е твърде малко, за да го насочи към инструмент. Няма толкова малка цигулка. Започва да го занимава, първоначално без ноти, само в елементарни упражнения. За кратко време детето придобива такъв похват да минава от една тоналност в друга, че оставя в почуда и опитни музиканти, пред които бащата показва уменията му. Когато Васил навършва пет години, през 1917 г., Добри Чернаев му донася от някъде за коледните празници малка цигулка и заръчва - „да станеш велик цигулар“. Бащата се захваща да обучава сина си и се допитва до свои колеги, по- добри в свиренето на този инструмент. Поради необичайната музикалност на детето родителят смята, че има право да иска много от него и с времето става все по-суров. Момченцето свири с желание, но копнее и за игрите. Майката го оставя сред играчките му, но когато старият Чернаев трябва да се прибере, веднага му дава цигулката в ръцете.  На седем години Васил е записан като извънреден ученик в Музикалното училище, където му преподава проф. Тодор Торчанов. Бащата не се доверява на професора до край и на финала на учебната година, решава че синът му не е напреднал достатъчно. Захваща се да му търси друг учител. Води Васил за ръка при чеха Йосиф Силаба, член на квартета на проф. Кох, солиден и рутиниран цигулар. След години Васил Чернаев си спомня с дълбока благодарност за учителя си Силаба, който е педантичен, методичен и не допуска прескачане дори на най-лекият етюд.  По онова време на ул. „Нишка“, близо до дома на Чернаеви живее семейство Гълъбови, децата им играят с Васил. В къщата им има пиано, където за първи път той може да удари с пръсти по клавишите. Там се влюбва в този инструмент. По-късно, когато свири най-трудните цигулкови творби, взема часове и по пиано.  Бащата Добри Чернаев свири по ресторанти и локали, но обича и чашката. Когато в късен час се прибира от работа, буди сина си да свири пред гостите му. Малкият Васил търка очите си, качват го върху маса, но свири лошо. Това се повтаря често. Суровата дисциплина на бащата става непоносима за дванадесет годишното момче. На тази възраст той е преминал вече през етюдите на Род, Ровели и Донт, а чехът Силаба има точен дидактически поглед над работата му. Чернаев притежава в репертоара си „Испанска симфония“ на Лало, Брух концерт, Фауст фантазия от Сарасате, първата солова соната на Бах – автори и пиеси, които надхвърлят възможностите на едно дете. Васил свири на ученически забави, вечеринки и утра, но учителят му изчаква голям концерт. Изключителният талант на детето е известен в софийските музикални среди. Васил остава при Силаба четири години, а когато бащата отново решава, че синът му трябва да смени учителя си го изпраща при Кох, Б. Константинов и Хр. Петков, които са добри педагози, но родителят отново не е доволен. На шестнадесет години го записва в Общия отдел на Музикалното училище, където му преподава проф. Н. Абаджиев.  Есента на 1927 г. е начало на ново музикално образование – цигулка, пиано, теория, общообразователни дисциплини. Професорът вижда голямата дарба у Васил, занимава се с него прецизно. Идва времето, в което той дориможе да свири пиеси на пиано. С цигулката го придружава ученичка от Висшия отдел на Академията. При първата им среща Чернаев вижда, че пианистката няма фраза, не е ритмична и не съществува артистичност на съпровода. В момент, в който ù обяснява какво трябва да прави, едно момиче с руси коси и сини очи отваря вратата, а после се скрива зад нея. Васил разбира, че не може да работи така и съобщава на професора си. Идва нова, но и с тази пианистка нещата се повтарят. Тъкмо си мисли как да се откаже, вратата пак се отваря и русокоската застава на прага. След урока се срещат на стълбището. Тя отронва:  - Май не върви симфонията, а?  - Вие от къде знаете?  - Как от къде зная? Нали имам уши.  - Значи подслушвате…  - Ами, подслушвам. Цялата Академия Ви слуша. Не върви, ама ако е с мене, по-друго ще бъде. – смее се дяволито синеоката.  - Вие пианистка ли сте?  - Да.  - Да пробваме тогава. Още същият ден двамата опитват симфонията, а тя върви отлично. Васил разбира, че момичето е ученичка на Андрей Стоянов и е учила в Берлинската консерватория и Залцбург. Чернаев се радва тайно на късмета си. Разбира по-късно, че тя се казва Недялка Янченкова, но не знае, че с нея ще имат общ житейски път и ще покорят сцените на най-големите концертни зали в Европа. Чернаев и Янченкова изработват заедно „Испанска симфония“ виртуозно и проф. Абаджиев е истински доволен. Приятелството им става с времето все по-силно. Докато един ден в дома на Васил Чернаев избухва поредния скандал с баща му, който го изгонва, защото е закъснял след концерт. Васил нощува в Градската градина. Когато Янченкова разбира какво се е случило със сълзи на очи разказва на баща си. Той има широка душа, обича изкуството и когато двамата му изсвирват „Испанска симфония“, баща ù отронва: „Мечтах за момче, а животът ми изпрати две дъщери. Бъди като мой син. Ето къщата ни, живей у дома“. Васил заживява в таванската стая на къщата. Прибира вещите си, нотите и цигулката и въздъхва за първи път свободен. Той има всичко нужно и свири с пианистката по 7-8 часа на ден. Чернаев скоро решава, че е бил достатъчно време в този добър дом и решава да започне сам да печели хляба си. Подава молба за стипендия. Чиновник от Министерство на просвещението му отговаря, че „стипендии за циганите от Конювица няма“. Грабва цигулката си и се хваща да свири в „Юнион палас“, „България“, „Паризиана“, „Риунионе“, а сутрин бърза към Академията. В късна нощ репетира на ул. „Св. Наум“ №34 заедно с Янченкова и певицата Иванка Митева, предстои им голям концерт. В началото съседите започват да протестират докато се стига до момент, в който разстилат килимчета под прозорците и чакат нежните звуци на цигулката и пианото. През 1932 г. Чернаев завършва специалния отдел на Музикалната академия и се записва педагогическия отдел. Започва да представя концерти и в провинцията заедно с Недялка Янченкова. Вестниците публикуват статии за изключителните му възможности. Сравняват го с гостувалиия у нас виртуоз на цигулка Шнайдерханд.  На 8 ноември 1932 г. под покровителството на младежката организация „Пейо Яворов“ Чернаев изнася във Военния клубсолово представление, на което свири Чайковски концерт. Пресата отбелязва събитието и пише: „Този талант няма даже своя собствена цигулка. За концерта трябваше да му се намери чужда…“ По повод годишнина от рождението на Моцарт е поканен за солист. Придружава го Академичният симфоничен оркестър със Саша Попов. Младият мъж свири ла мажорния концерт на Моцарт с чист, светъл и топъл тон, което отново впечатлява публиката. Министерството на просвещението не иска и да чуе за големите му успехи на сцената. Тогава на помощ се появява проф. Асен Златаров, който взема със себе си Чернаев в обиколките си из страната, където представя своите известни сказки. Те са придружени от музикална програма. Чернаев свири Лало, Тартини, Сарасате, Крайслер. От обиколките си с проф. Златаров спечелва около 32 000 лв. С тази сума заминава за Виена и се явява на конкурс с най-добрите цигулари от цял свят – общо 228 човека. Големият ни цигулар е придружаван от проф. Абаджиев. Той си спомня по-късно, че ученикът му свири темпераментно, технически много добре и интонационно безупречно. Чернаев е отличен с медал и диплома за неговото изключително дарование. След състезанието големият румънски цигулар и диригент Енеску го кани при себе си в Париж, за да продължи обучението му. Васил Чернаев се връща в България, няма финансови средства. Тук отново се появява проф. Златаров, който остро поставя въпроса пред тогавашния министър на просветата за изключително талантливия млад мъж и нуждата от стипендия. Решението е да се отпуснат пари от Фонда за даровити деца. Докато траят разговорите Чернаев свири по кабарета и заведения, репетира и прави концерти. Заболява от остър ставен ревматизъм, дни наред е прикован на легло. Успява да се закрепи на крака и сяда пред пианото. Свири Моцарт сонати, Бетовен сонати, Шопен – валсовете, някои етюди, фа диез минорната полонеза. Тези, които слушат изпълненията му вещаят големи успехи и с пианото.  На 14 април 1938 г. взема влака за Германия, целта му е да учи и усъвършенства високото майсторство на цигулката. В Държавното академическо висше училище за музика в Берлин професор по цигулка е Георг Куленкампф. Дни преди да замине Чернаев се среща с Христо Обрешков, който е бил при известния немец и го познава добре като педагог и артист. В разговора му препоръчва горещо да отиде при Куленкампф. Дава му и кратко писмо. Чернев намира маестрото, който блести с техниката си. Два месеца преди това вече е минал под венчило със своята приятелка и пианистка Недялка Янченкова. Васил Чернаев е един от седемте ученици, с които немския професор си избира да работи. „Свири с високо майсторство, пък ако ще и с палците на нозете си“ го съветвал Куленкампф. Още на втория месец българинът е един от най-даровитите студенти-цигулари в Академията, става и концертмайстор на Академичния оркестър. Първата пиеса, която той учи е Бах концерт №1 в ла минор, а после и „Испанска симфония“ – това е пиесата, която дава предсказанието, че той ще бъде голямо име в цигулковото майсторство. В репертоара му е и първия концерт на Паганини и Тартини соната – „Дяволският трилер“. Чернаев представя и първия си концерт в Германия показвайки пред публиката отлична лъкова и пръстова техника. С учителя Куленкампф имат чудесни отношения и той казва: „През целия си живот аз съм карал да ми свирят, а този господинчо от незнайната балканска страна ме кара аз да му свиря. За първи път сигурно и за последен, ми се случи подобно нещо. И аз, дяволът, му свирех…“ Артистът покорява и „Бетовензаал“. След този концерт признава, че наистина се чувства уверен в майсторството си на цигулката, а после е поканен на турнета из цяла Германия. Професорът му влиза в политически конфликт с управляващите на Висшето училище, подава си оставката и заминава за Швейцария. Чернаев отива при друг виртуоз – Хавеман, който го приема с радост. Ученикът продължава своето усъвършенстване и през март 1941 г. завършва Държавното академично висше училище за музика в Берлин. Изпитите са изключително трудни – дава се непозната пиеса, която само за петнадесет дни трябва да се подготви и изсвири без ноти. Българинът преминава успешно през изпитанието. Следват една след друга концертни обиколки из цяла Германия. Успехите му са големи, свири пред микрофона на Радио Берлин Моцарт концерт в ре мажор. Следват тридесет концерта в Холандия, прави голяма обиколка във Франция, Белгия и Люксембург. От 1938 до 1944 г. той не престава да концертира.  В началото на 1941 г. Васил Чернаев и съпругата му Недялка Янченкова са привикани от Гестапо, за да дадат сведения за себе си като чужденци. Един гестаповец пита: „Вие никога ли не сте се занимавали с политика?“ Двамата дават отрицателен отговор. Освобождават ги, но на всеки три месеца представят паспортите си за проверка. Какво точно се е случило е трудно да се каже, но и двамата са изпратени в концлагера край град Дахау. Той е първият и най-дълго съществувал концлагер близо до Мюнхен за политически противници на управляващите. През него за 12 години преминават над 200 000 човека от цяла Европа. В него има газова камера за изтребление на пленниците. Чернаев е принуден да носи камъни, да ходи бос, да върши непосилна работа. Дори мие чиниите в кухнята. Преживява едни от най-трудните си дни.  На някого в лагера му хрумва идеята да се направи оркестър в концлагера. Чернаев плахо се обажда, че е концертирал. Никой не му вярва, че е свирил в цяла Европа. Донасят цигулка и лък, подават му ги. Един от гестаповците казва: „И ако си излъгал, ще те обеся ей на тая кука“. Тогава се понасят съвършените звуцина „Шаконата“ на Бах. Оставят го като концертмайстор на оркестъра в Дахау. В него е полския цигулар Витковски, челиста Волхайм, един холандски виолист. През това време съпругата на Васил Чернаев е в концлагер за жени, където съблича тифусните униформи на умрелите концлагеристи. Разболява се, но смъртта я пощадява. Още при арестуа големият цигулар и съпругата му се разбират,че ако останат живи ще се търсят в Ерланген. След като американските войски пристигат в лагера, Чернаев е освободен и разбира, че съпругата му е жива. Следват редица трудности, но двамата се намират и веднага пътуват за Прага. Остават там цяла година, за да се съвземат от ужасите, които преживяват. Започват да мислят отново за концертна работа. Първата голяма пиеса, която свири Чернаев е концертът на Панчо Владигеров, фа минор. Свири и във Виена Моцарт, ла мажорния концерт. През януари 1946 г. той и съпругата му се завръщат в България. За съжаление Чернаев е без скъпата си цигулка Gagliano, която му отнемат в концлагера в Дахау. Още следващия месец той се явява на сцената в Народния театър. Представя се с Моцарт - “Аделиада“ концерт, Чайковски концерт и музиката на Панчо Владигеров. Дирижира главният диригент на Народната опера Асен Найденов. След блестящия концерт се включва в музикалния живот на столицата и става концертмайстор на Софийската държавна филхармония до 1949 г. После отново тръгва из Европа, за да представя блестящото си изкуство. За концерта му във Ваймар (Германия) пресата отбелязва: „Васил Чернаев показа своите изключителни възможности на цигулар. Той си играе с цигулката…” Следват още запомнящи се концерти. Васил Чернаев, наред с проф. Недялка Симеонова и Васко Абаджиев остават завинаги виртуозите на цигулката в България.", "date": "2019.12.27", "title": "Мирела Костадинова: Виртуозният цигулар Васил Чернаев преживява ужасите на концлагера Дахау"}
{"url": "http://epicenter.bg/article/Krasen-Kralev-otchete-postignatoto-ot-MMS-prez-2019-godina-/202461/8/0", "text": "5 550 000 лева са инвестирани през 2019 година в обновяване и изграждане на нова спортна инфраструктура в цялата страна, включително проектите, за които е отпуснато финансиране. За 2020 г. до момента са одобрени проекти за общо 715 000 лева. Това каза министърът на младежта и спорта Красен Кралев в рамките на отчета за постигнатото от Министерство на младежта и спорта през 2019 година, който представи, съобщиха от пресцентъра на ММС.    По време на днешното заседание на Министерски съвет Кралев отчетe вложените средства за спортна инфраструктура и извършените подобрения в новия Закон за физическото възпитание и спорта (ЗФВС) през тази година, които целят разрешаването на основни проблеми в българския спорт.    - През 2019 година са отпуснати средства за ремонт на: тренировъчната зала на Зимния дворец в София, на залата за вдигане на тежести към Спортно училище \"Георги Бенковски\" във Варна, на настилка на лекоатлетическа зала в спортна зала “Добротица” в Добрич, на спортна зала в Етрополе, на спортна зала в Белово, на сграда за вдигане на тежести към Спортно училище \"Никола Симов\" в Търговище, на спортна зала за нуждите на спортни клубове по бокс в Русе, на писта за ролбан и стрелбище към нея в Самоков и на волейболна зала в Перник. Тази година бе осигурено финансиране за зала за тенис на маса в Полски Тръмбеш, за модернизиране на “Арена Арда” в Кърджали, както и за изграждане на спортна база в Казанлък.    - За 2020 година до момента са одобрени проекти за: изграждане на мини футболно игрище в Община Симитли, за преустройство, необходимо за изграждане на боксов клуб в Плевен, за обновяване на настилката на футболно игрище в спортен комплекс \"Христо Ботев\" в Габрово и за ремонт на зала за вдигане на тежести към спортен комплекс \"Ялта\", град Русе.    - През 2019 година се проведе процедура по прелицензиране на федерациите, което беше една от основните цели на влезлия през тази година в сила ЗФВС. Така ще бъдат премахнати клубовете-фантоми, които са сериозен проблем за българския спорт. Съществено е също, че всички клубове, които кандидатстват за нов лиценз трябва да имат наети треньорски кадри, за да бъдат вписани в регистъра на спортните организации.    Като постижение в сектор “Младеж” министърът изтъкна ефективните консултации, които бяха проведени през 2019 година с над 3000 младежи в цялата страна с цел изготвяне на новата Национална стратегия за младежта 2020, както и стартирането на мащабен проект по ОПРЧР, благодарение на който ще се изградят 7 младежки центъра в страната.    - Млади хора от Видин, Враца, Монтана, Варна, Бургас, Русе, Велико Търново, Благоевград, Сандански, Стара Загора, Сливен и Кърджали се включиха в обсъжданията. Целта на консултативния процес бе прякото включване на младите хора на България в диалога и идентифицирането на точните приоритети и цели на документа. Бяха обсъдени и предизвикателствата, пред които са изправени младите, както и техните идеи за справяне с проблемните въпроси, върху които да бъде изградена Стратегията.    - Проектът за \"Разработване и внедряване на стандарти за качество при предоставяне на младежки услуги в България\" по Оперативна програма “Развитие на човешките ресурси” се изпълнява съвместно от ММС и Министерство на труда и социалната политика. Проектът е на стойност близо 5 млн. лева и цели да предоставим услуги с реално действие за развитието на младите хора в страната    През 2019 година България беше избрана за член на Междуправителствения комитет за физическо възпитание и спорт на ЮНЕСКО (CIGEPS), като ще бъде представлявана от Министерството на младежта и спорта в лицето на министър Красен Кралев.    Освен това, българският спортен министър беше избран за втори път за член на Управителния съвет на Световната антидопингова агенция като представител на държавите-членки на ЕС, което несъмнено е успех и признание за България и за правителството.  ", "date": "2019.12.27", "title": "Красен Кралев отчете постигнатото от ММС през 2019 година "}
{"url": "http://epicenter.bg/article/359-Hip-Hop-Awards-2020-obyaviha-TOP-5-vav-vsichki-kategorii-za-izminalata-godina/202515/10/0", "text": "Всички фенове вече могат да гласуват за своите фаворити в сайта на  .  ТОП 5 на номинираните в различните категории може да видите  .   Номинираните в 8-те годишни хип-хоп награди са селектирани на база официалната годишна класация БГ ТОП 10 в най-големия сайт за хип хоп култура у нас  .   Тази година няма да има смс гласуване и всички фенове могат да гласуват за своите любими артисти или проекти напълно безплатно в сайта.     За онлайн гласуването :   В Категория Гласуване в официалния сайт на събитието   са публикувани в топ 5 онлайн формата за гласуване на всеки артист или проект. Само за категория R&B артист/група са 6 номинации, защото е сборна категория от мъже, жени и групи.   Всеки потребител може да гласува свободно за всички или само за избрани категории от един IP адрес. След изпращане софтуерът блокира IP адреса на гласувалия и следи за опити за повторно гласуване. При опит за манипулация на вота през proxy сайтове, подадените гласове от подобни референти се анулират автоматично.   Допълнително се следи за гласуване от динамични IP адреси от една и съща мрежа на един и същи доставчик. При установяване на злоупотреба получените гласове се анулират автоматично.   Може да гласувате през официалния сайт на наградите –   в бутон гласуване    Онлайн гласуването стартира на 27.12.2019 г и ще затвори на 02.02.2020 г. в 00.00 часа   Целият екип на 359 пожелава успех на номинираните артисти и ви очаква на гала церемонията по връчване на 8-те годишни хип-хоп награди, на 6.02.2020 година, в зала  EFE Hotel Marinela,  от 20.00 часа. Водещи на церемонията са победителят във ВИП Брадър  Wosh MC  и  Yoko  от  The top stoppers , които също ще забият на сцената на наградите.   С ексклузивни изпълнения ще видите шест кратния носител на титлата „Рапър на годината“ 100  KILA,  както  и Ицо Хазарта и  H omelesz, бат Венци и много други.   Ицо Хазарта тази година е с цели 5 номинации в различни категории, а зрителите ще разберат дали с  H omelesz, имат и човек в  359 Awards...   Очаквайте скоро и цялата програма на най-голямото събитие за хип-хоп култура в България  359 Awards , както и кога и къде ще стартира продажбата на билети.   Следете всичко на  ,  ,  и  . ", "date": "2019.12.27", "title": "359 Hip-Hop Awards 2020 обявиха ТОП 5 във всички категории за изминалата година"}
{"url": "http://epicenter.bg/article/Merakliysko-svinsko/201897/9/0", "text": "Месото се порцира и запържва в мазнината заедно с лука и гъбите. Преди са се свали от огъня се добавят топеното сирене, кашкавала и доматената салца и се оставя да се сгъсти соса. Подправя се.   Сервира се със зеленчуци или картофи.  ", "date": "2019.12.27", "title": "Мераклийско свинско"}
{"url": "http://epicenter.bg/article/Kasmetlii-sa-rodenite-na-1--10--19-ot-vseki-mesets/202516/10/101", "text": "  Новата 2020 г. идва с много добри новини и обещаващо начало за хората, родени на 1, 10, 19 число, което ще им помогне да постигнат големи успехи в бизнеса и кариерата.   Новости и добри изненади очакват и родените на 5, 14, 23 число. За всички родени в останалите дни 2020 г. ще активира редуване на събития, с които ще се наложи да се справяте според ситуацията.     От нумерологична гледна точка 2020 г. няма да е много добра и позитивна, но за сметка на това ще бъде поучителна и трансформираща за човечеството.   Материално ориентирана година, в която много важна ще бъде личната мобилизация. От нумерологичния запис на 2020 се вижда, че ще преживеем година с път на живота 4 - година за навлизане в криза, проблеми, напрежение, стрес в работата, психологически кризи, които хората ще си създават сами и сами ще намират решението им.   В такава година се отключват психологически проблеми, страхове, здравословните показатели са понижени, чувства се умора и често се боледува. Нормално е в такъв период да има спад на енергията и хората да не се чувстват в добра форма. Затова се препоръчват здравословният начин на живот, правилното хранене, повече сън и почивка. В такива важни години ние правим връзка с душата си, отработваме комплексите, страховете и негативните си качества.   През 2020 г. в съзнанието на хората ще изплуват спомени от предишни животи, които ще се улавят  като нещо неясно, предопределящо блокажи и зацикляне на теми, които са болезнени. Годината ще ни постави пред изпитания за справяне с психологически важни задачи, повреди и негативи.   Онези, които изберат погрешно поведение и действие, най-вероятно ще усетят липси, бедност, усещане за нямане и наложително самостоятелно справяне с обстоятелствата. В кармичен план този период от дванайсет месеца ни се дава, за да подобрим себе си, да се справим с негативните си емоционални желания, да работим, да помагаме на нуждаещите се, да се справяме с грижите и проблемите си и само тогава да успеем.     Превес в търговията, отношенията между хората, добро партньорство, двустранност в бизнеса, информираност, повтаряне на задачи с цел подобрение, прилагане на резервен план.   Социалното ниво ще се базира на нови избори и индивидуалното им определяне, което ще бъде въпрос на рестарт. Всеки, който се съобрази с акцентите на годината и упражни личния си избор, ще има възможност за добър и успешен бизнес.   Най-добрите възможности за реализация ще бъдат свързани с дейности втора употреба, ремонти, почистване и поправки. Годината ще бъде много благоприятна за развитие и създаване на бизнес със спа центрове, водни басейни, места, на които се правят масажи и водни процедури, кампании за почистване.   Възможност за добра реализация ще има и в сферата на психологията и психотерапията, която се препоръчва при хора, които ще усетят неудовлетворение, недоволство от себе си и от живота.   В случай че решите да се справяте сами с предизвикателствата, може да си помогнете чрез четене на книги, медитация, молитва, съзерцание, дихателни упражнения, вани, водни процедури, почивка, упражнения. Не приемайте лично случващото се и действайте с позитивна нагласа.   По отношение на социалната сфера кармичната рамка 6-7-8 дава специфика 3 на годината, което я определя като много важна за стартиране на начинания, свързани с властта, политиката, преориентация на международни отношения, договори и уреждане на отношения свързани с пари, дългосрочни договорености, които ще имат значение за поколенията.   Финансови промени. Разгорещяване на страсти, всеки е социално ангажиран и показва позицията си, търсейки къде е онова, в което вярва. Разбира се, всеки ще има възможност за постигне успех и напредък в бизнеса спрямо личната си нумерология, която обаче ще бъде подвластна и на общите годишни аспекти.     число от всеки месец имат да преживяват добра година за бизнес без месеци на кармични изпитания. Годината ще е със социална насоченост в бизнеса и развитието, много срещи, активно участие и популяризиране на дейност, налагане на бранд. Предстоят добри бизнес пътувания, командировки както и женитбен шанс за необвързаните. Най-силни месеци са март, май, септември и декември. Февруари е подходящ за бизнес и покупки на коли, моторни превозни средства, техника, пътуване в чужбина.     число имат по-слаба година с критични месеци януари, февруари, май, юни, октомври, ноември, през които не се препоръчват рискови сделки, започване на нов бизнес, покупко-продажби на недвижимо имущество, теглене на кредити и други важни договорки. Най-добрите месеци на тези хора са март, юли, септември, декември, в които ще имат възможност да осъществят по- добре плановете си.     число ще преживеят година на редуване и смяна на събитията и действия в бизнеса. В общ план годината е добра с изключение на месец август. В личен и работен план малко по-слаба от 2019 г. Най-силни периоди за бизнес и действие са януари, март, октомври, декември. През останалото време тази група хора  ще страда от липса на концентрация в целите и съзнанието им ще бъде разпиляно.     число имат една идея по-раздвижена година и сякаш ще загърбят тенденциите, че на тях нищо не им се случва и в работата, и в личния живот. Започват годината с добър аспект в личен план и семейството, материални придобивки и трайни капиталовложения. Най-добри месеци са януари, май, юни, октомври. Започване на нова работа или бизнес през март или декември.     число имат да преживеят по-спокойна година от 2019-а в работен план. Въпреки желанията и надеждите няма да имат възможност за реализация докрай. Ще се наложи да вземат решения и да действат спрямо ситуацията. Най-силни месеци с възможност за промяна в работата и извоюване на позиции са януари и октомври. Пътувания в чужбина ги очакват през август, смяна на жилище и обзавеждане в случай на нужда през декември. Май е добър за почивка и релакс, юни е критичен със знак за повишено внимание, спазване на правила и норми, за да се избегнат санкции.     число ще преживеят хубава активна година с възможност за ново начало, старт и промяна на семейния статус. Нямат месеци на изпитания. Януари, март и декември са най-силните им месеци през годината. Подходящи за добър бизнес, ново начало, новости, обновление и намиране на вярно решение.     число ще имат слаба година в сравнение с 2019-а. Започват годината активно с акцент върху партньорствата и взаимоотношенията с хората. Най-силен и красив ще бъде месец май с възможност за приятни преживявания, творчество и красота. През останалото време от годината ще се наложи да упражнят личната си воля, за да предизвикат положително случване. Възможности за купуване на кола, техника, имот през юни. Слаби  месеци април и август.     ще имат слаба година без добри възможности за професионална реализация. Критични месеци са февруари, април, юли, август, ноември.     започват с  добро начало и завършват с добър край 2020 г.  Въпреки това новата година е подходящ момент за промяна на работата и започване на нов бизнес. Най-силни месеци за  инвестиция в недвижимо имущество и решаване на семейни въпроси са януари и октомври.  Март е силен социален месец за успех при пътуване на къс път. Август е за новости и ново обновление.     имат слаб старт и край на годината. Критични месеци януари и октомври. През  останалите месеци ще преживяват същото както родените на 7, 25 число.    започват годината с ограничени възможности, но след края на февруари нещата ще потръгнат. Най-силният месец през годината им е май, в който могат да плануват важни бизнес дела. Останалата част от годината ще протече забавено без добри възможности за осъществяване на желаното. Критични месеци - март, юни и ноември. В този период не се препоръчват рискови сделки, дейности и хобита.    преживяват слаба и пасивна година. Животът сякаш преминава покрай тях. Съдбата не им предлага големи изпитания, но не ги награждава и с големи възможности. Най-силни месеци - януари и октомври. Подходящ период за купуване на кола и техника - през декември. Останалите месеци ще са пасивни с лутане и търсене на вярното решение. Профилактика на здраве се препоръчва през месец септември.     ", "date": "2019.12.27", "title": "Късметлии са родените на 1, 10, 19 от всеки месец"}
{"url": "http://epicenter.bg/article/Borisov-sabira-ministrite-na-izvanredno-zasedanie/202427/2/0", "text": "Премиерът Бойко Борисов свика днес извънредно заседание на Министерския съвет. Срещата на \"Дондуков\" 2 ще започне в 9 ч.  Като първа точка в дневния ред е предвидено обсъждането и приемането на Годишен доклад за състоянието и развитието на научните изследвания в научните организации и висшите училища за периода 2017-2018 г. Втора точка включва одобрявянето на частна болница в София за университетска. Предвижда се и да бъдат обсъдени и промени в бюджета на Министерството на здравеопазването във връзка с увеличаване капитала на търговско дружество. Ще се обсъдят и промени в закона за лекарствените продукти в хуманната медицина.    Интересна точка е тази, свързана с разходите за командировки в страната на зам.-министър председателите, министрите и органите към МС за третото тримесечие.    Очаква се премиерът Бойко Борисов да направи коментар и за случващото се в Перник. Заедно с няколко министри той обсъди ситуацията в почивните дни. Отиде и на място, за да разговаря със специалисти на какво се дължи безводието в Перник, което се задълбочава.", "date": "2019.12.27", "title": "Борисов събира министрите на извънредно заседание"}
{"url": "http://epicenter.bg/article/Rumen-Radev-shte-udostoi-voennosluzheshti-s-visshi-voenni-zvaniya/202428/2/0", "text": "От 10.30 часа президентът и върховен главнокомандващ Въоръжените сили Румен Радев ще удостои военнослужещи с висши военни звания на церемония в Гербовата зала на „Дондуков“ 2. Това съобщиха от прессекретариата на държавния глава.    Със свой указ президентът назначава полковник Юлиян Радойски на длъжността началник на Висше военновъздушно училище „Георги Бенковски“ и ще го удостои с офицерско звание „бригаден генерал“.    Държавният глава освобождава от длъжността командир на „68 бригада „Специални сили“ бригаден генерал Явор Матеев и го назначава на длъжността командир на „Съвместното командване на специалните операции“. Президентът ще го удостои с висше офицерско звание „генерал-майор“.  ", "date": "2019.12.27", "title": "Румен Радев ще удостои военнослужещи с висши военни звания"}
{"url": "http://epicenter.bg/article/Stefanovden-e-/202429/2/0", "text": "На третия ден след Рождество, 27 декември, православната църква почита паметта на първия християнски мъченик – Свети Стефан. Името на светеца е старогръцко (stefanos - венец), затова някои изследователи считат, че е от еврейската диаспора, но според други името е старогръцки превод на арамейското Kelil (kelila – венец, корона).   Тази теза се основава на преданието, според което при откриването на мощите на светеца в гроба е намерена плоча, на която е изписано името Келил. Именно този факт кара мнозина изследователи да считат, че това е рожденото име на светеца.   Кой е Свети Стефан? Свети Стефан е един от учениците на Исус, и Църквата го счита за първия мъченик, жертвал живота си в името на християнската вяра. Именно поради това е наричан Първомъченик. Той бил сред първите разпространители на християнското учение в Палестина. В резултат на все по-нарастващия брой последователи на християнството юдеите усетили заплаха от страна на проповедника и настроили множеството срещу него. Свети Стефан бил осъден на смърт от старейшините, поради клеветата на юдеите, че скверни Бога и Мойсеевия закон. Богоизбраният дякон загинал под ударите на връхлитащите от разярената тълпа камъни по него. Според преданието, преди последното си издихание, той коленичил и с поглед, отправен към небето, изрекъл думите: \"Господи, не им зачитай този грях\".   - Според народните вярвания Стефановден заключва цикъла на отминаващата година и отваря пътя на новата. Както казахме вече, в превод от старогръцки език Стефан означава \"венец\" и именно тази символика е една от основните причини празникът да се приема като    - Младите семейства отиват на гости на кумовете си или на по-възрастни роднини.   - В някои краища на страната ни със Стефановден се свързва и празникът Ладуване, наричан още “топене на пръстени“ или дайлада. Гадае се за женитба и се пее. Вечeрта срещу празника неомъжените жени потапят китки цветя, привързани с пръстен или друг личен предмет, в чист бял бакър пълен с \"мълчана вода\", донесена от извора. Покриват го с червена или бяла кърпа и го оставят да пренощува под трендафил или овощно дръвче. Сутринта на празника една от момите, облечена като булка, изважда пръстените и китките, а останалите припяват: \"Ой ладо, ладо, момиче младо\" – думи, с които наричат за скорошна сватба и щастлив брак. - В други краища на страната девойките поставят ечемик под възглавниците си и вярват, че мъжа, който сънуват същата нощ, ще бъде техният бъдещ съпруг.   - Според народните предания от Стефановден се поставя началото на т.нар. от народа \"мръсни дни\", които свършват на Богоявление. През този период хората се пазят от злите сили. Не трябва да се излиза през ноща, а жените стриктно спазват редица обичаи, за да предпазят домовете си от зло.   - Стопанката на къщата става рано призори, за да приготви традиционните за Стефановден месни ястия – свинско с кисело зеле или месни зелеви сарми, прясно изпечен обреден хляб и баница с месо.    ", "date": "2019.12.27", "title": "Стефановден е! Венец на старата година и ден за равносметка"}
{"url": "http://epicenter.bg/article/Balgari-v-Istanbul-praznuvat-patronniya-praznik-na-Zhelyaznata-tsarkva/202430/2/0", "text": "В Истанбул днес ще бъде отпразнуван патронният празник на уникалната българска Желязна църква \"Свети Стефан\" на брега на Златния рог.    По инициатива на църковното настоятелство на българската общност в Истанбул, наричани още Цариградски българи, сутринта ще бъде изнесена служба, с която се почита паметта на Свети Стефан - един от седмината ученици на Исус Христос. Литургията ще бъде отслужена от свещеници начело с Негово Високопреосвещенство Русенския митрополит Наум, свещеника на българските църкви в Истанбул Ангел Велков и др.  Службата се очаква да бъде почетена от общността на т. н. цариградски българи, от представителите на дипломатическата мисия на България в мегаполиса, както и от туристи, пристигнали специално за Стефановден, който е сред най-популярните именни дни на българите.   Запазването и възстановяването на храма обаче стана възможно благодарение на мащабната реставрация, която бе извършена в продължение на седем години от турската страна, която вложи около 3 милиона евро и оказа съдействие на българската държава.    На 7 януари 2018 г. реставрираната Желязна църква бе открита отново с тържествена церемония, на която присъстваха министър-председателят на България Бойко Борисов и турският президент Реджеп Тайип Ердоган.    Две години след реставрацията Желязната църква се превърна в един от най-посещаваните обекти в Истанбул от хора от всички краища на света. Специалисти я оценяват като най-красивата православна църква в Турция.  Освен ритуали, в църквата се организират изложби и концерти, с което тя се превърна в средище на духовна и културна дейност на българите в мегаполиса, в която се включват и много местни хора.    Желязната църква \"Свети Стефан\" е гордостта не само на истанбулските българи, но и на всички българи по света. ", "date": "2019.12.27", "title": "Българи в Истанбул празнуват патронния празник на Желязната църква"}
{"url": "http://epicenter.bg/article/Letishte-Sofiya-shte-posreshtne-7-milionniya-si-patnik/202431/2/0", "text": "Летище София ще посрещне днес 7-милионния си пътник.  Церемонията ще се състои в обществената зала на Терминал 2.   Празникът на Летище София ще бъде отбелязан под музикалния съпровод на солисти от Оркестъра за народна музика на БНР с ръководител Димитър Христов и деца от танцово-фолклорен състав.", "date": "2019.12.27", "title": "Летище София ще посрещне 7-милионния си пътник"}
{"url": "http://epicenter.bg/article/Nahluva-studen-vazduh/202433/2/0", "text": "Днес облачността ще бъде променлива, след обяд по-често значителна, но само на отделни места ще превали слаб дъжд, в планинските райони – слаб сняг. Ще продължи да духа слаб до умерен вятър от запад-северозапад и с него ще нахлува студен въздух. Максималните температури ще са между 2° и 7°.    Атмосферното налягане е близко до средното за месеца.    Преди обяд по Черноморието ще има разкъсана облачност, на много места – до предимно слънчево. След обяд облачността ще е значителна, но ще остане почти без валежи. Ще духа до умерен северозападен вятър. Максималните температури ще са 7° - 8°, температурата на морската вода е 11° - 12°. Вълнението на морето ще е около 1 бал.    В планините облачността ще е променлива, често значителна, но само на отделни места ще превали слаб сняг. Ще духа умерен, по високите и открити части – силен вятър от запад-северозапад. Максималната температура на височина 1200 метра ще е около минус 2°, на 2000 метра – около минус 8°.", "date": "2019.12.27", "title": "Нахлува студен въздух"}
{"url": "http://epicenter.bg/article/Emil-Karanikolov/202435/2/0", "text": "В момента правим безумни неща, за да се разреши проблемът в Перник. Правим огромни дупки, отвсякъде тече. От днес започваме съвсем радикални действия. Това обяви министърът на икономиката Емил Караниколов.    Той беше категоричен, че местното ВиК не си е свършило работата. ВиК не могат да представят дори схема на инфраструктурата.    \"Това е инфраструктура, която не е ремонтирана от самото изграждане. Отваряме дупки, шахти, оказва се, че ВиК нямат материали за ремонт. Идват хора, експерти, но положението е изключително тежко\", заяви той пред Нова телевизия.    Емил Караниколов съобщи, че решението е изцяло подмяна на тръбите. Сега се губят 90 л/сек. вода. Предстои да се видят анализите на експертите. Трябва да се съгласува всичко и с Басейнова дирекция. По думите на министъра проблемът с водата в Перник не е само канализацията, а цялата система и идва поще от водопотока от яз Студена.    \"Пречиствателната станция не е довършена или поне не е проектирана както трябва. И се губят много количества вода\", обясни още Караниколов.    На въпрос за кражба на питейна вода, той каза, че няма доказателства за това. Стана ясно, че подобна кражба може да бъде трудно доказуемо. И разкри, че перничани много говорят за това, че предприятието \"Стомана\" използва вода нерегламентирано, но никой не казва директно това. Емил Караниколов определи това като \"легенди\".    Министърът на икономиката призна, че на перничани е било причинено огромно неудобство. Той изказа песимизъм, че всичко може да се реши бързо. Подчерта, че е важно всичко да се започне отначало, отколкото да се пусне водата на Перник и наново да се спира.", "date": "2019.12.27", "title": "Емил Караниколов: В Перник отвсякъде тече! Губят се 90 л/сек. вода. Правим невъзможното!"}
{"url": "http://epicenter.bg/article/Krasimir-Karakachanov--Ako-kato-natsiya-nyamame-kauza--nyamame-shans/202437/2/0", "text": "През тази година се случи най-важното събитие - сключи се договор за нови изтребители. Това заяви вицепремиерът и министър на отбраната Красимир Каракачанов, в сутрешния блок на БНТ.    \"Няма авиационна платформа, за която да не са заделени средства през 2019 г. Знаете проблема - пилоти има, но имаха по-малко летателни часове, необходими за подготовка\", каза вицепремиерът.    По думите на Каракачанов, ако като нация нямаме кауза, нямаме шанс.    Той заяви, че в МО тази година е приключила първата част от кампанията \"Бъди войник\".    \"Армията се върна там, откъдето я изгониха преди 11-12 години. Показахме на хората, че да служиш в армията е достойно, вече не е лошо платено. Заплатите три поредни години ги увеличаваме, надявам се, че 2021 г. отново ще ги увеличим. Тази година за пръв път повече хора са постъпили в армията, отколкото са напуснали\", каза вицепремиерът.    \"Армията ще охранява границата, докато се наложи. Имаме готовност да изпратим няколко хиляди души и техника, както сме го правили. Ако тръгнат големи маси, сме готови с използването на много по-големи контингенти от армията\", каза той.    \"Казах на Джамбазки, че ще си носи последствията от това, което е направил. Немалко хора си позволяват да се веселят и качват в колата, но трябва да си носят последствията. Проверих какво е било поведението му - не е използвал евродепутатските си карти, документи. Държал се е прилично. Той е един млад човек и един от най-активните в европарламента\", каза Каракачанов за заловения да кара пиян на 7 декември евродепутат Ангел Джамбазки.   ", "date": "2019.12.27", "title": "Красимир Каракачанов: Ако като нация нямаме кауза, нямаме шанс!"}
{"url": "http://epicenter.bg/article/Ombudsmanat-preporachva--Minimalnata-pensiya-da-ne-e-pod-liniyata-na-bednost-/202438/2/0", "text": "Омбудсманът Диана Ковачева изпрати писмо до министъра на труда и социалната политика Деница Сачева и до управителя на НОИ Ивайло Иванов с препоръка да се потърси правен механизъм, който да направи възможно актуализирането на най-ниската пенсия за осигурителен стаж и възраст, така че тя да не е под линията на бедност. Това съобщиха от пресцентъра на Омбудсмана на Република България.   „По данни на Националния осигурителен институт към момента размерът на минималната пенсия за осигурителен стаж и възраст е 219, 43 лв., при линия на бедността за тази година от 348 лева. От 1 януари 2020 г. линията на бедност ще бъде 363 лева, а от 1 юли 2020 г. минималният размер на пенсията за осигурителен стаж и възраст ще се повиши на 250 лв.“, пише в становището си омбудсманът. Повод за писмото на доц. Ковачева са стотиците жалби, както и петиция от 1 800 души до институцията на обществения защитник, в която граждани се оплакват именно от факта, че и с очакваното индексиране на пенсиите от м. юли 2020 година от 6,7 на сто, предвид ръста на цените и инфлацията, техните доходи ще бъдат под линията на бедността, а полученото увеличение, те определят като крайно недостатъчно за реално подобряване на жизнения им стандарт. „Предвид очакванията от страна на възрастните хора към компетентните държавни институции, за предприемане на действия, които да им осигурят доходи за достойно съществуване, се обръщам към Вас с препоръката да се потърси правен механизъм, който да направи възможно актуализирането на пенсиите до нива, които да им гарантират достоен живот и да ги изведат от групата на хората, живеещи под прага на бедност. С надежда за лична ангажираност, на представляваните от Вас институции, очаквам да бъда информирана в разумен срок за вижданията Ви и действията, които ще предприемете за решаването на изложените проблеми“, завършва омбудсманът.  ", "date": "2019.12.27", "title": "Омбудсманът препоръчва: Минималната пенсия да не е под линията на бедност!"}
{"url": "http://epicenter.bg/article/MVnR--Nyama-danni-za-postradali-balgari-pri-samoletnata-katastrofa-v-Kazahstan/202439/2/0", "text": "Към този момент няма данни за пострадали българи при самолетната катастрофа в Казахстан, довела до множество жертви и ранени. Българското посолство в Казахстан е в постоянен контакт с местните власти и в готовност да окаже съдействие при необходимост. Това съобщиха от пресцентъра на МВнР. Пътническият самолет със 100 души на борда катастрофира рано тази сутрин при опит да излети от Алмати за столицата Нур-Султан. Машината се е ударила в бетонна стена на края на пистата на летището и се е разбила в сграда. Работата на спасителните екипи продължава.    ", "date": "2019.12.27", "title": "МВнР: Няма данни за пострадали българи при самолетната катастрофа в Казахстан"}
{"url": "http://epicenter.bg/article/D-r-Kunchev--Esherihiya-koli-veche-ne-zaplashva-pernichani/202440/2/0", "text": "Перник не е заплашен от епидемия от ешерихия коли. Това успокои д-р Ангел Кунчев - главен държавен здравен инспектор. Към момента има само трима души, които се намират в инфекциозно отделения, чието здраво обаче е вън от опасност.    Д-р Кунчев заяви пред Нова телевизия, че рискът от инфекция е сведен до минимум. За щастие проблемът е бил хванат на време. Още на 23 декември водата е била спряна за ползване, а населението предупредено да не пие и да не се къпе с вода от чешмата.  Д-р Кунчев заяви, че най-вероятно има смесване на питейна вода с такава от канализацията. Това означава, че някой не си е свършил добре работата и не е спазил необходимите правила.    Междувременно специалистът по инфекциозни заболявания каза, че към момента не може да се говори за грипна епидемия. Има регистрирани два отделни случая само. Очакванията са броят за болните да се увеличи след втората седмица на януари месец догодина. В Европа положителните случаи на грип са над 10%.    \"В началото на грипния подем сме. През втората седмица на януари заболяемостта може да се засили\", заяви д-р Кунчев.  ", "date": "2019.12.27", "title": "Д-р Кунчев: Ешерихия коли вече не заплашва перничани"}
{"url": "http://epicenter.bg/article/Dnes-dostavyat-nad-110-tona-butilirana-piteyna-voda-v-Pernik/202442/2/0", "text": "Освен доставянето на питейна вода в Перник, е необходимо доставянето на вода за санитарно-битовите нужди, за да не се допусне разпространението на зараза. Това заяви в Сутрешния блок на БНТ Николай Николов, директор на ГД \"Пожарна безопасност и защита на населението\". Днес до обяд се очакват още 110-115 тона бутилирана питейна вода, каза още Николов.   Той разясни какви са неотложните мерки, които се предприемат в Перник:   \" На първо място - пречиствателната станция, да бъде осигурена нейната функционалност. На второ място - повече вода в чашата на язовир \"Студена\". Това може да стане по 3 начина - освен Владайския канал, който вече доставя допълнителни количества вода, да се възстанови Палакарийския канал - изключително много се възлага на тези дейности. И накрая - да се реализира т.нар. план \"Русев\" - черпене на вода от карстови пещери.\"  Николай Николов заяви, че затруднения ще има месеци напред. Крайният резултат ще се почувства след година и половина - две, прогнозира той.  ", "date": "2019.12.27", "title": "Николай Николов: Днес доставят над 110 тона бутилирана питейна вода в Перник"}
{"url": "http://epicenter.bg/article/Upravnikat-na-Notr-Dam--Katedralata-mozhe-da-se-sruti-napalno/202432/7/0", "text": "Много вероятно е катедралата Нотр Дам да се срути напълно. Самите реставрационни работи ще започнат не по-рано от 2021 година.    Управникът на катедралата Нотр Дам говори за тъжните перспективи на архитектурния паметник. Според него храмът все още е толкова крехък, че е голяма вероятността да не може да се запази. Това съобщи Асошиейтед прес.    Монсеньорът Патрик Шовет предполага, че възстановителните работи няма да започнат преди 2021 година. А околността, в която сега стои катедралата, представлява сериозна заплаха за арките на готическия паметник.    „Днес можем да кажем, че има 50 процента вероятност катедралата да оцелее. Има и 50-процентов шанс скелето да падне върху трите си арки, така че, както знаете, сградата все още е много крехка ”, обяснява игуменът.", "date": "2019.12.27", "title": "Управникът на Нотр Дам: Катедралата може да се срути напълно"}
{"url": "http://epicenter.bg/article/Ukrayna-poluchava-ot-SASht-vtora-partida-protivotankovi-raketni-sistemi-Javelin/202436/7/0", "text": "Украйна се договори със САЩ за доставка на втора партида на противотанкови ракетни системи Javelin. Това съобщи заместник-министърът на отбраната на Украйна Анатолий Петренко, предава ТАСС.    „Министерството на отбраната подписа договор за доставка на втора партида противотанкови ракетни системи Javelin“, каза той.    Говорейки за доставките на оръжия от чужбина, Петренко информира, че през 2019 г. Киев е реализирал два договора с правителството на САЩ по програма за чуждестранни военни продажби, единият договор - с НАТО за поддръжка и доставка.    Заместник-министърът каза още, че въоръжените сили на Украйна през тази година са придобили значително количество въоръжения от различен тип.  ", "date": "2019.12.27", "title": "Украйна получава от САЩ втора партида противотанкови ракетни системи Javelin"}
{"url": "http://epicenter.bg/article/Deputati-se-biha-v-parlamenta-na-Cherna-gora/202443/7/0", "text": "Сблъсъци избухнаха в парламента на Черна гора, след като беше направен опит да бъде гласуван законопроект за религиозните общности и собствеността им. Това съобщи БНТ. Депутати от управляващата коалиция и опозиционното движение Демократичен фронт се сбиха, след като от опозицията опитали да попречат да се гласува законопроектът. Причината - според тях е насочен против Сръбската православна църква в Черна гора. Напрежението се покачило още, когато охраната направила опит да изведе част от буйстващите депутати. Твърди се, че всички членове на Демократичен фронт са арестувани, а лидерът им е леко ранен. Законът за вероизповеданията стана повод и за протести по улиците на Подгорица.    ", "date": "2019.12.27", "title": "Депутати се биха в парламента на Черна гора"}
{"url": "http://epicenter.bg/article/Frans-Timermans--Velikobritaniya-vinagi-shte-bade-prieta-s-gotovnost-obratno-v-ES/202446/7/0", "text": "Великобритания винаги ще бъде приета с готовност обратно в Европейския съюз след Брекзит, заяви заместник-председателят на Европейската комисия Франс Тимерманс, пише лондонското издание The Independent, цитирано от Агенция \"Фокус\". В свое коледно послание до Великобритания, Тимерманс призна, че по време на преговорите за Брекзит са били нанесени „много ненужни щети“ и на двете страни, и добави, че очаква това да продължи. Неговото изказване идва с оглед на подготовката на премиера на Великобритания Борис Джонсън да изведе страната от Общността на 31 януари, след като спечели убедителна победа в изборите от 12 декември.   Малко преди депутатите да напуснат Камарата на общините за коледна почивка, премиерът гласува успешно своята сделка за Брекзит в парламента с огромно мнозинство, което проправи път за продължаването на процедурите по напускането на ЕС. Очаква се преговорите за бъдещите взаимоотношения между Лондон и Брюксел да започнат възможно най-скоро, по възможност през януари, когато и двете страни ще се опитат да подпишат търговско споразумение преди да изтече посочения от Джонсън краен срок от декември 2020 г. Тимерманс, в свое съобщение до британската преса, написа, че решението за Брекзит е „разбило сърцето“ му, но добави, че го уважава. „Уважавам това решение. Вие имахте разногласия за него, както винаги сте имали такива и за (членството си) в ЕС“. „Надявах се да останете с това мислене, то ви служи добре и ви пази в добра форма. Нужно ли беше да форсирате (Брекзит)? Ни най-малко. Но вие го направихте. И тъжното е, че виждам, че това ви наранява. Защото разногласията все още ще са там, дори след като напуснете. В процеса толкова много ненужни щети ви бяха причинени, както и на нас. И се страхувам, че ще има и още“, пише той. „Ако трябва да съм честен, чувствах се много дълбоко наранен, когато решихте да напуснете. Три години по-късно съм просто тъжен, че член на нашето семейство иска да скъса връзките си с нас. Но в същото време се успокоявам с това, че семейните връзки не могат наистина да бъдат скъсани“. „Ние никъде няма да идем и вие винаги сте добре дошли обратно“, завърши той писмото си.", "date": "2019.12.27", "title": "Франс Тимерманс: Великобритания винаги ще бъде приета с готовност обратно в ЕС"}
{"url": "http://epicenter.bg/article/Italiya-otchita-90---spad-na-imigrantite-ot-Afrika/202449/7/0", "text": "Вътрешното министерство на Италия подготвя годишен отчет относно имиграционния поток към страната, съобщава БНР.   Според предварителната информация той е намалял с 90% от 2017-а година до сега. Окончателните данни  ще бъдат обявени с настъпването на новата година, но по предварителна информация в Италия през тази година са пристигнали по море 11 439 имигранти или с над 50% по-малко от 2018-а година.    В сравнение с година преди това статистиката сочи намаляване на имиграционния поток с над 90%. Също в сравнение с 2017-а броят на малолетните без придружители е намалял с 14 хиляди и за тази година те са 1618 души. Най-много имигранти през тази година – над 2500 души, са от Тунис, следвани от пакистанци и тези от Кот Д`Ивоар. Най-малко са от Гвинея и Алжир.   През последните  дни специалните служби от област Тоскана разбиха канал за нелегална имиграция от Шри Ланка и Бенгалия по трасето Румъния-Унгария-Италия. Пристигали като туристи, после превозвани в камиони с брезентово покритие, те влизали в Италия през граничните зони на Тренто и Гориция.   Цената на пътуването от началната точка до крайната дестинация възлиза общо на над 10 000 евро. Задържани са шестима граждани на Шри Ланка и трима румънци.  ", "date": "2019.12.27", "title": "Италия отчита 90 % спад на имигрантите от Африка"}
{"url": "http://epicenter.bg/article/Netanyahu-obyavi--quot-golyama-pobeda-quot--v-izborite-za-lider-na-partiyata-mu/202450/7/0", "text": "Израелският премиер Бенямин Нетаняху най-вероятно ще запази лидерския пост в своята дясна партия Ликуд, съобщава БНР.   Това показва екзитпол след проведените вчера вътрешнопартийни избори. Според предварителното проучване, цитирано от Би Би Си, Нетаняху е спечелил 70 процента одобрение при гласували 49 процента от членовете на \"Ликуд\".   В \"Туитър\" израелският премиер обяви \"голяма победа\" над претендента Гидеон Саар и благодари за подкрепата. Официалните резултати ще бъдат обявени по-късно тази сутрин.  Според Саар, който е бивш образователен и вътрешен министър, партия \"Ликуд\" се нуждае от ново начало. Претендентът смята, че ако 70-годишният Нетаняху остане начело на партията, тя едва ли ще спечели насрочените за 2 март парламентарни избори, третите в Израел за по-малко от година. На предишните два вота \"Ликуд\" не можа да спечели необходимото мнозинство, което да подкрепи нов кабинет на Бенямин Нетаняху.", "date": "2019.12.27", "title": "Нетаняху обяви \"голяма победа\" в изборите за лидер на партията му"}
{"url": "http://epicenter.bg/article/Pyasachna-burya-pogalna-arzhentinskiya-grad-Mendosa--VIDEO--/202451/7/0", "text": "Аржентинският град Мендоса беше погълнат от мощна пясъчна буря.    В социалните мрежи бяха качени зрелищни кадри от стихията, причина за която е сухият вятър по източните склонове на Андите.    Вятърът често носи пясък, който се издига на стотици метри в небето.  ", "date": "2019.12.27", "title": "Пясъчна буря погълна аржентинския град Мендоса (ВИДЕО) "}
{"url": "http://epicenter.bg/article/V-Pripyat-ukrasiha-koledna-elha-za-parvi-pat-sled-avariyata/202453/7/0", "text": "Новогодишна елха бе украсена в центъра на изоставения град Припят за първи път след аварията в атомната електроцентрала в Чернобил, съобщи украинският телевизионен канал ЗИК, цитиран от dir.bg. \" \", предава кореспондентът на телевизията от града-призрак. Бивши жители на града са украсили дървото с новогодишни играчки и свои снимки от детството.   Най-голямата ядрена катастрофа в историята на човечеството - избухването на четвърти реактор на съветския АЕЦ Чернобил, стана на 26 април 1986 г. Будните хора в Припят виждат ярко сияние над 4-ти реактор. Те стават първите свидетели на катастрофата.  Градът е построен специално, за да обслужва Чернобилската АЕЦ. През 1986г. в него живеят около 50 000 жители.    След аварията над 100 000 души напускат родните си места, а около Припят е формирана широка зона, забранена за достъп. Засегнати са териториите на няколко държави - Русия, Украйна и Беларус. Общата площ на радиационно замърсяване в Беларус възлиза на около 46 500 квадратни километра (23% от общата площ). В Украйна - 50 000 квадратни километра в 12 региона. Според данни на Украинското министерство общият брой на \"ликвидатори\", участвали в справянето с последствията от аварията, достига 650 000 души. От тях около 25 000 са починали под 40 година възраст, а 200 000 са обявени за инвалиди.   Противно на разпространеното мнение обаче, докато в Припят не живее никой, в Чернобил все още живеят около 500 човека, като на улиците и в сградите нивата на радиация са сходни с тези в София, заради направеното почистване. В днешно време хиляди работници обитават града и околностите му непостоянно (до 14 дни максимум), докато текат строителните работи по новия саркофаг на реактора.      ", "date": "2019.12.27", "title": "В Припят украсиха коледна елха за първи път след аварията"}
{"url": "http://epicenter.bg/article/Ispanskite-polititsi-sas-smeseni-reaktsii-ot-kolednata-rech-na-kral-Felipe-VI/202458/7/0", "text": "Испанските политици от всичи партии реагираха на коледната реч на крал Фелипе VI, която беше излъчена на 24 декември и беше посветена на предизвикателствата, пред които страната е изправена в момента, пише мадридския вестник El Pais, цитиран от Агенция \"Фокус\". „Липсата на работни места – особено за младите хора – и финансовите трудности на много семейства, и особено на тези в риск, продължават да са главното предизвикателство пред нашата страна“, заяви монархът в своята 12-минутна коледна реч, в която той наблегна също така и на промените в климата. Фелипе VI добави също така, че Испания е изправена и пред „други сериозни проблеми“, включително „загубата на доверие в институциите и разбира се Каталуния“, където на този етап все още тече борба за независимост, която раздели североизточния испански автономен регион. В своя завоалирана препратка към кризата в Каталуния, монархът приветства усилията на страната и „нейното желание да разбере и интегрира нашите различия с уважение към Конституцията, която разпознава нашето териториално разнообразие и пази единството, което ни дава сила“. Кралят призова за мирно съжителство на всички в Испания във време на продължаващо напрежение в региона на Каталуния, който беше разтърсен от бурни протести, в които се стигна и до насилие. Това беше продиктувано от решението на Върховния съд в страната да осъди на дълги години затвор сепаратистките лидери на Каталуния, заради участието им в организирането на референдума за независимост на автономния регион през 2017 г. Посланието за мир и съжителство на краля предизвика смесени реакции сред испанските политици. Лявата партия „Унидас Подемос“ приветства речта на краля и мекият тон по въпроса за Каталуния. „Снощи, ние видяхме ръководителя на държавата отчасти да променя (тона си), да е умерен в своите думи и да показва добро политическо мислене“, заявиха от партията. През 2017 г. крал Фелипе VI отправи по-твърдо послание, малко след началото на каталунската криза и беше критикуван от някои политически сили за това, което те сметнаха за прекалено твърдолинейна реторика. Депутатът от Социалистическата партия на Испания Кристина Нарбона също подкрепи краля и думите му, като според нея в речта си той е „разпознал предизвикателствата и препятствията“ пред страната, като неравенството между половете и климатичните промени. В свое съобщение в социалната мрежа „Туитър“ тя заяви, че испанския народ е „в състояние да се справи заедно“ с тези трудности. Консервативната Испанска народна партия (ИНП), дясно-центристката „Сиудаданос“ и радикалите от „Вокс“ също приветстваха речта на краля. Лидерът на ИНП Пабло Касадо зави, че кралят е „защитил силата на конституцията и единството на Испания“ в речта си. От своя страна лидерът на „Вокс“ Сантяго Абаскал повтори призива на монарха за единството на страната, а Инес Аримадес от „Сиудаданос“ описа речта като „търпелива и добре подготвена“. Но каталунските и баските партии не приеха толкова добре думите на Фелипе VI. Каталунските политици, застъпващи се за независимост от Мадрид критикуваха краля за това, че е нарекъл автономния регион „сериозен проблем“. „Каталуния не е проблема. Държавата, която не знае как да даде добър политически и демократичен отговор е проблема. Притеснително е, че той вижда Каталуния като проблем“, каза Роджър Торент, говорител на каталунския регионален парламент. Премиерът на автономната област Куим Тора се съгласи, че проблемът всъщност е „Испания, европейска страна, която нарушава човешките права“ . Баските партии също изразиха критиките си към речта на краля. Айтор Естебан, говорител в парламента на Баската националистическа партия (БНП) заяви, че речта не е обърнала внимание на „нуждата от реформи“ в испанската конституция. Той добави, че монархът не е споменал изобщо баските в своята реч. Радикалната левица на баските също осъди речта, като те заявиха, че кралят „умишлено е забравил, че има милиони мъже и жени, които искат да решат политическите проблеми, като разширят демокрацията“ в страната.", "date": "2019.12.27", "title": "Испанските политици със смесени реакции от коледната реч на крал Фелипе VI"}
{"url": "http://epicenter.bg/article/TASS--Prichinata-za-katastrofata-na-kazahstanskiya-samolet-e-tehnicheska-neizpravnost-/202463/7/0", "text": "Грешка на пилота или техническа неизправност се считат за причините за катастрофата на самолета на авиокомпанията „Бек еър“ край град Алмати. Това съобщи на пресконференция вицепремиерът на Казахстан Роман Скляр, предава Агениция \"Фокус\". „Според предварителната версия (…) два пъти самолетът е докоснал с опашката си част от пистата. Това или е грешка на пилота или е техническа причина“, заяви Скляр. Според информацията самолетът е катастрофирал при излитането. На мястото на катастрофата са намерени записите от полета, каза Скляр. \"Спасителните операции на местопроизшествието продължават. Продължава и разследването (за причините на катастрофата). Намерени са записващите устройства на борда и се проучват\", каза още Скляр. Според него, сега Комитетът за гражданска авиация и Службата за разследване на въздушни инциденти на Казахстан установяват обстоятелствата около експлоатацията на самолета, и дали е имало подобни произшествия с него и преди. \"Ще привлечем специалисти от Международния комитет по авиация. Те вече са информирани и записващите устройства ще бъдат дешифрирани с участието на тази международна организация\", заяви вицепремиерът. Скляр уточни, че състоянието на пистата на летището в Алмати по време на полета е било идеално. \"Пистата, както вече сме убедени, беше в перфектно състояние. Коефициентът на сцепление беше 0,5. Това напълно отговаря на всички критерии\", каза той.   Според пресслужбата на министерството на индустрията и инфраструктурното развитие на Казахстан, самолетът е изпълнявал полет от най-големия град на страната Алмати до столицата Нур Султан. При излитането е изгубил височина и се блъснал в бетонно ограждение, а след това и малка двуетажна постройка между населените пунктове Гулдала и Алмерек в Алматинска област. Не е имало пожар.   По последни данни броят на жертвите е 15. Здравните власти в Алмати съобщиха, че екипите на бърза помощ са транспортирали до медицинските учреждения в града 66 души, от тях са хоспитализирани 50. Според кмета на Алмати, цитиран от Ройтерс, най-малко 22-ма от тях са в критично състояние. На борда на самолета \"Фокер-100\", холандско производство, е имало 93-ма пътници и 5 души екипаж.   Президентът на Казахстан Касим-Жомарт Токаев обяви 28 декември за ден на траур заради катастрофата с пътническия самолет на авиокомпания \"Бек Еър\"край Алмати, съобщи във Фейсбук прессекретарят му Берик Уали, цитиран от ТАСС. Токаев обеща компенсации за семействата на жертвите и \"сурово наказание за виновните в съответствие със закона\".   \r\n   \r\n", "date": "2019.12.27", "title": "ТАСС: Причината за катастрофата край Алмати е техническа неизправност или пилотска грешка"}
{"url": "http://epicenter.bg/article/Tovaren-korab-se-blasna-v-brega-v-Istanbul--Bosforat-e-zatvoren--VIDEO-/202468/7/0", "text": "Товарен кораб се е блъснал в брега на истанбулския проток Босфора, предават световните агенции, цитирани от бТВ.  \r\n \r\n Става въпрос за плаващия под либерийски флаг кораб \"Songa Iridium\".    Вследствие на инцидента местните власти са затворили протока.  \r\n \r\n Няма съобщения за пострадали.  ", "date": "2019.12.27", "title": "Товарен кораб се блъсна в брега в Истанбул, Босфорът е затворен (ВИДЕО)"}
{"url": "http://epicenter.bg/article/Putin-razkaza-na-italianskiya-premier-za-sreshtata-na-varha-na--Normandskata-chetvorka-quot--/202473/7/97", "text": "Руският президент Владимир Путин проведе телефонен разговор с министър-председателя на Италия Джузепе Конте, пише вестник „Российская газета“, цитиран от \"Фокус\".    Лидерите обсъдиха ситуацията в Либия, като подчертаха необходимостта кризата да бъде разрешена по мирен начин. Изразена е и подкрепа за усилията на международната общност за насърчаване на диалога с посредничеството на ООН. Путин и Конте засегнаха и темата за ситуацията в Сирия.    Конте поиска да Путин да му разкаже за резултатите от срещата на върха на „Нормандската четворка\" в Париж.    „Беше подчертана необходимостта от последователно изпълнение на комплексните мерки на Минските споразумения и постигнатите в \"нормандски формат\" договорености за осигуряването на особения статут на Донбас“, уточнява пресслужбата на Кремъл.    Путин и Конте разгледаха ключови въпроси от двустранния дневен ред, като потвърдиха ангажимента за развитието на руско-италианското сътрудничество и се поздравиха по случай коледните и новогодишни празници.  ", "date": "2019.12.27", "title": "Путин разказа на италианския премиер за срещата на върха на „Нормандската четворка\" "}
{"url": "http://epicenter.bg/article/Ekaterina-Zaharieva-pred-ministrite--Poseshtenieto-na-papa-Frantsisk-be-klyuchovo-prez-godinata-/202444/2/0", "text": "Посещението на Папа Франциск у нас е може би най-ключовото събитие за страната ни. Това смята външният министър Екатерина Захариева, която обобщи работата на ведомството си за 2019 г.   Захариева докладва пред колегите си на правителственото заседание.   Светият отец пристигна в България през май месец. Той посети освен София и Раковски. Имаше лична среща с премиера Бойко Борисов. А освен неговото идване у нас, Екатерина Захариева изтъкна и като важно посещението на министър-председателя в САЩ. Борисов беше приет в Белия дом от президента на САЩ Доналд Тръмп.    \"От 9 г. нямаше посещение на български външен министър в Москва\", открои още Захарива и подчерта, че през март руският премиер Дмитрий Медведев е бил в България.  Външният министър наблегна на Брекзит. Тя посочи, че страната работи усърдно, за да бъдат нашите сънародници на Острова запознати с промените. В тази връзка тя спомена, че нови документи могат да се вадят по електронен път, а по пощата могат да се получават. Отпаднало изискването само МВнР да поставя т.нар. апостил. Това вече може да се прави и от областните дирекции.    \"130 000 български граждани живеещи във Великобритания имат вече статут за дългосрочно пребиваване\", каза още Захариева.    \"Това с Борис Джонсън го договорихме и той си удържа на думата\", вмъкна на свой ред премиерът Борисов.  ", "date": "2019.12.27", "title": "Захариева пред министрите: Посещението на папа Франциск и визитата в Москва - ключови през годината!"}
{"url": "http://epicenter.bg/article/Borisov-izpitva-ministrite-si-kakvo-sa-svarshili-prez-2019-g-/202447/2/0", "text": "Премиерът Бойко Борисов свика министрите на извънредно заседание на кабинета. Основната тема бе свършеното през отиващата си година.       Борисов даде по 3 минути на своите министри да обобщат направеното през 2019 г. и да кажат какво предстои за новата 2020 г. И в самото начало строго им заръча: \"До 3 минути за реклама!\" Самият той слушаше внимателно и допълваше казаното от членовете на кабинета, ако пропуснеха нещо.   Първа взе думата вицепремиерът и министър на външните работи Екатерина Захариева. След нея щафетата пое другият вицепремиер Томислав Дончев.   \"Важно постижение е последният доклад на ЕК, който препоръча отпадането на механизма за сътрудничество и проверка. Има и заключение и доклад на ЕК, който оценява усилията на България за реформа в съдебната система. Да не сме в Шенген е поради вътрешно-политически проблеми в някои страни\", каза министър Екатерина Захариева. \"И днес дежурните докладваха - нула, нула, нула натиск - и отвън, и отвътре\", допълни премиерът Борисов по въпроса с мигрантския натиск.    , на японския и руския премиери. Всичко това направило така, че всички да гледат към България. Захариева отбеляза и свършеното от МВнР във връзка с Брекзит. \"Говорихме с Борис Джонсън, удържа си на думата\", вметна Борисов, когато Захариева докладва, че 130 000 наши сънародници на Острова вече имат новия статут, който потвърждава правата им на европейски граждани след Брекзит.   \"  който взе думата след дипломат №1. \"Поредна година ние нямаме загубено европейско финансиране по програмите. 80% от ресурса е договорен\", похвали се той.    Тя трябвало да бъде разбрана не само от младото поколение, а и от всички останали граждани. По въпросите с демографската криза, която също е в нейния ресор, е свикана специална комисия, продължи с отчета Николова. \"Налице е икономически растеж, който връща младите хора у нас. През изминалата година над 16 000 българи са се завърнали, през 2017 г. - 13 000\", изтъкна тя.    отколкото са напуснали. Направени са ремонти на сгради и техника. „Керванът върви в правилната посока”, отбеляза Каракачанов. Според него това, което е станало през последната една година в армията не се е случвало през последните 30 години – нови изтребители, военно училище, заплати.    \"България с договора за новите самолети не само показа намерението си да се модернизира, но придоби най-модерният самолет на Балканите\", заяви той. Според Красимир Каракачанов друг успех са и по-високите заплати на военнослужещите. . \"Критики във военното дело ще има от онези, които не знаят дали сме в ЕС или Съветския съюз\", не се въздържа от коментар Каракачанов.   \"Единственото условие остава увеличение на капиталовите буфери на две от българските банки, към края на месец април очакваме и резултатите. Около 30% сива икономика през 2017 г., в момента е около 20%. Контрабандата на цигари е една от най-ниските в ЕС\", отчете Горанов. \"Най-ниската!\", веднага го поправи Борисов.   „Успешна година за българската икономика”, обобщи Горанов и повтори, че с 5% всяка година намалява сивата икономика.   Горанов отбеляза още, че безработицата в страната намалява, а минималната заплата ще нарастне спрямо края на 2014 г. с 80%.     „Гордеем се постигнатите резултати в борбата с телефонните измами. Тази година са намалели с 50% спрямо миналата”, похвали се министърът.  \"Гордеем се с постигнатите резултати в областта на телефонните измами. През последния месец имаме само три заявени, а през 2018 г. за същия период те са били 127\", посочи Маринов.   \"Това беше един сериозен бич за възрастните хора\", отбеляза премиерът и похвали вътрешното министерство за постигнатите резултати в борбата срещу телефонните измамници. „Предвижда се увеличение на нощния труд на полицаите. Като цяло можем да отчетем, че изминава сложна година”, каза Маринов.    Според него битовата престъпност продължава да намалява. Намаляват и убийствата, а разкриваемостта на престъпленията се увеличава. Маринов също отбеляза отчетения осезаем спад на контрабандата и търговията с цигари без бандерол.    \"  През 2019 г. беше разришен и обхватът на действие на системата за наблюдение по турската и сръбската граници. По отношение на корупцията МВР беше дадено като добър пример за справяне с корупцията в системата\", продължи доклада си Младен Маринов.   Борисов не пропусна да му нареди да следи ситуацията с водната криза в Перник.    които са важни за сектора, сред които е концесията на летище София. Желязков похвали успехите в областта на железопътната инфраструктура. Започнала реализацията на мащабни проекти, като удълбочаването на пристанището във Варна. \"Тази година беше трудна за БДЖ, но така ще е още няколко месеца. Няма недостиг на вагони, очакваме през следващата година 10 нови локомотива и минимум 16 нови мотриси. БДЖ и НКЖИ са без задължения от почти 10 години насам\", изтъкна Желязков.   ., а средната заплата през 2019 г., е достигнала до над 1100 лв. \"Коефициентът на безработица по данни на НСИ, е от 3,7%. Над 207 000 души, до ноември, са намерили работа чрез бюрата по труда\", посочи Сачева. Според нея, качеството на работната сила, остава основен приоритет и през следващата година.   .\"Започнаха сериозни реформи в областта на спорта. Най-важната част е лицензирането на всички спортни клубове и федерации. Това е част от борбата ни с клубовете фантоми\", изтъкна Кралев.   \"Това е много важно, защото всеки глас има тежест на конгресите, няма значение дали е ЦСКА или Хадук еди-кой си. Така е във футбола, така е и във волейбола. Много стриктни трябва да сте тук, Младен ако трябва да помага, за да се приключи това. Младене, включи се да помогнеш на спорта\", взе отношение Борисов по огромния проблем с клубовете-фантоми в спорта.    Тя изтъкна, че са започнали различни програми в повишаване квалификацията на учителите. Контролът за посещаване на училище е завишен, а в професионалното образование, приемът в инженерните специалности, е завишен.   \" . Знаеш ли на колко места имаме още салони, училището в Своге си е цяла зала там? Времето е малко, в отчетите могат влязат още много неща, пуснете си ги по сайтовете на министерствата, за да се добие представа какво се случва. Процент и схема - това ме дразни най-много. Две нови схеми ми звучи като... намерете му нова дума\", включи се Борисов.   \" . Тази година с 22 млн., не се вдигнаха винетките, няма проблеми с Рожен и то не е вече тема. Обяснете на хората, че това е резултат от нашата работа. Обяснете, защо го няма този проблем вече. Ти много се разпростря. След това може да си дадеш една пресконференция, там може да говориш един час. За първи път и БАН не протестира. Обикновено като правим бюджета, имаше черни знамена, разходки... не сме имали година без протести на БАН\", коментира още Бойко Борисов.   \"  отчете министърът на туризма Николина Ангелкова. \"Тези 20 млн. за Рудозем - Ксанти също са за туризма, за да могат нашите да ходят там, а техните да идват тук\", прекъсня я Борисов.   \"Страхотни археолози имаме, искам да работите активно да показваме археологията. Провадия, Петрич, Търговище... финансираме, уникални неща се откриват. С Боил Банов това го стиковайте, имаме уникални неща за показване\", посъветва премиерът.    Аз ще кажа, че министерството участва и съучаства като координатор успешно. Искам да отбележа, че за да бъде резултатен и ефективен този процес, тази година трите неща, с които се гордеем, са резултат кореспонденция с представителите на ЕК. Променихме закона за съдебната власт. Успяхме да отговорим правилно на неправилно поставен въпрос с отговорността на главния прокурор и тук основно беше вашият ангажимент да изпълним точно и стриктно препоръките на Венецианската комисия. Темата беше политически експлоатирана, но се справихме със ситуацията. Благодаря и за извънредното заседание на 7 декември\", каза министър Данаил Кирилов. \"Ние сме си изпълнили всичко в целия обем\", поправи го Борисов.   \"В момента се работи на трасе от 150 км.\", запозна колегите си Петкова.   \"В понеделник ще идем да го видим\", съобщи новина в аванс Борисов.    За януари 2020 г. успяхме да включим сделки за 100 млн. куб. м., включително и от САЩ. Успешно привърши и модернизацията на Пети блок в АЕЦ \"Козлодуй\", продължи с отчета си министър Петкова.    Пет от компаниите, които са световни лидери в областта на ядрената енергетика, са включени в краткия списък на желаещите да реализират проекта за Втора атомна централа в България.   \"За първи път ние сложихме пред нашите партньори - и в Брюксел, и във Вашингтон, че това е българският интерес и работим на пълни обороти, успяхме да го защитим. \"Южен поток\" беше спрян заради корупция Младене, не заради друго. Щяхме и него да го защитим. Строителството сега е с 1 млрд. по-евтино, ето къде я корупцията, има материален израз\", коментира Борисов.    защото модернизацията и качеството на водата, ще става по улеснена процедура и с европейски средства. Ключов елемент от работата на министерството е била борбата за по-чист въздух.    диви прасета и с 42 огнища на болестта. От тях само 8 са в големи производствени комплекси. Близо 70 млн. лв. са дадени за компенсации, за обезпаразителни и дезинфекционни действия. Благодаря на хората с лични стопанства, които изпълниха нашите препоръки и овладяхме болестта\", започна отчета си министърът на земеделието Десислава Танева.   И за да обясни сериозността на проблема с АЧС тя информира: \"В света са засегнати 51 страни, унищожените свине са над 6 милиона!\"   Танева допълни, че се чакат още 22 млн. евро съфинансиране от ЕК. \"9 млн. евро от тези 70 млн. бяха именно от ЕК\", съобщи Десислава Танева.        \"През 2019 г. отчитаме напредък по всички стратегически проекти - \"Европа\", \"Хемус\", \"Струма\". Довършването на \"Хемус\" е приоритет, правителството го доказа. Така 223 км. ще се изграждат от \"Хемус\", тя трябва да е готова до 2023 г.\", отчете тя. \"  \"Последното отчуждаване, влизате на \"Младост\", вкарвайте машини и да стигнете до \"Тракия\", че петък и неделя по Горубляне е ад. Зимата е мека, не спирайте със строителството. Същото е и с \"Европа\". Аз не ги проверявам, аз им се радвам, български са фирмите, български са строителите. Това ми е като психотерапия, ходя да се радвам, отивам да видя какво става. В която посока си тръгнеш, може да видиш как строят. Във всяка посока има как да си направим психотерапия, красива работа. Последен - пътят за Банкя\", посъветва я Борисов. , остават на място и се рушат, защото музеите се задъхвали от намереното. Тук премиерът благодари на археолозите към БАН за огромния им професионализъм. \"С два закона нови променяш осем стари\", обърна се Борисов съм здравния министър Кирил Ананиев. Той пък отчете, че годината е била трудна. На дневен били поставени грешките в менажирането на системата, а това е довело до протестите, които разтърсиха здравната система. \"Обясни, че с тези повишения се качват заплатите на медицинските сестри и лекари. Обясни на колегите целта, обясни до какво води - до увеличение на заплатите\", прекъсна го Борисов.    \"  че не трябва да се неглижира здравеопазването. \"Министър Ананиев, ще ви падне сатурацията с този темп на отчитане\", коментира министър Владислав Горанов.   В края на заседанието министър-председателят Бойко Борисов се обърна към министрите и журналистите в залата. \"  Два пъти през годината, това коалиционно управление, хората ни дадоха доверие. Следващата година трябва максимално да се намалят грешките и пропуските.   Максимална мобилизация, твърдост, честност, прозрачност и обяснявайте на хората какво се прави, включителни и като има проблем. Това е най-важното, което трябва да се направи. Господ да е с нас, да помага на хората, още веднъж честита Коледа, благодаря на вас, по желание седяхте, предложихме ви кафе, чай, да не кажете, че насила сме ви държали\", каза премиерът. ", "date": "2019.12.27", "title": "Министрите се хвалят пред Борисов за свършеното през 2019-а: Навсякъде строим. Красива работа!"}
{"url": "http://epicenter.bg/article/Borisov-izprati-saboleznovatelna-telegrama-do-premiera-na-Kazahstan-Askar-Mamin-/202454/2/0", "text": "Министър-председателят Бойко Борисов изпрати съболезнователна телеграма до премиера на Република Казахстан Аскар Мамин по повод самолетната катастрофа на 27 декември край Международното летище „Алмати“, довела до многобройни човешки жертви. Това съобщиха от правителствената информационна служба.    „Бих желал да изразя чрез Вас своята съпричастност към болката и страданието на близките на загиналите и да пожелая скорошно възстановяване на пострадалите в инцидента“, отбелязва премиерът Борисов в съболезнователната телеграма до Аскар Мамин.  ", "date": "2019.12.27", "title": "Борисов изпрати съболезнователна телеграма до премиера на Казахстан Аскар Мамин "}
{"url": "http://epicenter.bg/article/NSO-preustanovyava-vatreshniya-obmen-na-dokumenti-na-hartien-nositel-/202456/2/0", "text": "Националната служба за охрана (НСО) преустановява обмена на документи на хартиен носител във вътрешния документооборот на институцията. Мярката има за цел да повиши ефективността на административния обмен, драстично да ограничи разходите за консумативи и канцеларски материали, както и да повиши компетентността на служителите на НСО за работа в цифрова среда, съобщиха от пресцентъра на службата.    На близо 40 000 преписки и стотици хиляди страници възлиза средногодишният вътрешен документооборот на НСО. От началото на 2020 година съставът на охранителната служба ще обменя документи изцяло в електронна среда чрез системата „Акстър Офис“.    От ноември 2018 г. Националната служба за охрана вече обменя документи с други административни структури в съответствие с единния технически протокол, утвърден от председателя на Държавната агенция „Електронно управление“ (ДАЕУ) и чрез Средата за електронен обмен на съобщения, поддръжана и развивана от ДАЕУ.    С преустановяването на вътрешния хартиен обмен НСО е една от първите структури в сектор „Сигурност“, която преминава към изцяло цифров обмен на документи. Стъпката е и в синхрон с разпоредбите за електронния обмен на документи в Наредбата за общите изисквания към информационните системи, регистрите и електронните административни услуги.  ", "date": "2019.12.27", "title": "НСО преустановява вътрешния обмен на документи на хартиен носител "}
{"url": "http://epicenter.bg/article/Rusiya-obzhalva-ofitsialno-otstranyavaneto-ot-olimpiadata/202500/8/0", "text": "Русия официално обжалва четиригодишното си наказание за недопускане до участие на олимпийските игри заради манипулация на допинг проби, съобщи БНР. Руската антидопингова агенция (РУСАДА) изпрати писмо, в което изразява несъгласието си от санкцията на световната антидопингова агенция (УАДА). Това съобщи директорът на РУСАДА Юри Ганус.    Случаят ще бъде разгледан от Спортния арбитражен съд (КАС), който се намира в Лозана.    УАДА забрани използването на името Русия, на руския национален флаг и химн по време на големи спортни събития през следващите четири години, включително Олимпийските в Токио през 2020 година и зимните олимпийски игри в Пекин през 2022-а, както и на световното първенство в Катар през 2022 година.    ", "date": "2019.12.27", "title": "Русия обжалва официално отстраняването от олимпиадата"}
{"url": "http://epicenter.bg/article/Samolet-se-razbi-v-Kazahstan--Zaginali-sa-nay-malko-15-dushi/202434/7/0", "text": "Самолет, принадлежащ на местната казахстанска авиокомпания Bek Air със 100 души на борда (95 пасажери и 5 членове на екипажа), се е разбил след излитане от летището в Алмати, най-големия град в страната, съобщи АП и Нюз.бг.    По предварителни данни са загинали най-малко 15 души, като от тях 14 души са загинали на място, а един по-късно в болница. Пилотът на самолета е сред загиналите.    Още 66 души са били откарани в лечебни заведения, като 50 души от тях са били хоспитализирани, 12 души от тях са в тежко състояние.  При излитането си лайнерът е загубил височина, пробил е бетонна ограда и се е ударил в строяща се двуетажна сграда в жилищен район. За щастие не е избухнал пожар, поради което и повечето хора са оцелели. Хората от жилищния квартал са били евакуирани.  Самолетът трябваше да пътува за Нур-Султан, преди Астана, столицата на Казахстан. Според информация на сайта на авиопревозвача неговият флот се състои от пътнически самолети за полети със среден обсег Fokker 100. Докато не се изяснят обстоятелствата около катастрофата, полетите на такива самолети са спрени.    Самата авиокомпания Bek Air също е преустановила дейност, съобщиха от пресслужбата на Министерството на индустрията и развитието на инфраструктурата на Казахстан.", "date": "2019.12.27", "title": "Самолет със 100 души на борда се разби в Казахстан! Загинали са най-малко 15 пътници"}
{"url": "http://epicenter.bg/article/Lavrov--Sanktsiite-na-SASht-sreshtu--Severen-potok-2--sa-nagla-i-tsinichna-namesa-v-evropeyskiya-biznes/202448/7/97", "text": "Санкциите на САЩ срещу „Северен поток-2“ са нагло и цинично вмешателство в вътрешните дела на европейския бизнес, заяви външният министър на Руската федерация Сергей Лавров, съобщават РИА Новости и Агенция \"Фокус\".    По-рано президентът на САЩ Доналд Тръмп одобри военния бюджет на страната си, в който са предвидени и санкции срещу руската енергетика, в частност срещу газопроводите „Северен поток-2“ и „Турски поток“.    САЩ поискаха от компаниите изпълнители, които се занимават със строителството на тръбопроводите, да преустановят работа, и изправена пред страх от санкции, фирмата „Allseas” прекрати строителството на „Северен поток-2“ малко по-късно.    Филиалът на Газпром „Nord Stream 2 AG“ може сам да завърши газопровода „Северн поток-2“, ако швейцарският изпълнител „Allseas“ не успее да завърши работата по него, заради американските санкции, заяви вчера руският министър на енергетиката Александър Новак. Според него това ще доведе до забавяне с няколко месеца, но проектът ще бъде завършен.    „Имаме възможност да (го) достроим със собствените си средства. За това ще е необходимо да се извършат няколко допълнителни организационни дейности и мисля, че тази работа ще бъде извършена в рамките на няколко месеца\", заяви Новак пред репортери.    Министърът е уверен, че „Северен поток-2“ ще бъде завършен и въведен в експлоатация през 2020 г. Работата според него е била завършена на 94% и остава да се положат само още 160 км от тръбопровода.    По-рано Новак не изключи варианта швейцарската компания „Allseas“ да поднови работата по газопровода. Компанията спря дейността си поради риска от американски санкции.  ", "date": "2019.12.27", "title": "Лавров: Санкциите на САЩ срещу „Северен поток-2“ са нагла и цинична намеса в европейския бизнес"}
{"url": "http://epicenter.bg/article/Mariya-Zaharova-otnovo-se-vihri-na-dansinga--tozi-pat-tantsuva-tuist--VIDEO--/202475/7/97", "text": "Говорителят на руското министерство на външните работи Мария Захарова отново показа уменията си в танците. Този път тя танцува туист на корпоративното коледно парти на дипломатическото ведомство.    Тя публикува кадри в социалните мрежи, на които се вижда как танцува туист със своя заместник.    \"Ударно работим - ударно отморяваме\", написа Захарова. \r\n \r\n Досега Захарова беше пускала видеа с изпълнение на лезгинка, както и танц на фона на \"Калинка моя\", припомнят руските медии.  ", "date": "2019.12.27", "title": "Мария Захарова отново се вихри на дансинга, този път танцува туист (ВИДЕО) "}
{"url": "http://epicenter.bg/article/Otkrita-be-bomba-v-avtobus-na-slovensko-harvatskata-granitsa/202479/7/0", "text": "Полицията все още държи затворен контролно-пропускателния пункт “Обриже“ на хърватско-словенската граница, заради сигнал за бомба, предава скопската “Фокус“, като се позовава на кореспонденти на Македонската информационна агенция. Според последната информация от местните медии, полицията е открила бомба в автобус на компанията „Фликбус“, който влизал от Хърватия в Словения. Засега един човек е арестуван и по предварителна информация, която все още не е официално потвърдена, той е руски гражданин. Словенската полиция твърди, че към този момент вече са пристигнали и специализирани екипи, които да определят какво точно е взривното устройство. Граничният пропусквателен пункт е затворен в двете посоки и превозните средства се пренасочват към местни по-малки гранични пунктове.  ", "date": "2019.12.27", "title": "Открита бе бомба в автобус на словенско-хърватската граница"}
{"url": "http://epicenter.bg/article/Melaniya-Tramp-tiho-sledva-svoy-pat-po-vreme-na-impiychmanta-na-sapruga-y/202481/7/0", "text": "Хилари Клинтън прекара сутринта, когато нейният съпруг бе импийчнат, в Капитолия, за да събира подкрепа за него сред демократите.   Патриша Никсън непрекъснато уверяваше репортерите, че съпругът й няма да се оттегли - до самия момент, в който той подаде оставка. Илайза Джонсън, изтощена от туберкулоза, наблюдаваше своя съпруг по време на неговия импийчмънт (съд) от една стая срещу неговия кабинет в Белия дом.    Мелания Тръмп - едва четвъртата първа дама, принудена да преживее заплахата за импийчмънт на нейния съпруг, носи своя кръст тихо, демонстрирайки нежелание да говори публично от името на съпруга си.    Самият той неотдавна счупи рекорда по брой на туитове за един ден и произнесе най-дългата си митингова реч, точно когато (в Конгреса гласуваха за неговия) импийчмънт. В същото време първата дама до голяма степен пазеше мълчание - с изключение на един остър туит по адрес на професор по право, споменал името на нейния 13-годишен син Барън Тръмп по време на слушанията за импийчмънт.    \"Като всяка първа дама, тя се опитва някак си да намери своя собствена пътека през (тази драма) - каза Тами Виджил, професор по комуникации в Бостънския университет и автор на книга за Мелания Тръмп и Мишел Обама. - В този конкретен случай тя няма много исторически материал, на който да се опре.\"    Мелания Тръмп е казвала преди, че президентът е онзи, когото публиката трябва да слуша, след като той е бил избран.    Докато президентът се оплаква от \"голямата вреда и травма\", която процесът за импийчмънт \"причини на чудесните и обичани членове на моето семейство\", говорителката на първата дама отрече, че госпожа Тръмп е наранена по някакъв начин.   \"Госпожа Тръмп, както винаги, е фокусирана върху това да бъде майка и съпруга, и е ангажирана в служба на нашата славна страна\", - каза нейната говорителка Стефани Гришъм. - Тя е много силна и след толкова години вече е свикнала на политически тормоз.\"    Като личност, не обичаща да бъде в центъра на вниманието, Мелания Тръмп рядко разкрива пред обществото онова, което е в мислите й, макар че е преживяла и други трудни моменти от президентството на своя съпруг, включително и двегодишното разследване на специалния прокурор за предполагаем сговор между президентската кампания на Тръмп и Русия.    Госпожа Тръмп запази мълчание, след като бивша моделка на \"Плейбой\" - актриса от порнофилми, публично твърдеше че е имала и извънбрачни отношения с Тръмп преди да стане президент. Той отрече да е имал такива връзки с нея.    Мелания следва същата линия и по време на процедурата за импийчмънт. По време на първото си соло посещение в Капитолия, съвпаднало с бурни събития там при слушанията от разследването срещу Тръмп, тя не отмени визитата и игнорира репортерите, които й подвикваха на висок глас въпроси как импийчмънтът се отразява на семейството й, а се съсредоточи върху темата на своето посещение - годишнината от подписването от президента на закона за намаляването на употребата на опиоиди - тема, с която тя лично е ангажирана.    По-късно тя участва в многобройни събития във Вашингтон и из цялата страна, сред тях: пътуване до Южна Каролина с Карен Пенс, съпругата на вицепрезидента Майк Пенс, посрещане на официалната коледна елха на Белия дом, придружаване на водещия тежка битка президент до Лондон.    В разгара на дебатите около импийчмънта, тя и президентът също така посрещаха много конгресмени и други гости в Белия дом.    Другите двама президенти, постигнати от участта за импийчмънт - Андрю Джонсън през 1868 и Бил Клинтън пред 1998 г., бяха оправдани след съда в Сената. Ричард Никсън подаде оставка преди Камарата на представителите да гласува за неговия импийчмънт заради скандала Уотъргейт. Но до самата му оставка (неговата съпруга) Пат Никсън казваше на репортерите, че той няма да се оттегли, отбеляза Мери Бренън, авторка на биографична книга за покойната вече първа дама.    \"Толкова много от нейната идентичност бе свързана с неговата политическа кариера, че тя възприемаше евентуално негово напускане като нейно напускане, а това бе нещо, което тя не би направила\", каза Бренън, която сега е шеф на историческия отдел в администрацията на щата Тексас.    Пат Никсън често отговаряше на въпроси, като казваше, че знае само онова, което чете във вестниците.    Илайза Джонсън бе постоянно в течение на процедурата за импийчмънт на нейния съпруг - страничен ефект от сблъсък с Конгреса след Гражданската война (в САЩ).Тя следеше писанията в много вестници и запазваше изрезки от тях, според Националната библиотека на първите дами. За нея се говори, че винаги е вярвала, че съпругът й ще бъде оправдан, и тя реагира много емоционално, когато научи присъдата.    Хилари Клинтън активно участваше в защитата на своя съпруг по делото, отнасящо се до сексуалните му отношения с една стажантка в Белия дом. В деня на гласуването в Камарата през декември 1998 г. тя направи рядко посещение в Капитолия, за да сплотява (съпартийците) демократи около каузата за защитата на съпруга й.    По-късно в деня, когато Клинтън бе импийчнат, тя се появи заедно с него и с демократи конгресмени в Розовата градина на Белия дом. А по време на друго събитие в Белия дом, несвързано с тази тема, в навечерието на вота в Конгреса, тя призова страната \"да върви към помирение\" и \"да сложи край на разединението\".    ", "date": "2019.12.27", "title": "Мелания Тръмп тихо следва свой път по време на импийчмънта на съпруга й"}
{"url": "http://epicenter.bg/article/Amerikanski-i-ruski-voenni-v-rakopashna-shvatka-v-Siriya-/202488/7/0", "text": "Военни от САЩ и Русия са влезли в ръкопашна схватка в Сирия, съобщава Сирийската обсерватория по правата на човека (SOHR), като се позовава на собствени изночници.    Американски и руски патрули се засекли в един и същи район в североизточната част на страната, населен главно с араби и кюрди, се уточнява в съобщението, цитирано от руски медии.    Група американски войници, придружени от перводач, се опитали да получат информация от жители на град Тел Тамер, които обаче ги посрещнали враждебно, обвинявайки ги в предателство спрямо кюрдските си съюзници.    \"Източниците потвърждават, че всички местни жители смятат американците за предатели\", съобщава обсерваторията.    Американците се засекли с руски патрул, който се намирал в същия район. По информация на SOHR, между двете групи възникнали противоречия, които прераснали в ръкопашен бой.    ", "date": "2019.12.27", "title": "Американски и руски военни в ръкопашна схватка в Сирия "}
{"url": "http://epicenter.bg/article/ES-mozhe-da-poiska-udalzhavane-na-prehodniya-period-sled-Brekzit/202489/7/0", "text": "Председателката на Европейската комисия Урсула фон дер Лайен изрази “сериозна загриженост” дали след Брекзит съюзът ще може да сключи търговска сделка с Великобритания в рамките на срока до края на 2020 г., съобщава БГНЕС.   Великобритания трябва да напусне Европейския съюз на 31 януари, но ще остане в преходен режим до края на следващата година, докато преговарящите обсъждат бъдещите търговски връзки.   “Много съм притеснена предвид малкото време, с което разполагаме”, каза Фон дер Лийен пред френския вестник „Ехо“. “Не става въпрос само за договаряне на сделка за свободна търговия, но и за много други теми. Струва ми се, че и от двете страни трябва да се запитаме сериозно дали всички тези преговори са осъществими за толкова кратко време”, каза тя. “Считам, че би било разумно да се преразгледат нещата в средата на годината, за да се види дали е необходимо удължаване”.   Съгласно споразумението за оттегляне, което премиерът Борис Джонсън договори с Европа, но все още не е прокарал в парламента, Обединеното кралство може да поиска удължаване с една или две години. Но Джонсън, който спечели удобно мнозинство на парламентарните избори във Великобритания този месец, настоява, че няма да е необходимо повече време и подготвя законодателство, което да забрани подобен ход. В този случай преговарящите ще имат само 11 месеца, за да сключат търговско споразумение – задача, за която двете страни предупредиха, е изключително амбициозна. И ако 2020 г. приключи без сключена сделка, Великобритания ще прекрати връзките си с огромния единен пазар на ЕС, без да има последващи сделки за защита на работните места и търговията и от двете страни.   Главният преговарящ за Брекзит на ЕС Мишел Барние каза по-рано тази седмица, че изготвянето и ратифицирането на сделката след Брекзит до следващата година е „огромно предизвикателство, но ние ще дадем всичко от себе си“.  ", "date": "2019.12.27", "title": "ЕС може да поиска удължаване на преходния период след Брекзит"}
{"url": "http://epicenter.bg/article/Predsedatelyat-na-EP--Ne-presolyavayte-mandzhata-s-promenite-v-klimata--/202490/7/0", "text": "Председателят на Европейския парламент Давид Сасоли предупреди, че “заливането” на европейците с темата за борбата с промените в климата е толкова вредно, колкото и бездействието срещу глобалното затопляне, пише Дойче веле, цитирана от БГНЕС.    Председателят на Европейския парламент каза в интервю за германската медийна група Функе, че мерките срещу климатичните промени трябва “да бъдат справедливи” спрямо общности в Европа, които още разчитат на индустриите свързани с въглеводородите.    “Ако игнорираме интересите на региони, които разчитат на въгледобива, например, ще създадем огромно социално напрежение. Може да се окаже, че в дългосрочен план такива политики не работят”, казва Сасоли.    Интервюто на председателя на ЕП е публикувано в медиите в Германия, притежавани от Функе.    Въпреки предупреждението Сасоли казва, че приветства обявената от Урсула фон дер Лайен “Зелена сделка” за Европа, която предвижда ЕС да стане климатично неутрален до 2050 г.    “Предвидените 100 милиарда евро за климатичен преход, трябва да отидат в тези области, които ще бъдат засегнати най-тежко от преминаването към “зелена” енергия”, казва Сасоли.    Обявеният от председателката на Европейската комисия план среща съпротива в държави като Полша, Унгария и Чехия, които разчитат на енергия, произвеждана от захранвани с въглища електроцентрали. Трите бивши комунистически страни все още не са обявили подкрепа за Зелената сделка на Фон дер Лайен.  ", "date": "2019.12.27", "title": "Председателят на ЕП: Не пресолявайте манджата с промените в климата! "}
{"url": "http://epicenter.bg/article/Tom-Hanks-poluchi-pochetno-gratsko-grazhdanstvo/202495/7/0", "text": "Гръцкият президент Прокопис Павлопулос е подписал днес указ, с който предоставя почетно гръцко гражданство на прочутия холивудски актьор и почитател на Гърция Том Ханкс, съобщава \"Катимерини\", като се позовава на АНА-МПА.    Съпругата на Ханкс, актрисата Рита Уилсън, за която той е женен от 1988г.,  има корени от Гърция. Майка й е гъркиня с произход от днешна Албания, а баща й е българин мохамеданин, роден в Северна Гърция. Рита Уилсън е родена с името Маргарита Ибрахимова.   От много години Ханкс прекарва лятната си почивка на гръцкия остров Андипарос.", "date": "2019.12.27", "title": "Том Ханкс получи почетно гръцко гражданство"}
{"url": "http://epicenter.bg/article/Cheshkiyat-prezident--Borbata-s-klimatichnite-promeni-se-e-prevarnala-v-nova-religiya-/202501/7/0", "text": "Президентът на Чехия Милош Земан разкритикува глобалната борба с климатичните промени като прекомерна и я сравни с нова религия, предаде ДПА, цитирана от Кросс.    \"Разискванията около климатичните промени се превръщат в нова религия. Затова позволете ми да бъда еретик\", заяви 75-годишният Земан в традиционното си коледно обръщение.    Земан предупреди, че Европа трябва да е нащрек да не изостане икономически от други райони в света заради множеството мерки за защита от климатичните промени.    \"На теория е възможно Европейският съюз да се превърне в екологичен музей с по-нисък стандарт на живот за жителите си\", каза Земан.    Чешкият президент също така разкритикува стотиците хиляди протестиращи, които в редица масови демонстрации поискаха оставката на премиера Андрей Бабиш, който е разследван за измама със субсидии от ЕС.    \"В една парламентарна демокрация, каквато ние сме и ще продължим да бъдем, правителствените ръководители идват и си тръгват от власт въз основа на резултатите от свободни избори. Точка\", заяви чешкият президент.  ", "date": "2019.12.27", "title": "Чешкият президент: Борбата с климатичните промени се е превърнала в нова религия "}
{"url": "http://epicenter.bg/article/Germaniya-s-rekorden-iznos-na-orazhie-za-7-95-mlrd--evro-prez-2019-godina-/202506/7/0", "text": "Германското правителство е дало зелена светлина за износ на военна техника на рекордна стойност от 7,95 млрд. евро през настоящата година, предават ДПА и БНР.    Това представлява увеличение на оръжейния експорт с цели 65% в сравнение с износа на оръжие през 2018 година и след постоянно понижение през предходните три години.    Унгария беше най-големият вносител на германско оръжие, като Будапеща е закупила оръжие на стойност около 1,77 млрд. евро. Египет и Съединените щати са следващите с покупки на немска военна техника през тази година съответно за 802 милиона и 483 милиона евро.    Междувременно износът за страните, които не са нито от Европейския съюз, нито членове на НАТО, е спаднал през 2091-а година до 44,2% от общия експорт на немско въоръжение в сравнение с 52,9% година по-рано.  ", "date": "2019.12.27", "title": "Германия с рекорден износ на оръжие за 7,95 млрд. евро през 2019 година "}
{"url": "http://epicenter.bg/article/Lavrov-predlozhi-na-liderite-ot-G-7-da-provedat-sreshta-na-varha-v-Krim-/202508/7/97", "text": "Руският министър на външните работи разказа пред медии какви са преспективите Москва да се върне към сътрудничеството във формата Г-8. В интервю за РИА Новости той припомни, че не Русия е излязла от този формат, а останалите страни-членки отказаха да работят с нея.    \"Нека използваме коректни термини. Не Русия излезе от \"Групата на осемте\". Да напомня, че след държавния преврат в Украйна в началото на 2014 г. останалите седем члена на групата отказаха да участват в мероприятия под руско председателство. С други думи, именно \"седморката\" панусна този формат. Но, както отбеляза президентът Путин, ако нашите партньори пожелаят да дойдат при нас, ние ще се радваме\", отбеляза Лавров.    \"Ще добавя, че можем да ги приемем в Москва, Санкт Петербург, Сочи или, например, в Ялта\", заяви Лавров. Думите му съдържат явна ирония, тъй като Ялта се намира в Крим, заради чието присъединяване към РФ Западът наложи санкции срещу Москва.    При това, отбеляза Лавров, Русия няма \"нито стимули, нито желание за реставрация на въпросния формат\". Този въпрос не стои на дневен ред и не е бил обсъждан при неотдавнашната визита на руския външен министър в САЩ.    \"Създадената още в епохата на Студената война \"Група на седемтге\" вече не отговаря на съвременните реалности - най-вече заради това, че в нейната работа не участват новите световни центрове. А без техния принос е да се справим ефективно с множеството предизвикателства и заплахи на съвремието е просто невъзможтно\", отбелязва Лавров.    Според него мнозинството от ключовите въпроси, касаещи не само световната икономика, но и политика, днес успешно се решават в рамките на \"Г-20\", както и в други международни формати.    \"Освен в Г-20 Русия активно участва в работата на обединения от нов тип като БРИКС и ШОС, където решенията не се налагат от някого, а се приемат на основата на балансиран консенсус. Тези многостранни структури вече станаха важни опори на формиращата се по-справедлива и демократична многополярна архитектура на световното устройство\", смята руският дипломат №1.     ", "date": "2019.12.27", "title": "Лавров предложи на лидерите от Г-7 да проведат среща на върха в Крим "}
{"url": "http://epicenter.bg/article/Ruskata-tsarkva-prekasva-vrazki-s-treti-patriarh-zaradi-Kiev/202509/7/0", "text": "Светият синод на Руската православна църква реши да прекъсне връзките си с патриарха на Александрия и цяла Африка Теодор Втори, който призна независимостта на Украинската православна църква от Москва, съобщава БНР.    Руската православна църква прекратява споменаването на Александрийския патриарх в молитвите си и участието си в общи молитви и тайнства с него. Това съобщи председателят на синодалния отдел на Московската патриаршия за връзки с обществото и медиите Владимир Легойда.   Той подчерта, че решението на Теодор Втори да признае „разколническата структура в Украйна“ е било взето еднолично, без да бъде гласувано от архиереите на Александрийската църква. Следователно Руската православна църква продължава общуването си с архиереите, които не са подкрепили решението на патриарха.  Освен това дейността на александрийската енория в Москва се прекратява, а руските енории в Африка минават под юрисдикцията на Московската патриаршия.    Руската православна църква вече скъса връзките си с Вселенския патриарх Вартоломей и с архиепископа на Гръцката православна църква Йеронимус. Те също подкрепиха създаването на независима от Москва Украинска православна църква. ", "date": "2019.12.27", "title": "Руската църква прекъсва връзки с трети патриарх заради Киев"}
{"url": "http://epicenter.bg/article/Parvata-svrahzvukova-raketna-sistema--quot-Avangard-quot--zastapi-na-boyno-dezhurstvo-v-ruskata-armiya--VIDEO--/202511/7/97", "text": "Първият ракетен полк, въоръжен с най-новите ракетни комплекси с хиперзвуков блок \"Авангард\" застъпи на бойно дежурство в руската армия. Това докладва днес министърът на отбраната на Руската федерация Сергей Шойгу пред президента Владимир Путин, съобщават руските медии.    \"Министърът на отбраната на РФ докладва на президента Владимир Путин за застъпването в бойно дежурство в 10:00 часа днес на първия ракетен полк, въоръжен с най-новия стратегически ракетен комплекс с планиращ крилат боен блок \"Авангард\"\", съобщава пресслужбата на руското министерство на отбраната.    Руските медии припомнят, че \"Авангард\", заедно с други най-нови образци съвременни оръжия бяха представени от президента Путин на 1 март 2018 г по време на обръщението ме към Федералното събрание на РФ.    Бойният блок \"Авангард\" развива скорост, 20 пъти по-висока от скоростта на звука.    Така Русия става първата в света държава, която официално обяви, че притежава свръхзвуково оръжие. Специалистите отбелязват, че \"Авангард\" може да лети в плътните слоеве на атмосферата и то на междуконтинентални разстояния.    При движението си към целта планиращият крилат блок може да осъществява т.нар. \"дълбоко маневриране\" - както странично, така и във височина. Благодарение на това той е абсолютно неуязвим за всички познати средства за противовъздушна отбрана, отбелязват експертите.    ", "date": "2019.12.27", "title": "Първата свръхзвукова ракетна система \"Авангард\" застъпи на бойно дежурство в руската армия (ВИДЕО) "}
{"url": "http://epicenter.bg/article/Vladimir-Putin-i-Abdel-Fatah-al-Sisi-obsadiha-situatsiyata-v-Libiya/202517/7/0", "text": "Президентите на Русия и Египет Владимир Путин и Абдел Фатах ал-Сиси в телефонен разговор потвърдиха своето желание да координират действията за стабилизиране на ситуацията в Либия, предава ТАСС, като се позовава на информация от пресслужбата на Кремъл. „Потвърдена е по-нататъшната координация с оглед стабилизирането на ситуацията в тази страна (Либия)“, се казва в съобщението. „Отбелязано е значението на медиаторските усилия на Германия и ООН в контекста на напредване в политическия процес с участието на всички основни либийски страни“. Отбелязва се, че в разговора, който се проведе по инициатива на египетската страна, подробно е обсъдена либийската проблематика. Също така лидерите засегнаха и някои теми от двустранното сътрудничество, включително изпълнението на най-големия съвместен проект- строителството на първата АЕЦ „Дабаа“ в Египет и възстановяването на въздушния трафик.      ", "date": "2019.12.27", "title": "Владимир Путин и Абдел Фатах ал-Сиси обсъдиха ситуацията в Либия"}
{"url": "http://epicenter.bg/article/Masirana-operatsiya-v-Sarbiya--Izdirvat-pedofil--otvlyakal-12-godishno-momiche-/202519/7/51", "text": "Масирана операция в Сърбия по издирването на осъден за педофилия, отвлякъл 12-годишно момиче, предаде Нова телевизия.    В акцията участвад над 200 полицаи, търсенето е съсредоточено в гориста местност край град Ниш.    Там е намерена колата, открадната от 46-годишния заподозрян Нинослав Йованович, известен с прякора Малчанския бръснар.    В автомобила следователите са намерили доказателства, че в нея се е возило и момичето - 12-годишната Моника Кариманович.    Полицаите са открили и раницата на детето.    Нападателят е бил освободен от затвора миналата година, където е излежавал присъда за опит за изнасилване на дете.  ", "date": "2019.12.27", "title": "Масирана операция в Сърбия: Издирват педофил, отвлякъл 12-годишно момиче "}
{"url": "http://epicenter.bg/article/Liderite-na-opozitsiyata-v-Cherna-gora-sa-arestuvani-sled-haos-i-boy-v-parlamenta-/202523/7/51", "text": "Опозиционните лидери на Черна гора са арестувани след драматична нощ в парламента, когато техните депутати яростно протестираха срещу приемането на противоречивия закон за свободата на вероизповеданията, предават AFP и Агенция \"Фокус\".    По време на напрегнатите парламентарни дебати опозиционните депутати от партията „Демократически фронт“ заплашваха, че ще създадат безпорядък, ако техните предложения за промени в закона не бъдат приети.    Когато предложените от тях изменения бяха отхвърлени, членовете на опозицията се опитаха да унищожат микрофони и да нападнат други политици, сподели репортер на AFP. След боя обаче законът бе приет.    Общо 22 души, включително 17 депутати, са задържани и изведени от събранието, съобщиха от полицията в изявление.  ", "date": "2019.12.27", "title": "Лидерите на опозицията в Черна гора са арестувани след хаос и бой в парламента "}
{"url": "http://epicenter.bg/article/Balgarski-shofyor-na-kamion-s-migranti-e-zadarzhan-v-Gartsiya-/202525/7/51", "text": "Гръцката полиция откри шестима мигранти в български хладилен камион. Те влезли в него без знанието на шофьора, който е задържан от полицията и се разпитва, предава БНР.    Полицията спряла българския камион в района на град Лариса във връзка със забраната за движение на тирове. Камионът превозвал ягоди от Гърция за Румъния.    Шофьорът е българин и притежава изрядни документи за трансфера.    По време на проверката полицаите чули силни викове от вътрешността на камиона, където открили шестимата мигранти. По техни признания сириец им обещал, че този камион пътува за Италия, взел им по 200 евро на човек и ги заключил в хладилника до ягодите.    След няколко часа път мигрантите разбрали, че се движат по магистрала, а не са на ферибот за Италия. При полицейската проверка вдигнали шум, за да излязат от камиона.    Българският шофьор съобщава в показанията си пред полицията, че няма никаква връзка с мигрантите, а и пътува за Румъния, а не за Италия.    Мигрантите също посочват, че не познават шофьора, а са платили на техен сънародник.    Българският шофьор е задържан в полицията в град Лариса до изясняване на случая.  ", "date": "2019.12.27", "title": "Български шофьор на камион с мигранти е задържан в Гърция "}
{"url": "http://epicenter.bg/article/Presofisat-na-Elena-Yoncheva--Sreshtu-neya-se-otpravyat-tendentsiozni--nevyarni-i-tselenasocheni-napadki-/202457/11/0", "text": "  \"По повод на публикация в сайта „Епицентър“ от 22.12.2019 г. с автор Светлана Шаренкова, озаглавен „Кого представлява Елена Йончева в Европарламента?“, прес-офисът на депутата от Европейския парламент Елена Йончева Ви умолява да използва правото си на отговор със следното изявление:  Правото на независим вот на европарламентаристите е основата на функционирането на Европейския парламент и гаранция за реалното прилагане на демокрацията. Всякакви опити този вот да бъде манипулиран, ограничаван или оказване на натиск върху евродепут са недопустими под никаква форма.    Във въпросната статия манипулативно се изкривяват факти и се прави невярно внушение, че приетата Резолюция от ЕП в защита на религиозните и малцинствени права противопоставя България на Китайската народна република и волята на двете страни да бъдат стратегически и равноправни партньори. Заявява се, че отправената загриженост за правата на етническите и религиозни малцинства в Синдзян-Уйгурския автономен район са на декларативно ниво – без доказателства и аргументация. По повод тези твърдения следва да се има предвид следното:    Приетата резолюция е резултат от шокиращите разкрития от миналия месец по аферата \"China Cables\". В пълномащабно международно разследване от журналистически консорциум, в който участват медии като германските „Зюддойче Цайтунг\", ВДР и НДР, а също така БиБиСи, „Ню Йорк Таймс\", „Монд\", „Ел Паис\" и други бяха публикувани поверителни документи на Китайската комунистическа партия, разкриващи подробности за нарушения на човешките права в Северозападен Китай. Автентичността на документите беше потвърдена от водещи международни експерти.    Констатациите на експертите бяха препотвърдени въз основа на сателитни изображения, както и данни, разкази на очевидци. Съгласно правителствена програма около един милион хора са били произволно задържани в места, наричани „центрове за политическо превъзпитание“, за неопределен период от време. Тези превъзпитателни обекти се наричат също така „центрове за професионално обучение“ и понастоящем това е най-мащабното в света масово лишаване от свобода на етническо малцинство. Бяха оповестени сведения, че малки деца са били изпращани в държавни домове за сираци дори ако само един от родителите им е задържан в лагерите за интерниране. Обезпокоителен прецедент представлява частта от програмата, свързана с прилаганите форми на кибернаблюдение и новите стратегии за контрол, подпомогнати от най-различни технологични нововъведения.    Прилаганите мерки от страна на китайската държава за гарантиране на „всеобхватен надзор“ на Синцзян са основани на монтирането на електронно наблюдение „Skynet“ в основните градски райони, монтирането на GPS проследяващи устройства във всички моторни превозни средства, използването на скенери за лицево разпознаване на контролните пунктове, гарите и бензиностанциите, полицията в Синцзян провежда кампания за събиране на кръв с цел допълнително разширяване на базата от ДНК данни.    Подобни практики представляват обезпокоителен прецедент и не могат да бъдат възприети или поощрявани от нито една европейска страна или европейска партия.    Въпреки изразената позиция на БСП за развитие на връзките между България и Китай на държавно ниво, както и на връзките с управляващата Китайска комунистическа партия – в рамките на партийната външна политика едва ли е допустимо тези тоталитарни методи да бъдат мълчаливо подминавани.    Независимо, че статията е написана от член на Националния съвет на БСП считаме, че една лява европейска партия като БСП не може да замълчава или да гласува против Резолюция, осъждаща такива безпрецеденти нарушения на човешките права. Още повече, че БСП е партията, реално довела до демократизирането на България и във всички свои действия се противопоставя на връщането на отминали методи за контрол и натиск над обществото.    Следва да се има предвид, че китайски компании изнасят подобна техника за кибернаблюдение и тя може да бъде използвана срещу други малцинствени групи и в други страни.    България има свои малцинствени групи и сънародници в Турция, Сърбия, Албания, Украйна, Молдова и в защита на техните права можем да разчитаме единствено на обединената позиция и помощ на ЕС. В този контекст ако искаме подкрепа в бъдеще позицията ни следва да бъде принципна и последователна в настоящето.    Във въпросния материал се заявява също така, че борбата за свободата на словото и против корупцията и лобизма едва ли не не са сред приоритетите на евродепутата Елена Йончева. Считаме подобни твърдения за абсолютен цинизъм. В цялата си дейност в българския Парламент, както и в ЕП, Елена Йончева е доказала най-активна и последователна дейност в борбата с тези грозни за политическото ни настояще явления.    Нарушенията при изграждането на оградата по границата, нарушенията при изграждането на пътищата, аферата „Кум гейт“ в Хасково, аферата „Ало, Банов съм“ и др. разкрития, показващи порочни практики се дължат главно на нейната целенасочена работа.  За това и няма по-преследван български депутат с лични нападки, изфабрикувани обвинения, заведени дела за сплашване и ограничаване на дейността в това направление.    Прави впечатление факта на тенденциозните, невярни и целенасочени нападки върху дейността на Елена Йончева в ЕП. Такива действия устройват единствено силите, целящи разколебаване сред членовете и симпатизантите на БСП в навечерието на важни за партията решения.  ", "date": "2019.12.27", "title": "Пресофисът на Елена Йончева: Срещу нея се отправят тенденциозни, невярни и целенасочени нападки "}
{"url": "http://epicenter.bg/article/-quot-Galap-quot--37--ot-svetovnoto-naselenie-ochakva-po-dobra-godina--Edin-ot-vseki-chetirima-e-pesimist-/202459/11/0", "text": "Хората, живеещи в Близкия изток, са преобладаващо песимистично настроени за идващата 2020 г. (52% от попитаните в този регион отговарят, че годината ще бъде по-лоша), докато тези, живеещи в Индия и Западна Азия, са преобладаващо оптимистично настроени. Това   - най-старото подобно световно изследване.   На ниво национални държави, сред най-оптимистично настроените по отношение на новата година са гражданите на страни като Перу, Албания, Нигерия, Казахстан, Армения и т.н. Това са страни, където дяловете на отговарящите, че годината ще е по-добра превишават с над 50 и дори над 60 пункта дяловете на отговарящите, че 2020 г. ще е по-лоша.   Класацията на песимистите пък се оглавява от Ливан, Хонконг, Йордания, Италия и т.н. В Ливан, например, делът на песимистично отговарящите е с 71 пункта по-висок от дела на оптимистично отговарящите. Така нетната стойност на индекса на надеждата там (дял на оптимисти минус дяла на песимисти) е силно отрицателна: -71.    Глобалният индекс на надеждата и отчаянието е силно повлиян от възрастта и нивото на завършено образование – по-младите хора (до 34-годишна възраст) и тези с по-високо образование са закономерно по-оптимистични. В това отношение религията изглежда не е решаващ фактор, с яркото изключение на хиндуистите, които са щастливи по природа естеството и на религиозната си философия.    След Близкия изток, най-песимистичният регион е Западна Европа (докато европейските страни извън ЕС са почти два пъти по-оптимистични от западноевропейците). Американците пък са значително по-уверени от руснаците в очакванията си за по-добра нова година.    От десетилетия световната Асоциация „Галъп интернешънъл“ измерва възприятията и за лично щастие. През последните няколко години обикновено един на всеки двама жители на планетата твърди, че е много или в определена степен щастлив. Резултатите от тази година не са изключение.    Първите пет държави според глобалния индекс на щастието са Колумбия (нетна стойност 88 – дял на щастливи и много щастливи минус дял на нещастни и много нещастни), Индонезия (нетна стойност 86), Еквадор (нетна стойност 8) и Казахстан (нетна стойност 83), следвани от Нигерия и Филипините (нетна стойност 78 и за двете държави). Най-малко щастливите страни по света са Йордания (-38 нетна стойност), Ливан (-15 нетна стойност), Сирия (-7 нетна стойност), следвани от Хонконг и Ирак (-5 нетна стойност и за двете държави). Следва да се напомни, че много от тези държави преживяха и значителни протести в хода на 2019 г.    Сравнение с предишни години показва, че сега значително по-малко хора в Русия, Хонконг, Ливан и Мексико декларират щастие, докато определящите се като щастливи силно увеличават своите дялове, например в Азербайджан, Еквадор, Украйна и Румъния.        „Нашият Глобален индекс на надеждата и отчаянието отразява преди всичко политическата и икономическата ситуация и посоката на развитие на всяка от държавите през очите на обикновените хора. Индексът на щастието пък разкрива личните възприятия, които са пряко свързани с националните характеристики. Изглежда, че хората по света са четири пъти по-щастливи в личния си живот в сравнение със своето ежедневие като граждани на своята държава. Казахстанците, арменците, индийците, виетнамците, например, са както щастливи в личен план, така и социално оптимистични, докато босненците, поляците, корейците и испанците са сред националностите, споделящи високи нива на лично щастие, но и високи нива на социален песимизъм. И лично, и социално песимистични са, например, ливанците и йорданците, но сирийците и иракчаните са на противоположната страна на скалата – демонстрират високи нива на социален оптимизъм, а нещастието доминира личния им живот. Като цяло, социалният оптимизъм и личното щастие нямат връзка с богатството на дадена държава. Конкретната политическа ситуация и перспективите са доминиращият фактор“.      У нас, общият оптимизъм за непосредственото бъдеще е по-висок спрямо предходни години. В последните няколко години може би донякъде укрепва и усещането за лично щастие, но остава много по-слабо. На фона на света, България е близо до средните стойности на оптимизъм, но когато става дума за лично щастие, продължаваме да сме в долната част на класацията. Затова и сме по-големи оптимисти от средния гражданин на Европейския съюз, но сме много по-нещастни. Докато общият оптимизъм зависи повече от конкретната ситуация в страната и е динамичен, усещането за лично щастие в годините не се променя особено.    В края на 2019 г. 32% от българите очакват 2020 г. да е по-добра от 2019 г. 22% - по-лоша, а 34% - същата. 12% не могат да отговорят. Така нетната стойност на оптимизма у нас (дялове на оптимисти минус дялове на песимисти) е 10 (32% минус 22%). През миналата година тази оценка беше отрицателна: -8. Преди две години беше 3. В края на 2016 г. пък беше -5, а в края на 2015 г. беше -1. Така очакванията сега всъщност се оказват най-оптимистичните на фона на последните няколко години. Вероятното обяснение е известната икономическа стабилизация и политическа предвидимост.    България е близо до световната средна нетна стойност в индекса на надеждата от 13. На фона на страните от ЕС България стои по-оптимистично, но на фона на европейските страни извън ЕС – ние сме по-големи песимисти. И през тази година ЕС изглежда сравнително унило, в сравнение, например с развиващия се свят. И тук проличава, че не конкретното благосъстояние в една страна, а перспективите, както и актуалната политическа ситуация, са важният фактор.    В края на 2019 г. 45% у нас декларират, че са щастливи или много щастливи, а 10% са нещастни или много нещастни. 40% са в „средата“ между щастие и нещастие, а останалите не могат да определят. Така нетната стойност на щастие минус нещастие е 35. В предходните години тази стойност се движеше така: 36 (преди две години), 33 (преди три години), 30 (преди четири), 16 (преди пет години). В последните години може би усещането за лично щастие плавно укрепва, но остава далеч от световната средна нетна стойност в индекса на щастието – която сега е 48 и в последните години се колебае около тези нива.  Българите са по-нещастни и от средния европеец.      Настоящото изследване е част от ежегодния изследователски проект на световната асоциация „Галъп интернешънъл“, наречен „В края на годината“ – традиция, инициирана и проектирана под председателството на д-р Джордж Галъп през 1977 г. Тази година то бе проведено от световната асоциация “Галъп интернешънъл“ в сътрудничество с УИН в 46 страни по целия свят.       – ЕС Изток и ЕС Запад     – Австрия, Франция, Германия, Ирландия, Италия, Испания, Финландия, Обединено кралство     – България, Чехия, Полша, Румъния     – Албания, Армения, Босна и Херцеговина, Косово, Северна Македония, Молдова, Сърбия, Украйна, Грузия     – Аржентина, Колумбия, Еквадор, Мексико, Перу     – Хонконг, Индонезия, Япония, Филипини, Република Корея, Тайланд, Виетнам, Малайзия     – Афганистан, Азербайджан, Казахстан, Пакистан, Турция     – Ирак, Сирия, Ливан, Йордания     – Нигерия     не са включени в друга регионална категория       Във всяка страна е реализирана представителна извадка от около 1000 мъже и жени: лице в лице, по телефон или онлайн.    Теренната работа в различните страни е проведена в периода ноември-декември 2019 г. Статистическата грешка в изследването е в диапазон ±3-5% при доверителен интервал – 95%.         ", "date": "2019.12.27", "title": "\"Галъп\": 37% от световното население очаква по-добра година. Един от всеки четирима е песимист "}
{"url": "http://epicenter.bg/article/Dots-d-r-Petar-Nenkov--istorik--Na-27-dekemvri-1872-godina-e-zaloven-Vasil-Levski/202460/11/61", "text": "На 27 декември 1872 година в Къкринското ханче край Ловеч е заловен Васил Левски, припомня в емоционален пост във Фейсбук доц. д-р. Петър Ненков.   \"На 24 декември 1872 г. Васил Левски, преоблечен, като турчин, пристига в Ловеч, където отсяда в къщите на Никола Сирков и Величка Хашнова. След това взема архива, който зашива в самара на коня си и на 26 декември, придружаван от Никола Цвятков, потегля към Търново. По пътя срещат турски конен патрул. Старшият Али чауш се усъмнява в обясненията на Левски, но оставя двамата да продължат пътя си При завръщането си в Ловеч долага в конака за срещата и оттам е организирана хайка за залавянето на двете подозрителни лица.   На 27 декември 1872 г. рано сутринта 15 заптиета, начело с Юсеин Бошнак чауш, обграждат ханчето, което е държано под наем от Христо Цонев – Латинеца. Николчо разпознава гласа на заптието, което ги е срещнало през деня. Затова Левски, въпреки че има тескере на името на ловчанлията Добри Койнов, решава да излезе незабелязано през вратника на яхъра, но там също има засада. При бягството се закача на плета и заптиетата успяват да го повалят на земята. Левски стреля с револвера си и наранява в ръката Юсеин Бошнак чауш, но сам е улучен от куршум, който го засяга зад лявото му ухо. Притеклите се на помощ заптиета успяват да го уловят и вържат.   Левски е откаран от турците в Търново, за да бъде разпознат. Чак там става ясно кой е той. Отведен е под полицейска охрана в София, където е предаден на съд. По пътя от Търново до София се е надявал до последно, че ще бъде освободен от своите съмишленици.   В Комисията, която съди Левски и неговите другари, участват Али Саид паша, Шакир бей и Иванчо Хаджипенчович. В нея са включени и българите Хаджи Мано Стоянов и Пешо Тодоров, като представители на българската община в града. Смъртната присъда е издадена на 14 и е потвърдена на 21 януари 1873 г. Шестдесет подсъдими са осъдени на затвор и заточение, а Димитър Общи и Васил Левски са осъдени на смърт, чрез обесване. Присъдите са потвърдени от султана. На 6 /18 февруари 1873 г. присъдата е изпълнена в околностите на София.   Преди да бъде обесен, поп Тодор Митов изповядва Левски. Той не смее да го погледне, защото се срамува от собственото си малодушие. По-късно свещеникът си спомня : \"Стоеше вързан до стълба на бесилката, слаб и блед. Изповедта започна. Левски първо се прекръства. След това казва: Всичко което съм правил, съм правил за България! Помолва за прошка Бога и народа и признава, че е убил едно момче.   Поп Тодор го изслушва и започва да чете молитва. Левски обаче го прекъсва и казва: Споменавай ме в молитвите си, отче с името йеродякон Игнатий. След малко мълчание добавил: Моли се отче не за мене, а за Отечеството, България!   Докато изрича тези думи бил хладен, но изведнъж заплакал.Очите му се напълнили със сълзи.Изповедта завършила. Поп Тодор се отдалечил от бесилката, запазил завинаги спомена за разплаканите очи на Дякона. Левски е вдигнат от палачите върху едно буре и окачен на въжето. Преди да бъде избутано бурето изпод краката му, той извиква: БОЖЕ, ИЗБАВИ БЪЛГАРИЯ !\"  ", "date": "2019.12.27", "title": "Доц. д-р Петър Ненков, историк: На 27 декември 1872 година е заловен Васил Левски"}
{"url": "http://epicenter.bg/article/Stefan-Lichev--Nyoyskiyat-dogovor---nay-zhestokiyat-pismen-dokument-za-balgarskiya-narod--/202465/11/0", "text": "Сто години след най – жестокият писмен документ за българския народ. Не най-страшният за българската държава, а за българския народ.  Този документ като тежка брадва прекършва гръбнака на българския дух. Той завинаги определя мястото на България като малка балканска държава. Смазва националното достойнство и превръща в илюзия всички мечти за друга България. Това е причината българинът да започне да се подиграва на самия себе си и да гледа в земята в присъствието на чужденци.    Ако трябва да търсим трагични символи, то най-жестокият, най –безнадеждният е, когато група хора се събира пред къщата на Иван Вазов и сълзите на народния поет който безмълвно и безпомощно отпуска глава.    Това е и денят, в който делегацията от Париж минава с влак през западните покрайнини и хората, българите с пресушени от сълзи очи тихо питат: - „Господин Стамболийски, ами сега” , а той безмълвно и безпомощно отпуска глава.    Дори сега, след сто години, аз едвам държа писалката в ръка и се насилвам да пиша за това страшно време.  Но трябва. Защото виждам какво се подготвя от историци, политици и журналисти. Подготвя се подмяна на истината, в опит да се изкарат герои виновниците за тази петгодишна национална катастрофа.   Трябва да си припомним кореспонденцията на Хемингуей, за посещението му в България през есента на страшната 1923 година.    И днес, толкова години по-късно, отново виждам хора натрупали достатъчно знания, за да не бъдат никога честни. Виждам как отново се вадят белите конци и започва да се кърпи историята.Спокоен съм само за едно. Историческите факти са налице и аз вярвам, че дори и след още сто години ще ги представят хора- натрупали достатъчно знания, за да бъдат честни и истински патриоти. Целта ми не е да правя строг исторически преглед, сигурен съм че има историци, които ще го направят далеч по-добре от мен.    Имам амбицията обаче да подредя логиката на събитията, известни на повечето хора, за да могат да се направят полезните изводи за българите. Защото сега, след сто години, погледът ни отново се замъглява и разумът се скрива зад геройската помпозност и политическа безхарактерност.  Избуяват нови националшовинисти, които правят единственото , което могат – да сеят омраза към съседите, етносите или различните.Защото това е най-лесното, това е най-бързо смилаемата политическа чалга. Иска ми се да потърся началото още в сръбско-българската война. Това е велик български подвиг на довчерашните роби, които са готови с цената на абсолютно всичко да защитят свободата на държавата си. И илюзията, която ги завладява след тази победа, че само с безумно смелия възглас „на нож” можем да постигнем победа. Трайна победа.    След Освобождението България 35 години се движи все по-напред и все по-нагоре. Не я спират превратите, политическите убийства, страшните за земеделието години. Жестоко смазаните с кръв селски бунтове. Да не забравяме и борбите на българите в Македония. Въпреки това в градовете се строят сгради във Виенски стил, изграждат се жп линии и фабрики, хората са по-добре облечени. Армията също се развива, тя е по-многобройна от тази на съседните държави, по-модерна за времето си и офицерите й са преизпълнени със самочувствие. На чело на държавата е един цар, с безумно и нереално желание тронът му да бъде в Цариград.    Българите влизат в Балканската война със самочувствието на хегемон на Балканите. Затова Фердинанд не обръща почти никакво внимание на договореностите между съюзниците. А всъщност и България, и Сърбия, и Гърция влизат във войната с тайната мисъл как в края на краищата ще излъжат другите. Колкото и да е парадоксално от това печели само Турция, която при едно балканско съгласие щеше да се оттегли отвъд Босфора. По този начин и трите държави, колкото и да е абсурдно губят. Губят заради собствената си егоистична национална глупост.  Разбира се най-много губи България.    Фердинанд и неговата политическа прислуга са опиянени от превземането на Одрин и бързото настъпление към Цариград. И точно тук трябвало да спрат. Останалото е ясно. Няма нужда да преразказвам историята. По удивителното е, как не сме извлекли и минимална поука и само след година се хвърляме в още по-безумна авантюра.  Реваншизъм ли е това.  Плиткоумие или параноично войнолюбие.    Не знам. В случая мога да разбера само Фердинанд. Стамболийски пише за втората си среща с царя, след изваждането му от затвора , за да спре бунта на войниците след пробива при Добро поле. Една от последните фрази на Кобурга е ” и ако трябва аз пак ще бъда с Германия”. В него просто говори кръвта на рода му. Той е български цар, но германски патриот. Та нима синът му Борис само след двайсетина години не прави същото, без да го облича в издайнически фрази освен онази „винаги с Германия...”    Интересният въпрос в тази политическа картина обаче е Къде са българските патриоти?  Защо само онзи буен, 36 – годишен земеделски водач се осмелява да извика към Фердинанд „Ако вкарате България в тази война, главата ви ще се търкаля по софийските улици”.Онези същите „патриоти”, които тръгват за мирната конференция в Париж през 1919 г и бавно се измъкват по гарите. Или безотговорно обявяват, че няма да подпишат Ньойския договор.    Всъщност какво щеше да стане, ако Стамболийски не беше подписал този документ. България нямаше да бъде държава, а територия управлявана от органите на Съглашението. Тя неминуемо щеше да бъде застигната от съдбата на беломорските земи, които привидно остават под управлението на същото това Съглашение и постепенно се обособяват като гръцка територия.    Съседните ни държави са победителки, а в Турция националшовинизмът набира страшна скорост. Само след няколко години и гърците ще усетят трагедията на сънародниците си в Азия след поражението в гръцко-турската война. Сърбия и след сто години няма излаз на море.  Не можем да не зададем въпросът всъщност кой губи най-много във войните между 1912-1924 г.    Бремето на войните носят обикновените хора, които до тогава са намерили дори и трудно условия да живеят заедно. Губят многобройните турски семейства принудени да напуснат родните си домове подгонени от Балканската война.    Губят мирните гърци избити в Измир и други селища в началото на двайсетте години. Но най- много губят българите прокудени от Македония, Беломорието, Мала Азия. Губят всички балканци, отровени от ужасната омраза помежду си.  Вече сто години.    Дали ще ни трябват още 100 години за да преосмислим Ньойския договор.  Моля се моят песимизъм да бъде погрешен. Дано!Дано! ", "date": "2019.12.27", "title": "Стефан Личев: Ньойският договор - най-жестокият писмен документ за българския народ! "}
{"url": "http://epicenter.bg/article/Ivan-Granitski--VONYa-2/202467/11/0", "text": "  Читателю любезний, ти се чудиш, маеш и дивиш отгде идва нетърпимата воня напоследък в общественото пространство в нашето Отечество.   Досега ти мислеше, че страдаме само от липса на държавност, от задълбочаващ се структурен и институционален разпад, от несигурност и хаос. Твоите наивност и простодушие са обясними – и ний като теб вярваме в доброто, справедливостта и световната хармония. Но тия дни вярата ни бе поразклатена от поредица духовни безчинства, нравствени плебейщини и други гнусни атаки срещу националната идентичност, чест и достойнство.    Сам помисли, преблагородний читателю, на какво прилича това – в рамките, няма и на месец, нов опит за поругание светлия образ на поета Никола Вапцаров, извършен в извънредно мерзко интервю с литературна инфузория, която преди тридесетина години написа гнусен поръчков платен пасквил срещу великия поет. Още незаглъхнала дунанмата около тази скандальозност и ето появи се чудовищна сапунка и балаганна простотия. Става дума за осквернителния опит на една клета женица да „преведе“ великата творба на Иван Вазов „Под игото“.    Слава богу, някои по-будни учителки и неколцина писатели, които още не са загубили чувството си за чест реагираха на тази пошлятина.   Но благородните народни избраници, възвишените министри и безкористните магистрати, опиянени от своето величие и незаменимост, мълчат и мълчанието им е оглушително. Някои раболепни медии си позволиха даже да защитят „клетницата“, извършила гнусното деяние, като обясниха, че това всъщност било необходимо на по-младите поколения, тъй като те не разбирали „архаичния“ език на патриарха на българската литература. Клетницата за десет години едва ли не с риск на живота си била „превела“ над 6000 думи на Иван Вазов. Джордж Оруел сигурно би завидял на изобретателката на абсурдния новоговор, а пък Франц Кафка би се отказал от всички свои творби, ако можеше да прочете опуса на „преводачката“.    Обаче, достопочтений читателю, ти добре помниш, че споменатите гьонсуратлъци от последните седмици са само поредна брънка от добре премислена стратегия, която отродителите и майкопродавците, отцеругателите и нравствените чапкъни, следват неотклонно вече повече от четвърт век. През две-три години те поднасят на озлочестеното българско общество порции духовна отрова, за да пробват до каква степен се е разклатила имунната система на нацията. А не беше ли оня ден, когато друга поръчкова перодръжка се опита да обясни, че клането в Батак било мит и страшните сцени, обрисувани от Вазов, с кръвопролитията, насилията и всевъзможните гнусотии били плод на вдъхновението на народния поет?    Не си забравил и скверните предложения да се издигне паметник на Вейсел паша в подножието на Шипка, направени от друг потурнак, който даже се бе издигнал до зам.-министър.   Ами как да не си спомниш постоянните подхвърляния на някои псевдокултурантрополози, че нашият народ страда от пристъпи на „комплексарски национализъм“.   За тридесет години безброй са опитите да се поругаят национални икони и светини – Васил Левски съвсем неслучайно убил ратайчето, даже го намушкал хищно няколко пъти, Христо Ботев бил касоразбивач, пройдоха и терорист, понеже отвлякъл незаконно кораба „Радецки“.   Гео Милев подбуждал стръвно народа към размирици с поемата си „Септември“ и с огнената си публицистика, особено със статията си „Полицейска критика“. Никола Вапцаров пък бил направо престъпно подривен елемент, който искал да събори законно установената власт. Примерите са хиляди и са всеки ден пред очите ни. Явно слугите на Княза на мрака искат да накарат българското общество не само да повярва, че няма граница между добро и зло, низко и възвишено, благородно и подло, но и да заживее в състоянието на благодушна лотофагия… Колко уютничко и спокойничко!    Мечтата на уж случайните „преводачи“ и преоценители на литературното и историческото ни наследство е да овъргалят всичко във фразьорски флиг-флагове и словоблудства, да ни заливат всеки ден с уродливости, хлестаковщини и смердяковщини (ах, извинете, че прибягваме към персонажи от руската класическа художествена литература!), за да превърнат общественото пространство в една огромна духовна скотобойна. И там те да се разхождат с важен и изпъчен вид като интелектуални супервайзери и създатели на нова история и нови ценности.    Но да си представим, предобродушний читателю, какво би се случило например в днешна Франция, ако някой си помислеше дори да „превежда“ Юго, Стендал или Бодлер? Веднага ще му счупят не само ръчичките, но и краченцата.   Ами как би реагирала съвременната германска общественост, ако някоя бетонна глава би посмяла да се опита да извади от учебните програми Гьотевите „Фауст“ или „Лоте във Ваймар“. Хеле пък да не говорим за балканските страни – нашите съседки Сърбия и Гърция, които пишманполитиците ни често пъти велзевулски съжаляват.     Ще се откаже ли Гърция от творчеството на Никос Казандзакис, или Сърбия от Иво Андрич? Според извратените размишления на нашите политкоректни „преоценители“ творчеството на тези двама автори може би също нагнетява етнически напрежения, както „Под игото“ на Иван Вазов, или „Записките по българските въстания“ на Захарий Стоянов.   Обаче дори най-разложеното съзнание в тези страни не допуска мисълта да бъдат извадени от учебните програми, а в любезното Отечество не само изтръгват от учебните програми творби на Добри Чинтулов, Любен Каравелов, Христо Ботев, Иван Вазов, Пенчо Славейков, Христо Смирненски, Гео Милев, Никола Вапцаров и пр., и пр., но и с касапски устрем секат, режат, изхвърлят, демонтират, бастисват цели исторически периоди, знакови творби, неудобни за политкоректните папагали автори и тенденции…    Ние наивно и простодушно, ненагледний читателю, си мислехме, че има някакъв предел на свинщините и безчинствата, на които се подлага злощастното днешно българско общество. Уви, няма предел. Щедро финансираните от външни грантови структури (и децата вече в България знаят кои са, а правителството не знае) и по-особени организации със специално предназначение, наши нови ибрикчии, политически травестити, олани, поклонници на велзевулската и богохулна Истанбулска конвенция и други мушмороци, не спят и неуморно подриват стълбовете на българската идентичност, дух, достойнство, чест и национални традиции.   Ако беше жив бай Захарий Стоянов, щеше да възкликне: „Възгечтисайте се, бре господа!“. Сакън, пардон, пак се объркахме с тия чуждици. Хайде холан, нека всичко да върви мирно и тихо. Белким се засити бездънния търбух на властогонците и блюдолистващите националпредатели.    Но явно няма насищане…    Затова нека народът глухо да ръмжи и страшно да дрънчат окови. Интелигенцията да се вслушва замечтано в приспивните трели на брюкселските мазмантии, които й пеят балдевски песни за политкоректност, европейски ценности и мултикултурални, неолиберални и постмодернистки ерзацсладкиши и блудкажи.   А юродивите врагове на Отечеството и зложелателите на народа да си чапкънстват и мастийстват необезпокоявани, да си изстудяват потните ръчички всеки ден с поредната лепта, отпускана им, макар и с погнуса, от техните задкулисни господари.   С погнуса, разбира се, защото дори и най-коравосърдечните господари не обичат престараването на лакеите. А любимата музика на лакеите и на нравствените подлоги е шумоленето на банкнотите и звонкът на монетите.    Бедний ми, бедний народе, кой те в таз робска люлка люлее? ", "date": "2019.12.27", "title": "Иван Гранитски:  ВОНЯ 2"}
{"url": "http://epicenter.bg/article/Politico--Zashto-oshte-izlizame-na-ulitsite-i-protestirame-/202471/11/0", "text": "Фразата „Всички сме Жокера“ беше написана със спрей върху статуя в Чили по време на протестите по улиците, докато демонстрантите в Бейрут, Ирак и Париж, и навсякъде носиха маски на Жокера. В Хонконг демонстрантите изрисуваха лицата си, за да заприличат те на Жокера, след като им беше забранено да носят маски. Другото нещо, което всички протести споделяха, е тяхната сила, която беше не в интернет пространството, а по улиците. Не е случайно, че старите „офлайн“ протестиращи се върнаха на мода. Докато правителствата и популистите станаха по-добри в това да налагат идеите си за реалността, ядосаните граждани нямаха избор, освен да изключат своите устройства и да излязат на улицата, за да изразят гнева си. Все още сме социални животни, въпреки всичко – лесно е да пропуснеш някоя тирада в социалната мрежа „Туитър“, по трудно е да игнорираш протестиращи, които блокират летище, стачкуват и прекратяват дейността на услугите и комерсиалния живот на заетите мегаполиси. Правителства винаги могат да организират собствени контрапротести, разбира се, но хората са по-трудни за манипулиране от анонимните ботове или интернет \"троловете\". От Хонконг, през „Жълтите жилетки“ в Париж, до Близкия Изток, Южна Америка, Индия и Африка, дори в авторитарна Русия, тази година станахме свидетели на смели демонстранти, хиляди от които излязоха по улиците и заедно изразиха гнева си срещу машината на подлите и цинични правителства. Бруталните убийства на демонстранти в Иран и произволните арести в Хонконг, Москва и другаде не забавиха инерцията им. Вместо това полицейската и правителствената бруталност общо взето направиха демонстрантите по-смели и допълнително разпалиха протестите. Имаше времена, неотдавна, когато изглеждаше сякаш критичните новини и „хаштаговете“ на „Туитър“ биха били достатъчни да събориш правителство – или поне да предизвикаш промени в кабинета и публично извинение. Но правителствата еволюираха и се адаптираха към дигиталната ера. Те се научиха да обръщат социалните медии срещу критиците си. Големите и силните правителства по света вече използват тролове, за да се борят с ядосаните онлайн критици, като ги обвиняват в разпространяване на „фалшиви новини“ и отхвърлят призивите на протестиращите, наричайки ги терористи, бандити или предатели, докато карат своите поддръжници да разпространяват вижданията им и да тяхната версия на всяко събитие. Световни лидери като президента на САЩ Доналд Тръмп, който има повече от 67 милиона последователи в „Туитър“, се възползват от социалната мрежа и дори нападат обратно своите критици в нея. Тези лидери вече с лекота окачествяват протестите като изолирани реакции. Според много хора китайското правителство стои зад десетки хиляди акаунти в „Туитър“ и други социални мрежи, които са създадени, за да атакуват протестиращите в „Хонконг“. Кремъл също е известен с това, че контролира „ферми“ за „интернет тролове“, които разпространяват фалшива информация и дискредитират критиците на президента на Русия Владимир Путин. Онлайн славата може да бъде опасна за авторитарните режими. Русия прие закон по-рано тази година, позволяващ на съдилищата да вкарват в затвора хора за прояви на „неуважение“ към правителството онлайн, включително към Путин. Египет, Иран, Сирия и други държави рутинно арестуват и затворят блогъри и активисти за постове в мрежата, критични към техните правителства. Иран прекъсна връзката с интернет на страната време на бурните протести миналия месец, предизвикани от повишаването на цените на горивата. Кремъл по-рано пък обяви, че има възможност да изолира страната от глобалната мрежа при спешни случаи. Но правителствата се справят по-трудно със задушаването на уличните протести. Когато разочарованите граждани се съберат, за да изразят гнева си, дори пропагандата и фалшивата информация не могат да заглушат яростта им. По време на протестите през лятото в Москва, когато демонстрантите призоваваха за открити и прозрачни местни избори, проучванията показаха, че мнозинството от московчаните подкрепят агитаторите, въпреки твърденията на Кремъл, че демонстрациите са предизвикани от чуждестранни агенти, финансирани от други страни. Под натиска на обществото много присъди на активисти бяха намалени или сменени. Кремълската партия \"Единна Русия\" претърпя огромни загуби при последните местни избори, което доказа, че протестиращите имат широка обществена подкрепа в страната. Със сигурност социалните медии играят роля в съвременните улични протести, улеснявайки тяхната организация и разпространявайки посланието им. Движението „Жълтите жилетки“ във Франция стартира в социалните медии. Онлайн петиция събра над милион подписа, преди да избухне протеста в Париж и на други места в края на миналата година. Хиляди ученици протестираха тази година, с искания за действия срещу промените в климата, след самостоятелните демонстрации на Грета Тунберг пред шведския парламент, като това предизвика създаването на движение от световен мащаб, което поиска от световните лидери по сериозни действия срещу климатичните промени. Неотдавнашното възобновяване на протестите в Египет беше вдъхновено от видеоклипове с критики към президента, които бяха публикувани в интернет. Тъй като нашият свят става все по-свързан с интернет, за младите хора, живеещи в условията на авторитарно управление, е лесно да видят онлайн тази свобода, на която техните съмишленици на Запад се радват и да си представят, че биха могли да постигнат същото у дома. Но често не могат. Свободата на изразяване може да изглежда като универсално право онлайн, но то не е такова. И това е нещото, което разделя онлайн света от истинския и подхранва недоволство, и кара много хора да излизат на улиците гневни. В богатите страни дигиталното „фукане“ също играе роля. За много хора протестите са възможност да публикуват в мрежата снимки и видео, с които да се „похвалят“ със своята гражданска позиция. Иронията на социалната мрежа е, че докато тя пристрастява всички нас към екраните, в същото време може да ни изкара и на улиците, където да генерираме ново количество материал и да „нахраним звяра“ – същата тази социална мрежа. С авторитаризма във възход и демокрацията в отстъпление - но и с нашите телефони свързани ежедневно към нецензурирания свят - недоволството е страничния ефект на нашата зависимост от социалните мрежи. Демонстрациите се превръщат в продължение на нашия дигитален живот. Въпреки че авторитарните правителства могат да арестуват лидерите на движенията, блестящият филм на Тод Филип за Жокера показа, че протестите все повече нямат нужда от лидери и могат да се сплотят около един, безсилен измислен герой, който пленява общественото въображение. Както при многоглавата Хидра, отрязването на главата не спира звярът да ухапе отново. Докато започваме нова година и навлизаме в ново десетилетие, очаквайте още протести. Светът се затопля в резултат от изменението на климата, а недоволството от стария световен ред достига точката на кипене, така че следващите 10 години вероятно ще дадат съвсем ново значение на израза „бурните години“.    ", "date": "2019.12.27", "title": "Politico: Защо още излизаме на улиците и протестираме?"}
{"url": "http://epicenter.bg/article/Le-Monde--Katolicheskata-tsarkva-e-izpravena-pred-izbor---reforma-ili-gibel/202474/11/0", "text": "„Християнският свят вече не съществува“, каза папа Франциск по време на традиционната коледна среща с Римска курия на 21 декември. Дори на места, където влиянието на католическата църква се разраства, например в Африка и Азия, тя е изправена пред силна конкуренция от евангелистки църкви, които се опитват да нарушат нейния латиноамерикански бастион, който представлява 40% от католиците в света. Разкритията за сексуално насилие над непълнолетни и жени продължават. Те доведоха до намаляване на ресурсите не само на Ватикана, но и на местните църкви, особено във Франция, което доведе до намаляване на даренията. Избраният по спешност на поста си папа Франциск е убеден в необходимостта от дълбоки промени, за да се спаси (поне в светския смисъл) католическата църква. По-рано той цитира Джузепе Томази ди Лампедуза, за да убеди курията, че „всичко трябва да се промени“, така че „да остане същото“. Всъщност от 2013 г. той настоява, че Католическата църква трябва да реформира няколко свои отдела. Докато двамата му предшественици поставиха моралните въпроси на преден план в своите проповеди, папа Франсиск се потопява в същността на съвременните проблеми, като прави ярки изказвания за климатичната криза и критикува финансовия капитализъм и защитава мигрантите. След дълго потискане на проблема със сексуалното насилие, той реши да изслуша жертвите и започна да променя йерархичните правила, за да разглежда случаите. В Рим той започна да подобрява управлението на курията. В това число по икономическите въпроси, за да промени консервативната линия на управление. „Има напрежение между славното минало и творческото бъдеще, където има хора, които се нуждаят от време, за да пораснат“, каза той по-рано. Въпреки това, реформаторът Франциск понякога е спиран по средата на своите промени поради съпротива срещу тях в католическите среди и нежеланието си да променя определени връзки в структурата на църквата, които продължават да съществуват от векове. Изправен пред вътрешните войни на курията по време на продължаващия финансов скандал във Ватикана, той отслаби комисията за борба с прането на пари, която спомогна за изчистването на финансовата система на Светия престол. Той неуморно осъжда клерикализма - намесата на църквата в обществения живот, но все още не назначава миряни на най-високите църковни постове. Същото важи и за жените, въпреки факта, че папата ги насърчава да участват по-активно. Що се отнася до духовните санове, основите, базирани на монопола на тайнствата, Франциск планира да ги дава изключително на женени мъже, но не и на жени. „Аз съм син на Църквата“, обича да казва Франциск, за да подчертае любовта си нея. Някои от неговия кръг дори го сравняват с бившият съветски лидер, дал началото на перестройката - Михаил Горбачов. Сякаш католическата църква трябваше да извърши пробив в своите структури, за да устои на екзистенциалните кризи, които я заплашват. Сякаш тази борба изобщо не е спечелена.    ", "date": "2019.12.27", "title": "Le Monde: Католическата църква е изправена пред избор - реформа или гибел"}
{"url": "http://epicenter.bg/article/Prof--Plamen-Kirov--Ne-tryabvashe-da-barzame-s-preporakite-na-Venetsianskata-komisiya-/202480/11/34", "text": "      - Първо, честито Рождество Христово. Желая здраве и успехи. Що се отнася до консултациите, те бяха породени от събитията около номинацията и избора на нов главен прокурор на Република България и възраженията, които имаше президентът по процедурата. Президентът обяви, че подписва указа за назначаване и заостря вниманието към конституционните разпоредби за съдебната власт, с оглед на това да бъде направено внимателно и широко представително обсъждане на някои от текстовете в главата за съдебната власт. Той започна тези консултации с академичните среди и най-вероятно те няма да завършат в рамките на януари, следващата година.        - Проблеми винаги могат да се намерят. В случая, проблемът произтича от поредното становище на Венецианската комисия по повод законопроект на Министерството на правосъдието и е свързан с търсенето на отговорност и възможност за контрол над тримата големи в съдебната власт. Т. е. председателите на двете върховни съдилища и главния прокурор. Становището на Венецианската комисия беше публикувано на страницата на правосъдното министерство. Много интересно е, че Министерският съвет реагира много бързо, изготвяйки законопроект за изменение и допълнение на НПК и на закона за съдебната власт, така щото да се отговори на препоръките на Венецианската комисия. И в тази връзка въпросите на Венецианската комисия бяха поставени на вниманието на научната и не само на научната общност от президента. Това е причината за започване на дебата.        - Засега на мен не ми е ясно. За да има успех една такава инициатива на президента, трябва да се постигне консенсус сред политическите сили, които са представени в парламента, тъй като глава девета от конституцията изиска високи мнозинства – ? и 2/3, за да може да се извърши каквато и да е конституционна промяна. Става въпрос за извършване на конституционна ревизия от действащия парламент, а за Велико народно събрание (ВНС) не искам и да мисля. Това по-скоро е изключено. Най-вероятно президентът не би инициирал свикването на ВНС, тъй като то се занимава със значими проблеми свързани с формата на държавно управление и формата на държавно устройство.        - Не останах с впечатление, че президентът повдига този въпрос. А и становището на Венецианската комисия не провокира подобно разсъждение. Прокуратурата ще си остане там, където ѝ е мястото и където ѝ е отредил да бъде конституционния законодател през 1991 г.- в съдебната власт. Това трябва да е пределно ясно на някои хора и отделни партии, които искат прокуратурата да е самостоятелна, или да е в изпълнителната власт. Те не знаят как като отворят кутията на Пандора, от нея ще излязат твърде неприятни и за самите тях последици.        - Представяте ли си главният прокурор да бъде министър на правосъдието, т. е. да бъде политическо лице, което да се избира от Народното събрание, или по точно от мнозинството в НС и това лице да бъде на първо място отговорно пред министър-председателя, който ще бъде и лидер на парламентарното мнозинство? Този главен прокурор ще ръководи цялата прокуратура като най-вероятно ще се изкуши първо да се разправи с политическата опозиция и на второ място ще се изкуши да прикрие случаите на корупция по високите етажи на властта. Това ли искаме да постигнем. Мисля, че не.        - Тогава ще стигнем до друг проблем – да направим главния прокурор още по-неотговорен, отколкото е в момента.        - Не бива от изказванията на една или друга персона да си правим генерални изводи за начина по който функционира българския конституционен модел. Както и не бива да се смята, че който и да е главен прокурор непременно е престъпник и ще извърши тежко престъпление. Вероятността главен прокурор да извърши тежко престъпление от общ характер е същата като астероид да затрие България. Когато подхождаме с идеи за изменение, включително и на конституцията, от позиция \"Какво би станало, ако…\", тръгваме по един много лош път.        - Много вероятно е вследствие на дебата, който провежда президента, да се внесе законопроект за изменение и допълнение на конституцията, с който субектите, които могат да сезират КС, бъдат допълнени с обикновени граждани, т. е. да се въведе пряката конституционна жалба, така както тя съществува в други конституционни системи в Европа. Не виждам в парламента политическа сила, която би се противопоставила на подобно предложение. Изменението в конституцията ще е само в едно изречение. След това обаче ще е изключително трудно да се види в кои случаи гражданите могат пряко да се обръщат към КС като атакуват закони, приемани от парламента, които нарушават техни права и свободи. И в кои случаи това е допустимо. Акцентът ще падне върху законовото уреждане на условията и реда, при които ще бъде упражнявано това конституционно право на гражданите на пряка конституционна жалба. И ми се струва, че Министерство на правосъдието ще изпита доста затруднения, МС, а пък и народните представители, когато тръгнат да изграждат законовата инфраструктура, която ще надгради конституционния текст.        - Ще се върна към становището на експертите от Венецианската комисия. Те предлагат три варианта, като сами правят извода, че два от тях са неприложими. Контролиращият орган (така да го наречем) да бъде главният инспектор е невъзможно, тъй като главният инспектор не е прокурор. Вторият вариант е да бъде директорът на Националната следствена служба. Самите експерти на Венецианската комисия отчитат като грешка натиска върху България, когато трябваше да стане равноправен член на ЕС, почти да закрие следствието. Изпълнявайки препоръките, ние смачкахме системата на следствието и го вкарахме в системата на прокуратурата. Сега как да тръгнем по обратния път и да направим директора на НСлС този надзорник на главния прокурор? И остава последното предложение на Венецианската комисия да има прокурор ad hoc, който при евентуално извършване на престъпление да разследва и да внесе обвинителен акт срещу главния прокурор. Как да бъде избран този ad hoc прокурор, как да бъде излъчен, след като 2015 г. ние разделихме ВСС на две колегии – на съдийска и прокурорска. Тогава широко се прокламираше, рекламираше и устояваше като теза в НС съдии да назначават съдии и прокурори да назначават прокурори. Е, няма кой друг, освен прокурорската колегия да назначи такъв прокурор, който да надзирава главния прокурор. Сега въпросът е дали да бъде ad hoc прокурор, за конкретния случай независим прокурор, каквато система има в САЩ, но по други причини, или да бъде някой от структурата на прокуратурата, каквото е предложението на МС – да бъде ръководителят на инспектората в самата прокуратура.        - Преди да бъде публикуван докладът на Венецианската комисия, МС набързо се събра и предложи проекта, който е внесен в Народното събрание. По-късно, обаче когато се чуха гласове дали пък тази фигура на надзираващия прокурор не е извън рамките на конституционните текстове, МС реши да повдигне и да постави въпроса пред Конституционния съд. И в момента, имаме конституционно искане за тълкуване на чл. 126, ал.2 на конституцията във връзка с надзора за законност и методическото ръководство, което главният прокурор осъществява по отношение на всички прокурори. Въпросът, който МС задава на Конституционния съд, е по-скоро риторичен.        - Министерски съвет пита има ли изключение от правилото, че главният прокурор осъществява надзор за законност и методическото ръководство върху всички прокурори. Естествено, че има. Ако един прокурор, който и да е той – може да е от районната прокуратура в Силистра, може да е от Софийска градска прокуратура – има данни за извършено престъпление от главния прокурор и започне предварително разследване, естествено е, че главният прокурор не може да осъществява надзор за законност върху действията на такъв прокурор, защото би бил в конфликт на интереси и тогава би се нарушил принцип на правото, известен още от римското право- че никой не може да правораздава по казус, по който е страна. Отново сложихме каруцата пред коня. Ако имаме някакви съмнения, че ad hoc прокурор би бил зависим от главния прокурор и няма да бъде безпристрастен когато го разследва, то тогава трябваше първо да питаме КС и едва тогава да бъде изработен и внесен в Народното събрание законопроект. А всъщност, ако КС приеме, че в случая става въпрос за изключение от правилото, че главният прокурор осъществява надзор върху всички прокурори, т. е. че разследващият го прокурор не се намира под такъв надзор, то тогава ще се окаже, че няма нужда и от такъв законопроект.        - Не търсете особен смисъл от това бързане. Просто ние продължаваме да действаме в подчинение на синдрома \"Да изпълним волята на началниците\", за да не ни критикуват. По принцип не би следвало да се действа толкова реактивно. При това често пъти самите препоръки на Венецианската комисия са доста разнопосочни. Ако проследите всички доклади и препоръки, които са давани в рамките на един десет годишен период – казвам 10 г. период, защото толкова години минаха от казуса \"Колеви срещу България\" в Европейския съд по правата на човека, откъдето възникна проблема кой да разследва главния прокурор, ако той извърши престъпление. Т. е. заради един конкретен казус бяхме подложени на изключителен натиск от най-различни европейски институции. И понеже имаме урок от натиска, може би това накара правителството да бърза…        - Да, става въпрос за комплекс. Ако прочетете доклада на Венецианската комисия, ще видите, че подходът, който се прилага към нас, ако се приложи към която и да е друга европейска държава, е валиден в същата степен. Казва се следното: \"Какво би станало, ако…\" И накрая се правят генерални изводи с препоръки към съответната държава как тя да променя конституцията си и законодателството си. Ами, извинявайте, някои хипотези или не биха могли да се случат никога, или биха се случили изключително рядко. И ние да предприемаме конституционна ревизия, изградена върху предположения и вероятности, това според мен е несериозно. Така че, ако внимателно се прочете доклада на Венецианската комисия, ще се види, че там има недотам съвършени неща и като изводи, и като препоръки. Ще дам и още един пример. Експертите продължават да остават с впечатлението, че в 25-членния състав на ВСС има само 6 магистрати, които са съдии, избрани от съдиите. Всъщност се изпускат двамата висши съдебни магистрати, т. е. председателите на двете върховни съдилища също са съдии. И не са 6, а са 8 представителите на съдебната квота. Как да можеш да правиш препоръка, при положение, че чисто математически не можеш да схванеш съотношението между различните видове магистрати във ВСС?    ", "date": "2019.12.27", "title": "Проф. Пламен Киров: Не трябваше да бързаме с препоръките на Венецианската комисия "}
{"url": "http://epicenter.bg/article/-quot-Doyche-vele-quot--Planat-na-Rusiya-za--quot-Kamchiya-quot--Kakva-e-tselta--/202483/11/33", "text": "    Навръх Коледа в България дойде новината, че Русия обмисля следния план: курортният комплекс \"Камчия\", разположен на 25 км. южно от Варна, да стане \"основна чуждестранна културно-хуманитарна площадка за прокарване на руските интереси в Европа\". Защо тази тема се повдига точно сега? И какво цели Москва, обявявайки публично своите намерения?      Първото обяснение е тривиално. Във въпроса за развитието на \"Камчия\" няма външно-политическа интрига, защото той стои отдавна на дневен ред. Санаторно-оздравителният комплекс, разположен на 31 хектара, е собственост на кметството на Москва. Договорът за изграждането му е подписан през 2008 година от правителството на г-н Станишев.    През 2016 година бе обявено, че имотът се продава на търг. Поради сложната финансова ситуация около комплекса, още от 2015 се обмисля собствеността да бъде придобита от Руската федерация (РФ) и така да се намери възможност за финансирането му от федералния бюджет.    Защо обаче се вдига толкова много шум? Така стигаме до второто възможно обяснение: според мен, разгласяването на плана цели най-малко две неща. Първо: да се покаже на всеослушание, че Русия не само не се е отказала от претенцията да бъде водещ геополитически играч, а има категоричното намерение да продължи да работи за нея. Второ: да се направи пореден опит за \"респектиране\" на членката на НАТО България.    От срещата между Тръмп и Борисов стана ясно, че България планира да изгради координационен център на военноморските сили на НАТО в Черно море. Той ще бъде във военноморска база Варна. Отговорът на Кремъл - РФ да реализира близо до Варна \"образец за мека сила\", както се изрази Сергей Лавров.    В полза на този анализ говори и фактът, че още в началото на обръщението си пред Федералното събрание, на чието заседание бе поставен въпросът за съдбата на \"Камчия\", г-н Лавров заяви: \"Нашите американски колеги, заедно с най-близките си съюзници, се опитват да забавят, включително със сила, обективния процес на създаване на по-справедлива и демократична полицентрична система за световен ред. Те се опитват да ограничат развитието на нови световни центрове\".    Разбира се, от гледна точка на Кремъл, \"по-справедливата и демократична система\" по всяка вероятност е тази, в която \"обективно\" се дава достатъчно простор на руските имперски амбиции. А Русия съвсем не се ограничава до използването на \"мека сила\" за реализирането на своите кроежи, в които влиза и контрирането на \"колегите\". Покушенията срещу Гебрев и Скрипал, зад които се смята, че стои Русия, както и изобщо осветяването на базата на ГРУ за \"мокри поръчки\" в департамента Горна Савоя във френските Алпи, говорят в полза на тази теза.      Може ли българската държава, която през есента на 2019 година изведнъж реши да лови \"руски шпиони\", да противодейства по някакъв начин на превръщането на \"Камчия\" в плацдарм за руската пропаганда или, ако използваме по-неутралния термин, площадка за \"културно влияние\"?    Отговорът изглежда е отрицателен. Вече е късно за реакции. Докато \"Камчия\" остава руска собственост и нейното стопанисване се движи някъде на \"ръба на закона\", но без да го преминава, българските власти трудно могат да направят каквото и да било. Излишно е да питаме и защо България, една страна от НАТО, е позволила част от нейното крайбрежие, която, казано не съвсем на шега, е удобна за десант, да бъде закупена от основния опонент (за да не използваме по-остри думи като \"противник\" или \"враг\") на Пакта.    От години България се мъчи да \"балансира\" между НАТО и Русия. От една страна плащаме милиарди за американски изтребители и заявяваме, че сме отворени за американски втечнен газ LNG, от друга - размразяваме \"Белене\" и строим \"Балкански поток\", от който печели \"Газпром\". Случаят \"Камчия\" е резултат от този \"шпагат\".    Въпросната геополитическа \"стратегия\" е наивна. Тя предизвиква безпокойство сред партньорите ни в Брюксел и Вашингтон, а по всичко личи, че за Русия България е твърдо част от \"противниковия отбор\". \"Финтовете\" на София по никакъв начин не заблуждават руските политици.    Но и външнополитическата \"стратегия\" на Кремъл, която периодично цели да \"дразни\" и \"троли\" изгубените руски колонии, не събужда по-голямо уважение към бившия \"по-голям брат\". Нито го прави \"по-популярен\". Изказвания от най-високо ниво в Русия - като това, че \"Червената армия е спасила българските евреи\" (М. Захарова) или това, че \"славянската писменост е дошла в Русия от Македония\" (Вл. Путин) - не увеличават броя на русофилите в България.    За сметка на това обаче те мобилизират всички, на които им е дошло до гуша от имперските блянове на Кремъл.  ", "date": "2019.12.27", "title": "\"Дойче веле\": Планът на Русия за \"Камчия\". Каква е целта? "}
{"url": "http://epicenter.bg/article/Valentin-Vatsev-/202486/11/0", "text": "\"Адам Смит не би приел тези свинщини, които днес се наричат \"либерализъм\". Сигурно се върти в гроба си. Това, което наблюдаваме, е някакво късно обезумяване в епохата на т.нар. соросоиден свят.\" Така започна анализът си за политическата 2019 г. историкът Валентин Вацев. Той бе гост в предаването \"Хоризонт за вас\" по БНР.   \"Дори сред най-яростните привърженици на импийчмънта в САЩ настъпи объркване. Нямало е по-безсмислен опит за импийчмънт в Америка. Мисля, че този импийчмънт ще приключи бързо, най-вече защото предстоят избори\", каза Вацев по повод на стартиралата процедура по отстраняването на американския президент Доналд Тръмп. Вацев обръща внимание, че Рудолф Джулиани се е върнал от Киев с филм, в който под клетва се дават свидетелски показания за чудовищната корупция, развихрила се в Украйна под ръководството на американските демократи. \"Няма начин Тръмп да бъде обвиняван в това, че е искал тази корупция да бъде разчистена и е питал Зеленски как може да стане това\", посочи Валентин Вацев. \"Корупцията е зло навсякъде по света\", добави той.   След САЩ, Вацев анализира ставащото в Русия. Запитан дали Русия ще бъде ударена от американските санкции, свързани със \"Северен поток 2\", Вацев каза: \"Русия вече е ударена. Противниците на \"Северен поток 2\" празнуват победа.\"   \"Руската тема е тъмна и на места непонятна. Русия вече е ударена. За да направят подобни кораби   им трябва време. Противниците на \"Северен поток 2\" празнуват победа\", посочи Вацев. Той прогнозира, че сега ще започнат съдебни процедури, защото проектът \"Северен поток 2\" е банково кредитиран и фирмата \"Олсийз\" ще трябва да плати 5 милиарда, а сумата е голяма дори за такава компания. Швейцарската фирма полага тръбите по газовото трасе.   \"Правилото е, че Русия никога за нищо не бърза, с изключение на случаите, в които решат да се разтичат. \"Мечката\" никога не бърза. Помня как спасяваха Ердоган“, допълни геополитическият анализатор.   Не само Русия - и Германия беше ударена тежко със санкциите за \"Северен поток 2\", подчерта Вацев. Според него обаче германските политици са по-внимателни в изказа си, защото Германия е победена страна във Втората световна война и те дълго са били \"възпитавани\". \"Този път обаче те просто нямат сили да скрият гнева си\", добави той. Германското икономическо могъщество е тежко спъвано от политическото \"нищенство\", подчертава Вацев.   Валентин Вацев е категоричен, че Брекзит ще се осъществи, защото това е желанието на горната класа - от земевладелците и аристократите, до кралицата. Според Вацев обаче има вероятност на премиера Борис Джонсън да се наложи да удължи още веднъж срока за Брекзит.    „Англия е характерна с това, че там никой не пита долната класа. Случва се това, което каже горната класа, а тя винаги знае какво прави. Няма съмнение, че Брекзит ще се осъществи. Англия ще излезе от Европейския съюз за добро… Един от плюсовете е, че Англия отново може да напредне по пътя на индустриализацията и на финансовите услуги“, смята анализаторът. Според Вацев Англия не е съгласна да бъде командвана от Германия в този нов Европейски съюз, който се ражда в момента. \"Няма начин тази държава да живее в сянката на Германия. Колкото по-могъща икономически ставаше Германия, толкова повече нарастваха британските съмнения\", посочи той.    ", "date": "2019.12.27", "title": "Валентин Вацев: Русия беше ударена тежко със санкциите за \"Северен поток 2\"! Но Германия също"}
{"url": "http://epicenter.bg/article/Petar-Volgin--Krayat-na-sorosoidniya-svyat-/202518/11/33", "text": "Какво представлява този свят? Говорим за общество, в което формално се спазват всички правила на демокрацията. Има различни партии, различни медии, различни икономически субекти. Но ако се вгледате по-внимателно, ще откриете, че всичката тази \"различност\" няма никакво значение. Например няма никакво значение дали изборите ще бъдат спечелени от лява или от дясна мейнстрийм партия.    Правителството може да се нарича дясно или ляво, но ще взема решения, които и в двата случая ще облагодетелстват не обикновените хора, а представителите на елита. Това е власт, която се отчита не пред избирателите, а пред всемогъщата суперкласа на най-облагодетелстваните в бизнеса и политиката. На практика соросоидният свят няма нищо общо с демокрацията и със зачитането на мненията на гражданите    Именно по този начин функционират развитите общества през последните трийсет-четирийсет години. Зад красивата либерална мантия се спотайва уродливият ляво-десен консенсус на привилегирования елит. И тъкмо това безпринципно съглашателство е обект на все по-остри критики. Което е добре. Защото ни връща към нормалността.    Все повече хора отказват да вярват в мантрите за \"абсолютно справедливата невидима ръка на пазара\", за \"ценностите на мултикултурализма\", за \"жизнената необходимост от премахването на всички граници и нации\". Всички тези глупотевини имат една-единствена цел. Да съхранят статуквото. Да запазят соросоидния свят, в който единственото условие за успех е дали принадлежиш към елита или не.    Още по-добре е, че освен критики, вече има и съвсем конкретни действия срещу този свят. Особено ясно това се вижда във Франция. Миналата година завърши с протестите на \"жълтите жилетки\", а тази завършва с обща стачка срещу пенсионната реформа на Еманюел Макрон. В същността си и двата протеста са насочени срещу опитите на елита да ореже и без това доста орязаните права на обикновените хора. И ако тези протести носят автентично ляв характер, то една друга съпротива има по-скоро националистическа окраска.    Говоря за защитата на националните интереси в най-различни държави и борбата срещу опитите на глобалните либерални елити да унищожат националните различия.    А откъде идват теди желания? Пак от желанието за реализирането на колкото се може по-големи и по-бързи печалби. Когато държавата е слаба, мултинационалният бизнес и купените от него политици могат да правят каквото си искат. И те това и правят.    Така че когато чуете някой \"много умен\" интелектуалец да ви обяснява колко лошо нещо са държавите, как уважението към традициите е признак на \"изостаналост\", можете да бъдете сигурни кой му плаща. Същите онези, които искат държавата да има символична роля, за да не пречи на бизнеса.    Борците срещу държавата са всъщност борци за господството на капитала. За тържеството на соросоидния свят. Всички дитирамби за прекрасното \"отворено общество\" са приказки за наивници, за хора, които мислят не с главите си, а с либерални полуфабрикати.    До сравнително неотдавна тъкмо тази умствена безвкусица доминираше обществения дебат в развития свят. Слаба Богу, че този начин на мислене или по-скоро на немислене си отива. Протестите срещу соросоидния свят ще стават все по-масови, защото все повече хора ще осъзнават неговия фалш. А когато нещо е фалшиво, то, рано или късно, изчезва.  ", "date": "2019.12.27", "title": "Петър Волгин: Краят на соросоидния свят "}
{"url": "http://epicenter.bg/article/Goranov--Do-kraya-na-april-tryabva-da-priklyuchi-protsedurata-po-vlizaneto-v--quot-chakalnyata-na-evrozonata-quot-/202484/4/0", "text": "До края на април България трябва да приключи процедурата по влизането в т. нар. \"чакалня на еврозоната\". Това потвърди финансовият министър Владислав Горанов. Заедно с колегите си от кабинета той направи отчет за работата през 2019-та година, съобщава БНР.    За присъединяването на българския лев към валутния механизъм ERM 2, според Горанов, остава да бъде изпълнено едно единствено условие:    \"Изпълнението на плановете за увеличаване на капиталовите буфери на две от българските банки, след което се очаква да успеем до края на месец април успешно да финшираме този дълъг път към включването на българския лев във валутно-курсовия механизъм\".    Като безспорен успех за отминаващата година, Горанов отчете повишените кредитни рейтинги на България от водещите международни агенции.  ", "date": "2019.12.27", "title": "Горанов: До края на април трябва да приключи процедурата по влизане в \"чакалнята на еврозоната\""}
{"url": "http://epicenter.bg/article/Bezrabotnite-v-Sloveniya-shte-poluchavat-po-530-evro-mesechno/202485/4/0", "text": "В Словения влизат в сила новите правила за финансова помощ за безработни, които ще увеличат обезщетението, получавано от тази категория граждани, съобщава БГНЕС.   Досега безработните получаваха помощ от 350 евро, като новият закон я увеличава до 530 евро на месец.   Според законовите промени, сега чужденци, които пребивават постоянно в Словения и не са граждани на държава-членка на Европейския съюз, ще трябва да представят сертификат за основно владеене на словенския език, т.е. ниво „А1“, за да бъдат регистрирани в регистъра на безработните.   Лицата, които са граждани на държава-членка на ЕС, ще трябва да посещават курс по словенски език и да кандидатстват лично за обяви за работа.   Според Министерството на труда основната цел на новия закон е да подобри социалния статус на гражданите, които не могат да си намерят работа.", "date": "2019.12.27", "title": "Безработните в Словения ще получават по 530 евро месечно"}
{"url": "http://epicenter.bg/article/Desislava-Taneva--Priklyuchvame-godinata-s-42-registrirani-ognishta-na-afrikanska-chuma/202493/4/0", "text": "Приключваме годината с 42 регистрирани огнища на африканска чума по свинете (АЧС) и около 140 000 засегнати домашни свине, 200 са случаите на зараза, засегнати от африканската чума са близо 300 диви прасета. Това посочи в отчет за свършената работа през 2019 година министърът земеделието, храните и горите Десислава Танева, предаде Агенция „Фокус“. По думите ѝ, годината завършва и с изплатени близо 70 милиона лева за всички дейности по ликвидиране и борба с АЧС. „За превенционни дейности, дейности по унищожаване на огнищата, компенсации. Не дължим нито един лев за която и да е от дейностите, свързани с ликвидацията на африканската чума по свинете. От тези платени 70 милиона лева, 9 милиона евро са получени от ЕК и чакаме още 22 милиона евро съфинансиране“, отбеляза Танева. Министърът посочи, че само 8 от регистрираните огнища са в индустриални комплекси. „За сравнение искам да кажа само 2 цифри какво представлява АЧС като предизвикателство пред света. 51 засегнати страни в целия свят към края на тази година с унищожени 6 милиона и 600 000 свине, като имайте предвид, че в част от страните информацията излиза и по-късно“, допълни тя. Танева акцентира и на производствените резултати на българските земеделци, като посочи, че можем да се похвалим с добра реколта в областта на зърнените култури. „Пшеницата стига 6,1 милиона тон, което е 5 % увеличение, ечемикът – 20“, допълни тя. За 2019 година българските фермери са получили общо 2,8 милиарда лева подкрепа, от които над 1 милиард в последния месец.", "date": "2019.12.27", "title": "Десислава Танева: Приключваме годината с 42 регистрирани огнища на африканска чума"}
{"url": "http://epicenter.bg/article/Pravitelstvoto-prekratyava-sedem-kontsesionni-dogovora-za-dobiv-na-podzemni-bogatstva/202502/4/0", "text": "Прекратяват се седем концесионни договора за добив на подземни богатства, съобщи пресцентърът на правителството.    Концесионният договор за добив на варовици от находище \"Ливадата\" ще бъде прекратен едностранно, поради неизпълнение на основни договорни задължения от концесионера.    Също поради неизпълнение на основни задължения от концесионера, едностранно се прекратява концесионният договор за добив на строителни материали - кварцови пясъци, от находище \"Добри дол\".  Концесионният договор за добив на неметални полезни изкопаеми - кварцови пясъци, от находище \"Корията\" ще бъде прекратен по взаимно съгласие на страните. Находището се намира на територията на община Суворово, област Варна. През октомври 2008 г. за него е сключен концесионен договор с дружеството \"Девня цимент\" АД.    По взаимно съгласие се прекратява концесионният договор за добив на строителни материали - пясъци и чакъли, от находище \"Долни Богров\", участък \"Сметището\", разположен на територията на Столична община. Концесионният договор е сключен през юли 2001 г. с \"Агростроймат\" ООД, а през октомври 2003 г. наименованието на фирмата е променено на \"Камъни и пясък\" ООД, гр. София.    И концесионният договор за добив на строителни материали - варовици, от находище \"Кошарите\" ще бъде прекратен по взаимно съгласие на страните. Находището се намира на територията на общините Сливница и Костинброд, Софийска област. През декември 2009 г. за него е сключен концесионен договор с дружеството \"Кариери за чакъл и пясък - България\" ЕАД - София.    Концесионният договор за добив на строителни материали - варовици и пясъчници, от находище \"Илиина могила\" - ще бъде прекратен по взаимно съгласие на страните. Находището се намира на територията на Столична община, като през ноември 2011 г. за него е сключен концесионен договор с \"Кариери за чакъл и пясък - България\" ЕАД, гр. София.    По взаимно съгласие се прекратява и концесионният договор за добив на кварцови пясъци от находище \"Чеирите\", разположено на територията на община Аврен, област Варна. Концесионният договор е сключен през октомври 2010 г. с \"Девня цимент\" АД.  ", "date": "2019.12.27", "title": "Правителството прекратява седем концесионни договора за добив на подземни богатства"}
{"url": "http://epicenter.bg/article/Turtsiya-vliza-v-biznesa-s-elektromobili-do-2022-godina/202503/4/0", "text": "Typция paзĸpи пoдpoбнocти зa дoмaшния cи пpoeĸт зa изгpaждaнeтo нa eлeĸтpoмoбил. Πpaвитeлcтвoтo нa южнaтa ни cъceдĸa oбяви вceoбxвaтни cтимyли зa пoдĸpeпa нa нaчинaниeтo, пишe Вlооmbеrg, цитирана от money.bg.    Typcĸият ĸoнcopциyм Аutоmоtіvе Јоіnt Vеnturе Grоuр или ТОGG, ĸoйтo ce cъcтoи oт пeт ĸoмпaнии, щe cъздaдe фaбpиĸa в пpoизвoдcтвeния цeнтъp нa Бypca, пишe в yĸaз нa пpeзидeнтa нa Typция Peджeп Epдoгaн.    Инвecтициятa e в paзмep нa 22 милиapдa тypcĸи лиpи (3,7 милиapдa дoлapa) и щe дaдe възмoжнocт зa пpoeĸтиpaнeтo и пpoизвoдcтвoтo нa пeт мoдeлa и oбщa пpoдyĸция oт 175 000 пpeвoзни cpeдcтвa гoдишнo. Oбeдинeниeтo ce cъcтoи oт ĸoмпaниитe Аnаdоlu Grоuр, ВМС, Коk Grоuр, Тurkсеll и Zоrlu Ноldіng.    Πъpвoтo пpeвoзнo cpeдcтвo щe бъдe С-ЅUV. Πo плaн тo щe бъдe пpeдcтaвeнo пpeз 2022 гoдинa, пишe нa yeбcaйтa нa ТОGG. Гpyпaтa дaвa визyaлни пoдcĸaзĸи зa тoвa ĸaĸ щe изглeждa aвтoмoбилa нa cвoятa cтpaницa в Тwіttеr.   Aвтoмoбилът e пpoeĸтиpaн oт итaлиaнcĸaтa ĸoмпaния Ріnіnfаrіnа ЅрА.    Oчaĸвa ce пpoeĸтът дa дoнece 50 милиapдa дoлapa зa тypcĸaтa иĸoнoмиĸa зa пepиoд oт 15 гoдини cлeд 2022 гoдинa, oбяcни глaвният изпълнитeлeн диpeĸтop нa ĸoнcopциyмa Mexмeт Гypĸaн Kapaĸac.    Инвecтициятa щe дoвeдe дo вceoбxвaтнo нaмaлявaнe нa дaнъцитe, нaмaлeниe нa лиxвитe и гapaнция зa зaĸyпyвaнe нa 30 000 пpeвoзни cpeдcтвa oт пpaвитeлcтвoтo дo ĸpaя нa 2035 гoдинa, пишe oщe в пocтaнoвлeниeтo. Инвecтитopитe ca зaдължeни дa пpeдocтaвят минимyм 3,5 милиapдa лиpи ĸaтo ĸaпитaл дo ĸpaя нa 2023 гoдинa.    Epдoгaн зa пъpви път пpизoвa тypcĸитe ĸoмпaнии дa oбeдинят ycилиятa cи зa пpoизвoдcтвoтo нa дoмaшнo пpeвoзнo cpeдcтвo пpeди цeли 9 гoдини.    Cпopeд дaнни нa мeждyнapoднaтa acoциaция нa aвтoмoбилнитe диcтpибyтopи Typция e билa дeвeтия пo гoлeминa пaзap нa aвтoмoбили в Eвpoпa зa гoдинaтa ĸъм ĸpaя нa нoeмвpи. Зa 11 мeceцa в cтpaнaтa ca пpoдaдeни oбщo 316 477 пpeвoзни cpeдcтвa, ĸoeтo e c 26% пo-мaлĸo oт cъщия пepиoд гoдинa пo-paнo.", "date": "2019.12.27", "title": "Турция влиза в бизнеса с електромобили до 2022 година"}
{"url": "http://epicenter.bg/article/Avramova--Izprashtame-2019-g--s-novi-uchastatsi-ot--Struma--i--Hemus-/202505/4/0", "text": "През 2019 г. има напредък по всички стратегически пътни проекти – магистралите „Хемус“, „Струма“, „Европа“ и скоростния път Видин –Ботевград.  Това каза министърът на регионалното развитие и благоустройството Петя Аврамова в отчет за работата на министерството, съобщиха от пресцентъра на МРРБ. Министърът отбеляза, че през октомври бяха пуснати предсрочно за движение 9,3 км от „Хемус“. Работи се активно и в източната част на магистралата – в участъка от п.в. „Белокопитово“ до „Буховци“.  През тази година започна и изграждането на нови 134 км от „Хемус“, като през този месец правителството доказа, че довършването на магистралата е топ приоритет и пое финансов ангажимент за изграждане на оставащите близо 89 км от трасето. Така 223 км ще се изграждат от държавното дружество „Автомагистрали“. „Хемус“ ще е готова през 2023 г. От другия приоритетен проект - АМ „Струма“, бяха пуснати предсрочно 6,5 км в участъка от Благоевград до Крупник, което позволи автомобилният трафик да бъде изведен от Благоевград. По няколко ключови пътни проекта започна работа през тази година. Строи се магистрала „Европа“ от Драгоман до Сливница, предстои началото на строителството в другия лот – от ГКПП „Калотина“ до Драгоман. Вече е в процес на изграждане и пътят Видин-Ботевград, който е ключов за развитието на Северозападна България. На финалната права е и обходът на Габрово, който е тясно свързан с тунела под Шипка. Реализацията и на този проект стартира през 2019 година, като бе обявена процедура за набиране на оферти за строителство на съоръжението.  Вече се строи най-дългият тунел в България – „Железница“, както и  участъците преди и след него.  Много активно се работи и по проекта за Околовръстния път на София - от „Младост“ до Цариградско шосе. Паралелно с това през 2019 година със средства от ОПРР 2014-2020 бяха рехабилитирани 21 отсечки от пътища втори и трети клас. До този момент над 343 км са обновени, а стойността на ремонтите е 295 милиона лева. Сред тях са 21 км от пътя Кричим-Михалково-Смолян, 15 км от пътя Чирпан-Симеоновград, 30 км между Плевен и Ловеч, 21 км през прохода Петрохан, 10 км от Пловдив до Асеновград и 17,4 км от Враца към пещера Леденика. Също през 2019 година са ремонтирани 10 големи съоръжения на автомагистралите „Тракия и „Хемус“. Това са 5 виадукта на АМ „Тракия“, 4 виадукта на АМ „Хемус“ и тръбата за София на тунел „Витиня“ на АМ „Хемус“. Стойността на вложените средства от републиканския бюджет е близо 65,3 млн. лв. По график върви работата по въвеждане на тол системата. Вече успешно функционира първата й компонента – електронната винетка. В момента е в ход тестването на бордовите устройства от превозвачите. Определени са и тол тарифите и по изчисления на Световната банка отражението им върху цените на хранителните стоки от първа необходимост ще е минимално. Крайният срок за въвеждането на тол системата в търговска експлоатация е 1 март, но амбицията е това да се случи по-рано. Изключително добри са резултатите в изпълнението на ОПРР 2014-2020 г. Към края на ноември са договорени 2,6 млрд. лв. или 86% от бюджета на програмата. Към бенефициентите са разплатени 1,5 млрд. лева.   Обновени или спасени от разруха в градовете са улици, паркове и площади, културни и исторически паметници, социална и образователна инфраструктура. 108 милиона лева от програмата се пренасочват към приоритетни проекти в областта на здравеопазването, образованието, енергийната ефективност и пътищата. Например с 20 млн. лева ще се купи медицински хеликоптер. Продължава изпълнението на Националната програма за енергийна ефективност на многофамилни жилищни сгради. До момента са обновени над 1800 от общо 2022 сгради със сключени договори за целево финансиране. Още почти 100 са в строителство, а по над 90 други текат подготвителни дейности. По отношение на водния сектор като успех може да бъде отчетено пускането в  експлоатация на язовир „Пловдивци“, който ще снабдява Мадан и Рудозем. Това е първият язовир за питейни нужди, построен в България през последните 30 години. Предизвикателствата пред ВиК отрасъла ще са много и през следващата година. ВиК дружествата ще управляват огромни инвестиции – водни цикли по ОПОС 2014-2020. Към момента всички 14 ВиК дружества, които са бенефициенти по програмата,  са подали проектни предложения в определения срок и 11 от тях вече имат сключени договори за финансиране. ВиК Перник също ще управлява проект за 106 млн. лв. за  реконструкции в мрежата и подобряване на  качеството на услугата. За съжаление, в предишния програмен период беше изпусната възможността да бъдат извършени такива инвестиции, което е една от причините за настъпилата водна криза. Правителството осигури за спешни мерки близо 5 милиона лева, с които ще бъдат реализирани мерки за справяне с настъпилото бедствено положение.  Пълният текст на отчета за дейността на Министерството на регионалното развитие и благоустройството през 2019 година може да бъде намерен  .", "date": "2019.12.27", "title": "Петя Аврамова: Изпращаме 2019 г.  с нови участъци от „Струма“ и „Хемус“"}
{"url": "http://epicenter.bg/article/AETs--Kozloduy--priklyuchva-2019-g--s-proizvodstven-rekord/202514/4/0", "text": "\r\n За АЕЦ „Козлодуй” отминаващата 2019-а ще бъде годината с най-високото производствено постижение в експлоатационната история на 5 и 6 блок досега, съобщиха от пресцентъра на атомната централа, цитирани от БНТ. \r\n   \r\n От 1 януари до 09:00 ч. днес, 27 декември, при спазване на всички изисквания за безопасност, атомната централа произведе 16 315 212 МWh електроенергия. Това надхвърля количеството, отбелязало предишния годишен производствен рекорд, постигнат през 2011 година.    С още 240 000 MWh, които се очаква да бъдат генерирани в оставащите до края на декември дни, произведената през тази година електроенергия ще бъде 16 555 000 МWh.    Този резултат на АЕЦ „Козлодуй” е сред водещите световни постижения на атомни централи, експлоатиращи реактори от същия тип, и поставя достоен финал на 2019-а, в която бяха отбелязани 45 години от началото на експлоатацията на атомната централа. \r\n    ", "date": "2019.12.27", "title": "АЕЦ „Козлодуй” приключва 2019 г. с производствен рекорд"}
{"url": "http://epicenter.bg/article/Prokuror--1-Ivan-Geshev-vze-na-spetsialen-nadzor-dosadebnite-proizvodstva-za-vodnata-kriza-v-Pernik/202464/3/0", "text": "Във връзка с множество запитвания от представителите на медиите по повод кризата с питейната вода в гр. Перник,   предоставя следната информация:    Образувани са досъдебни производства в Специализираната прокуратура и в Окръжна прокуратура – Перник.    Разследването, наблюдавано от прокурор от СП, се води срещу длъжностни лица от общинската и областната администрация, за това, че в периода 2017 – ноември 2019 г. не са положили достатъчно грижи, съответно за водопреносната и водоснабдителната мрежа в Община Перник, и за стопанисването на водния ресурс в яз. Студена. От това са настъпили значителни вредни последици. Разследването се води по чл. 219, ал.1 от НК (за безстопанственост).    Следствените действия са възложени на следовател от СО – СП.    В хода на досъдебното производство следва да се изясни кога е бил достигнат критичния минимум на водата на яз. Студена; имало ли е и какви водни загуби в периода 2017 – 2019 г., дължащи се на амортизирани експлоатационни съоръжения; извършвани ли са метеорологични, хидрологични и воднобалансови оценки на язовира и ако да – кога.    Ще се проверят разрешителните за водовземането и ползването на водите от яз. Студена, дали са пренасочвани водни ресурси към други населени места и промишлени потребители , както и дали е имало незаконосъобразно разходване. Предмет на разследване са действия или бездействия на длъжностни лица във „ВиК-Перник“ ООД, Община Перник, Областна администрация и Басейнова дирекция-Западнобеломорски басейн в Благоевград.    В ОП – Перник се води досъдебно производство за действия или бездействия на длъжностни лица от „ВиК – Перник“ ООД по чл. 219, ал. 1 от НК (за безстопанственост). Разследването се води от екип от прокурори от ОП – Перник и служители на ОДМВР – Перник.    Извършват се интензивни процесуално – следствени действия на място, разпитват се свидетели. В хода на разследването следва да се изяснят и евентуални данни за нарушаване на целостта на хидротехническо съоръжение от Паракарийския деривационен (воден) канал в местността „Кокалов егрек), където е отклонявана вода за с. Ярлово, Община Самоков.    По разпореждане на главния прокурор Иван Гешев разследванията са взети на специален надзор. Надзорът ще се извършва лично от прокурор от Отдел „Специализиран“ във ВКП.  ", "date": "2019.12.27", "title": "Иван Гешев взе на специален надзор досъдебните производства за водната криза в Перник"}
{"url": "http://epicenter.bg/article/Mlad-mazh-zagina-sled-kato-skochi-ot-5-ti-etazh-v-Sofiya/202476/3/0", "text": "25-годишен мъж се е самоубил в София тази сутрин, съобщиха от МВР.   Около 8.30 часа на тел. 112 е подаден сигнал за открито тяло на млад мъж пред блок 141 в кв. \"Хаджи Димитър\". Веднага на място са изпратени екипи на полицията и Спешна помощ, но медиците само са установили смъртта на мъжа.   Извършен е оглед, като няма данни за насилствена смърт. Не е ясна обаче причината, накарала младия мъж да вземе фаталното решение.   Тялото е откарано за аутопсия в Съдебна медицина. ", "date": "2019.12.27", "title": "Млад мъж загина след като скочи от 5-ти етаж в София"}
{"url": "http://epicenter.bg/article/Mladen-Marinov--Prez-noemvri-sa-registrirani-samo-3-telefonni-izmami-spryamo-127-za-minalata-godina/202477/3/0", "text": "През ноември са регистрирани само 3 телефонни измами спрямо 127 за миналата година. Това посочи в отчет за свършената работа през 2019 година министърът на вътрешните работи Младен Маринов, предаде репортер на Агенция „Фокус“. По думите му по отношение на противодействие на битовата престъпност продължава устойчивата тенденция на намаляване на регистрираните убийства, кражби и грабежи, посегателства спрямо моторни превозни средства и престъпления, свързани с наркотици. „Разкриваемостта се увеличава. Добро е взаимодействието с прокуратурата при работа за разкриване на престъпления“, отбеляза вътрешният министър. Младен Маринов посочи, че се запазва и тенденцията за намаляване на разпространението на цигари без акцизен бандерол. Във връзка с пътната безопасност министърът посочи, че тази година МВР не е успяло да постигне целта си да намали броя на жертвите по пътищата. „За съжаление броят по линия на пътната безопасност – запазваме тенденцията от миналата година. Миналата година имахме намаление със 70 убити. За съжаление тази година не успяхме да намалим още броя на убитите. Има значителен спад при тежките пътнотранспортни произшествия“, допълни Маринов.  ", "date": "2019.12.27", "title": "Младен Маринов: През ноември са регистрирани само 3 телефонни измами спрямо 127 за миналата година"}
{"url": "http://epicenter.bg/article/Sluzhiteli-na-gorsko-stopanstvo-zadarzhaha-osem-karutsi--avtomobil-i-10-kub-m--darva-za-ogrev-/202478/3/0", "text": "Осем каруци, един автомобил и 10,10 кубически метра дърва за огрев задържаха преди празниците служители на Североизточното държавно предприятие. На бракониерите са съставени 28 акта и 2 констативни протокола по Закона за горите, съобщава Dariknews.    Пет от каруците и 6 кубика дърва са задържали горските от ДЛС-Шерба. Те са издали на нарушителите 12 акта. Проверките в стопанството през последните дни са 24. Половин кубик незаконно добити дърва са задържали служители на ДГС-Варна. За нарушението те са съставили 1 акт, по време на една от 11 проверки за периода. 88 са инспекциите направени от служители на ДГС-Цонево за последните дни.    Три каруци и 1,80 пространствени кубически метра дърва за огрев задържаха горските от ДГС-Нови пазар. На бракониерите са разписани 6 акта. Проверките в стопанството са 97. В ДГС-Смядово проверките са 73, а в ДГС-Шумен са 59, като са установени нарушения, за които са съставени един акт и един констативен протокол.    Четири акта по Закона за горите са издали служители на ДГС-Генерал Тошево при 38 проверки в горските територии на поделението. В ДЛС-Тервел проверките са 143, в ДГС-Добрич са 135, а в ДЛС-Балчик са 61.  Традиционно най-много са проверките в ДГС-Търговище – 238. В ДГС-Омуртаг са 125, а в ДЛС-Черни Лом са 111.    С понижението на температурите зачестяват набезите в гората.    Ако станете свидетели на незаконна сеч или имате информация за незаконно добита дървесина, то подайте сигнал на телефон 112, за да могат служителите на СИДП да реагират своевременно.", "date": "2019.12.27", "title": "Служители на горско стопанство задържаха осем каруци, автомобил и 10 куб.м. дърва за огрев "}
{"url": "http://epicenter.bg/article/Kirilov--Uspyahme-da-otgovorim-pravilno-na-nepravilno-postaven-vapros-/202498/3/0", "text": "Успяхме да отговорим правилно на неправилно поставен въпрос с отговорността на главния прокурор и тук особено значение имаше вашия ангажимент, който беше поет пред представителната мисия на Венецианската комисия от името на България да изпълним точно и стриктно препоръките, които знаехме предварително, че няма да са благоприятни за нас. Това посочи в отчет за свършената работа през 2019 година министърът на правосъдието Данаил Кирилов, предаде  Агенция „Фокус“. „Знаем, че те исторически са повлияни от субективното поведение на защитници по едно дело, което е завършило през 2009 година, защитници, които в предходно правителство и предходен министър сега са съдии в Европейския съд по правата на човека. И въпреки този субективизъм и политическа експлоатация на тази тема, смятам, че се справихме успешно с това предизвикателство“, допълни министърът. Той определи отиващата си 2019 година като забележителна за българската правосъдна система, най-вече заради препоръките на ЕК Механизмът за сътрудничество и проверка да бъде свален от страната ни.   „Министерството на правосъдието участва и съучаства в този процес, смятам успешно. Искам да отбележа, че за да бъде резултатен и ефективен този процес, основната роля на трите неща, с които се гордее министерството тази година, са в резултат на вашата политическа решимост и комуникация с лидерите на ЕС. Благодаря за политическата воля и комуникацията с председателя на ЕК Жан Клод-Юнкер, благодарение на която ние успяхме да постигнем заключителни препоръки, които да бъдат изпълнени“, допълни Кирилов. Правосъдният министър се спря и на образованието, като посочи, че множеството юристи, които се произвеждат от висшите учебни заведения, е критичен проблем.", "date": "2019.12.27", "title": "Кирилов: Успяхме да отговорим правилно на неправилно поставен въпрос "}
{"url": "http://epicenter.bg/article/Zhena-beshe-zverski-iznasilena-v-tsentara-na-Sofiya-navrah-Koleda/202510/3/0", "text": "Жена е била изнасилена тази нощ в широкия център на София.   Извършителят вече е задържан от полицията, съобщиха от МВР и Dariknews.   Жестокото престъпление е извършено на улица \"Опълченска\" около час след полунощ на 26 декември. Жертвата е открита да лежи в безпомощно състояние пред жилищна кооперация. Тя е откарана за преглед в болнично заведение. По случая е започнало разследване.", "date": "2019.12.27", "title": "Жена беше зверски изнасилена в центъра на София навръх Коледа"}
{"url": "http://epicenter.bg/article/Rayonniyat-sad-vav-Varna-ostavi-za-postoyanno-v-aresta-mazh--izvarshil-vaorazhen-grabezh/202512/3/0", "text": "Най-тежката мярка за процесуална принуда „Задържане под стража“ взе Районният съд във Варна по отношение на 21-годишния мъж от с. Тополи, привлечен като обвиняем за въоръжен грабеж. Това съобщават от пресслужбата на ВРС и Агенция \"Фокус\". Престъплението е извършено вечерта на 24 декември тази година около 20.55 часа в магазин за алкохол и цигари в квартал „Владиславово“, като чрез заплашване на продавач-консултанта с нож е била отнета сума от над 1200 лева. Предвиденото в закона наказание за подобно тежко умишлено престъпление е лишаване от свобода от 3 до 10 години. Привлеченият като обвиняем младеж е с чисто съдебно минало. Съдът счете, че независимо от началния етап на разследването има данни за авторство на деянието. 21-год. младеж е с висока степен на обществена опасност, която се извежда от обстоятелството, че той е обвиняем в рамките на друго досъдебно производство в извършването на още въоръжени грабежи на територията на Варна през сравнително кратък период от време.   Съдът прие, че от събраните доказателства може да се направи обосновано предположение за авторството на деянието, както и че е налице реална опасност обвиняемият да се укрие или да извърши ново престъпление. 3-дневен е срокът за обжалване на наложената мярка за неотклонение. В случай на жалба делото е насрочено за разглеждане пред ВОС за 3 януари от 11 часа.", "date": "2019.12.27", "title": "Районният съд във Варна остави за постоянно в ареста мъж, извършил въоръжен грабеж"}
{"url": "http://epicenter.bg/article/Dete-padna-ot-lifta-v-Pamporovo/202520/3/0", "text": "8-годишно момиче от Ямбол е паднало от лифта в курорта Пампорово от около 6 м височина, съобщава БНР.    Инцидентът е станал около обяд в началото на лифтовата станция \"Студенец\" на втора линия.   Момиченцето е паднало още в самото начало при тръгване на лифта. Детето уцелило снежна пряспа и по чудо няма наранявания.    Туристите веднага подали сигнал за инцидента на спешния телефон 112. Детето е било в курорта с организирана група ученици вероятно на \"бяло училище\".    На местопроизшествието веднага се е отзовал екип на Планинската спасителна служба в курортния комплекс и е оказал помощ.    Детето е закарано в Смолянската болница, където е направен скенер на глава, гърди и корем. Лекарите установили, че детето няма поражения. Момиченцето е изписано.", "date": "2019.12.27", "title": "Дете падна от лифта в Пампорово"}
{"url": "http://epicenter.bg/article/Myuftiyata-na-Kardzhali-otsluzhi-moleben-za-zaginalite-vav-Vazroditelniya-protses-/202491/2/0", "text": "И в Момчилград се проведе митинг в памет на жертвите на тоталитарния режим. ДПС отбеляза днес 35 години от възродителния процес със серия от възпоменателни събития в област Кърджали в няколко последователни дни.    В града днес присъстваха лидерът на ДПС Мустафа Карадайъ, заместниците му Ахмед Ахмедов и Хасан Азис, депутатите Адлен Шефкет и Ерол Мехмед. Областният мюфтия Бейхан Мехмед пък отслужи молебен.    \"Въпреки че България е член на Европейския съюз, корените на национализма са живи, а негови представители заемат най-високи държавни постове. Този факт е достатъчен, за да ни докаже, че Движението за права и свободи не е изчерпано като проект. Напротив, трябва да продължи да съществува. Защото ДПС е естественото продължение на мисията, започната от нашите герои на площада в Момчилград преди 35 годиния\" заяви кметът на Момчилград Илкнур Кязим.    А лидерът на ДПС Мустафа Карадайъ напомни, че всяка година ДПС ще продължи да отбелязва паметната дата.    \"Ще продължаваме да бъдем, защото онези грозни процеси трябва да ги помним и да ги припомняме на следващите поколения\", каза той.", "date": "2019.12.27", "title": "Мюфтията на Кърджали отслужи молебен за загиналите във Възродителния процес "}
{"url": "http://epicenter.bg/article/Karakachanov-podpisa-nov-Kolektiven-trudov-dogovor-s-armeyskite-sindikati--VIDEO--/202492/2/0", "text": "„Ръководството на Министерството на отбраната направи всичко възможно, за да удовлетвори справедливите искания на синдикатите. Двата синдиката са добър коректив и ще продължаваме да работим все така кооперативно в полза на всички хора, които вие представлявате, а ние ръководим“. Това каза министърът на отбраната Красимир Каракачанов след подписването на 14-ия пореден Колективен трудов договор (КТД) в Министерството на отбраната и седмото Споразумение относно представителните и защитните функции на синдикатите днес, съобщиха от пресцентъра на МО.    На подписването присъстваха още заместник-министърът на отбраната Атанас Запрянов, който е и председател на Отрасловия съвет за социално сътрудничество в министерството, директори на дирекции и представители на синдикатите.    „Традицията на договаряне, която води след себе си резултати, е единственият успешен механизъм“, каза президентът на КНСБ Пламен Димитров. „Важно е този процес да бъде насърчаван и прави чест на Министерството на отбраната, че дава устойчив и конкретен пример в развитието на колективното трудово договаряне на България“, допълни още той.    „Трудовите отношения са най-сложната част от обществените отношения и в духа на разбирателството и на договарянето ние постигаме много. В Министерството на отбраната са представени почти всички професии, което създава трудности и на работодателите, и на синдикатите, но заедно успяваме да решаваме проблемите“, каза след подписването Тодор Воденов, председател на Национален синдикат „Отбрана“.    „Ние подписахме 14-ия поред колективен трудов договор, което прави 28 години социален диалог. Това означава, че Министерството на отбраната намира разбирателство със социалните партньори в диалогична форма, независимо от разногласията понякога. Надявам се на ползотворно сътрудничество и в бъдеще“, каза Георги Братованов, председател на Федерацията на независимите синдикати от отбраната „Българска армия“.    ***           ", "date": "2019.12.27", "title": "Каракачанов подписа нов Колективен трудов договор с армейските синдикати (ВИДЕО) "}
{"url": "http://epicenter.bg/article/Ministrite-odobriha-55-mln--leva-za-nov-pravitelstven-samolet-/202494/2/0", "text": "Правителството одобри доклад на министъра на транспорта, информационните технологии и съобщенията във връзка с доставката на въздухоплавателно средство за изпълнение на полети със специално предназначение по чл. 646, ал. 2 от Закона за гражданското въздухоплаване.    Със същото решение беше одобрен и проект на договор като основа за водене на преговори за доставката. Правителството одобри също допълнителни разходи по бюджета на Министерството на транспорта, информационните технологии и съобщенията за 2019 г.    Средствата в размер до 55 000 000 лева ще бъдат разходвани за нуждите на Авиоотряд 28 за доставка на въздухоплавателно средство за изпълнение на полети със специално предназначение и за изграждане на хангар за съхранение и техническо обслужване на въздухоплавателното средство.    Прeди месец павителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение. Със същото решение се възложи да бъдат проведени необходимите процедури, съгласно българското законодателство, за изграждане на хангар за съхранение и техническо обслужване.   Днешното решение идва след серия аварийни ситуации с правителствения Фалкон, последната от които бе през ноември. Фалконът изпълнява полети със специално предназначение - освен за официални и държавни посещения се ползва и за спешни медицински ситуации. Самолетът е на служба в Авиоотряд 28 от 2004 г. Произведен е през 2001 г. Извършил е 3733 полета и има 6404 пролетени часове. Представлява френски двумоторен самолет от бизнес клас, създаден за изпълнение на регионални полети. Моделът, с който разполага Авиоотряд 28, може да превозва до 9 пътници и е с дължина на полета до 5790 км.    Технически проблем с правителствения Фалкон имаше в средата на ноември - навигационната система на самолета, който е на почти 20 години, бе изключила при захода за кацане към Летище София. Тогава на борда му бе и премиерът Бойко Борисов.   ", "date": "2019.12.27", "title": "Министрите одобриха разход от 55 млн. лева за нов правителствен самолет "}
{"url": "http://epicenter.bg/article/MON-shte-privlicha-otlichnitsite-da-sledvat-za-uchiteli-i-inzheneri/202496/2/0", "text": "Студентите в 11 направления и една специалност - хидростроителство, ще получават от следващата академична година нов вид стипендия - за отличен успех на матурата. Целта на тази стипендия е да насочи елита на випуска към важни за страната ни специалности. Това предвиждат промени в нормативни актове на просветното министерство, предложени от образователния министър Красимир Вълчев, съобщава sega.bg.    Стипендиите са насочени към студентите в следните 11 направления - педагогика, педагогика на обучението, машинно инженерство, електротехника, енергетика, транспорт, материали и материалознание, проучване и добив на полезни изкопаеми, металургия, химични технологии, общо инженерство, както и в защитената специалност „Хидростроителство“ от направление архитектура. Те ще получават 100 лв. месечно, ако отговарят на едно от следните условия - индивидуалният им резултат от матурата по български език да е в 10-те процента най-високи резултати за страната (за учебната година на придобиване на средно образование), а от втората матура - равен или над средния за страната, или индивидуалният им резултат от матурата по български да е равен или да е над средния за страната, а оценката им от втората матура по математика, физика или химия да е в 30-те процента най-високи резултати за страната.    Идеята на МОН е да мотивира именно отличните ученици, завършили средно образование, да изберат някое от въпросните направления с особена значимост за развитието на страната. Целевото предоставяне на стипендии на изявени ученици за обучение по педагогика например цели да вкара в училищата най-добрите учители \"на бъдещето\", които да доведат до навлизането на нови технологии при обучението, до утвърждаване на компетентностния подход в модела на преподаването и до повишаване на качеството на обучението. Стипендиите за студенти по специалността „Хидростроителство“ пък ще се дават заради възникналата необходимост от висококвалифицирани специалисти през последните години във връзка с определени метеорологични и климатични ситуации.    Предстои да се види дали размерът на стипендиите обаче ще окаже необходимия ефект - известно е, че най-добрите от всеки випуск рядко остават в България и 100 лв. месечен стимул едва ли ще промени решението им къде и какво да учат.    Т.нар. \"трети\" стипендии се предвижда да се прилагат за студентите, приети в първи курс от 2020/21 г. Средствата за тях ще се планират по висши училища съобразно броя на такива студенти - стипендианти от предходната учебна година (2019/20 - индикативно 310 студенти). Самите стипендии ще се отпускат за всеки учебен семестър и ще се изплащат за 5 месеца за всеки месец поотделно. От втория и следващи семестри ще се изисква минимален среден успех 4.00, като стипендията ще се получава независимо дали студентът получава други стипендии. За целта от МОН са планирали 100 хил. лв.    Промени са предвидени и в нормативите за издръжка на обучението на един студент, които целят затваряне на огромната ножица между най-силно и най-слабо финансираните направления и които ще обхванат обучението на студентите в първи курс за настоящата 2019/20 учебна година. Най-голямо увеличение ще получат направленията икономика, администрация и управление и туризъм - издръжката на един бъдещ икономист се повишава от 796 лв. на 1108 лв. От МОН са изчислили, че промяната ще засегне 5952 студенти редовна форма на обучение, 597 в задочници и 317 докторанти.    Издръжката на студентите по педагогика, педагогика на обучението и теория и управление на образованието ще се увеличи от 866 лв. на 1108 лв. Става дума за 4353 студенти в редовна форма, 1094 в задочна и 276 докторанти (редовни и задочни).    При десет направления повишението е от 1282 лв. на 1386 лв. - това са социология, филология, история и археология, философия, религия и теология, психология, социални дейности, право, обществени комуникации и информационни науки, политически науки, а студентите в тях са 5160 редовни, 754 задочни и 552 докторанти.    За други 20 направления университетите ще получават по 2079 лв. за един свой студент вместо досегашните 1940 лв. Тук попадат математика, информатика и компютърни науки, биологически науки, химически науки, физически науки, науки за земята, електротехника, машинно инженерство, комуникационна и компютърна техника, енергетика, транспорт, архитектура, проучване и добив на полезни изкопаеми, металургия, химични технологии, биотехнологии, хранителни технологии, горско стопанство, общо инженерство и материали и материалознание. В тях са записани 13 353 студенти в редовна форма на обучение, 2908 в задочна и 798 докторанти.    Коефициентът за обществено здраве също се увеличава и издръжката тук ще е 1732 лв. вместо сегашните 1663 лв. (ще засегне около 527 студенти и докторанти), а за растениевъдство, растителна защита и животновъдство стандартът се увеличава от 3456 лв. на 3326 лв. за 971 студенти и докторанти.    Увеличава се и коефициентът за направление национална сигурност, чиято издръжка става 2079 лв. на студент (общо 204 студенти), като това не важи за провеждане на обучението от военните академии, висшите военни училища и Академията на МВР, за които издръжката става 5412 лв.", "date": "2019.12.27", "title": "МОН ще привлича отличниците да следват за учители и инженери"}
{"url": "http://epicenter.bg/article/Pravitelstvoto-opredeli-Sofiyamed-za-universitetska-bolnitsa--dade-2-mln-leva-za-Zograf/202497/2/0", "text": "  Министерският съвет прие Годишен доклад за състоянието и развитието на научните изследвания в научните организации и висшите училища в страната за периода 2017-2018 г.  Докладът съдържа анализ на състоянието на научните изследвания и на международното научно сътрудничество в съответствие с Националната стратегия за развитие на научните изследвания в Република България (2017-2030), както и програма за следващата година. Анализът е изготвен на основата на изискана и предоставена информация от висшите училища, институтите на Българската академия на науките и от Селскостопанската академия. Той включва преглед на финансирането, развитието на човешки ресурси в системата на научните изследвания, научноизследователската инфраструктура и европейското и международното сътрудничество в областта на науката.  Основна цел на националната политика в областта на научните изследвания е създаване на благоприятна среда за върхови научни постижения. Чрез увеличаване средствата от държавния бюджет ще се постигне подобряване условията на труд по отношение на среда за извършване на научна дейност и възнаграждения, възможност за повишаване на квалификацията и усъвършенстване на уменията на българските учени.   За преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура и концентрация на финансови ресурси за решаване на важни за обществото проблеми, през 2018 г. стартираха 12 национални научни програми, които се изпълняват съвместно от висшите училища и научните организации.  И през 2018 г. правителството продължи да реализира една от основните си политики, отнасяща се до привличане и задържане на млади изследователи и осигуряване на добри условия за кариерното им развитие. В изпълнение на това Министерството на образованието и науката осигури финансиране за допълнителни възнаграждения и стипендии за млади учени и постдокторанти, които им се предоставят чрез държавните висши училища и научните организации. По този начин се създават условия както за преодоляване миграцията на младите учени, така и за развитие на ново поколение учени и специалисти с умения и знания, отговарящи на потребностите на бизнеса и изискванията на пазара на труда.  Освен рамковите програми, в които България вече има натрупан опит и постепенно повишава активността и успешното си участие, са на лице добри позиции и в част от другите текущи инициативи - Програмата за сътрудничество в областта на науката и технологиите (COST), схемите на съвместните изследователски центрове, схемите за координация на националните проекти и др.  Визията за развитието на науката в България за следващия програмен период се свързва с повишаване на качеството и международната разпознаваемост на научноизследователската и иновационна дейност. Акцентът се поставя върху финансиране на научни изследвания в приоритетни и конкурентни области за решаване на важни обществено значими предизвикателства, подпомагане на млади учени и осъществяване на съвместни научни изследвания с български учени в чужбина и привличане на водещи млади изследователи.    Министерският съвет взе решение за определяне на „Университетска многопрофилна болница за активно лечение Софиямед“ ООД - София за университетска болница.  Съгласно чл. 9, ал. 3 от Закона за лечебните заведения университетските болници са многопрофилни или специализирани, определени от Министерския съвет. В тях се осъществяват дейности по всяко от следните направления: клинично обучение на студенти и докторанти по медицина и/или дентална медицина и/или фармация; клинично обучение на студенти по специалности от професионално направление „Здравни грижи“; следдипломно обучение на лекари, лекари по дентална медицина, фармацевти, специалисти по здравни грижи.  Министерският съвет по предложение на министъра на здравеопазването определя кои от лечебните заведения или техни клиники или отделения, получили „много добра“ или „отлична“ акредитационна оценка за дейностите по клинично обучение на студенти и докторанти и следдипломно обучение на лекари, лекари по дентална медицина, фармацевти и специалисти по здравни грижи, придобиват правата на университетски болници/клиники или отделения за срока на акредитационната оценка. Предложението на министъра на здравеопазването се прави въз основа на мотивирано искане от съответния ректор на висшето училище, съгласувано с ръководителя на лечебното заведение.   С друго правителствено решение се изменя РМС № 266 от 2019 г. за даване на съгласие за извършване на парична вноска в капитала на Многопрофилна болница за активно лечение „Св. Пантелеймон“ - Ямбол АД, гр. Ямбол. Приемането на решението е свързано с промяна на сроковете за поетапно увеличаване на капитала на търговското дружество от 2019 - 2021 г. на 2020 - 2022 г.    Правителството утвърди разходите за командировки в страната за третото тримесечие на 2019 г. на министрите и заместник-министрите, на областните управители, на председателите на държавни комисии, агенции и институции.   За командировки на министрите и заместник-министрите в страната са изразходвани общо 11 569,80 лв., за командировки на председателите на държавни агенции и техните заместници – 2 409,94 лв., за командировки на председатели и членове на държавни комисии – 848,95 лв. и за командировки на областни управители – 5 458,21 лв. За командировки на ръководители на държавни институции по чл. 19, ал. 4 от Закона за администрацията не са извършени разходи.    Министерският съвет предоставя безвъзмездно правото на управление върху част от имот - публична държавна собственост на Народното събрание на Република България. Той представлява партера от източното крило на сградата на Народното събрание на Република България, както и депото за художествени произведения, намиращи се в гр. София, район „Оборище“, пл. „Княз Александър I“ № 1. Така ще бъде задоволена потребността от допълнителни зали за заседания на постоянните комисии в Народното събрание, във връзка с изградената и въведена в експлоатация нова пленарна зала. Към момента частта от имота е в управление на Министерството на културата и е с отпаднала необходимост за ведомството.  С решение на правителството ведомствата, осъществяващи задължителен граничен контрол съгласно Наредбата за граничните контролно - пропускателни пунктове, получават безвъзмездно за управление части от ГКПП „Илинден“, в съответствие с техните административни нужди. Имотът - публична държавна собственост в с. Илинден е с площ 26 168 кв. м и включва построените в него сгради, метални козирки и контролни кабини. Части от него се предоставят безвъзмездно за управление на Агенция „Митници“, на Министерството на вътрешните работи за нуждите на Главна дирекция „Гранична полиция“, на Българската агенция по безопасност на храните, на Агенция „Пътна инфраструктура“ и на Регионалната здравна инспекция - гр. Благоевград. Останалата част от имота, която не е предоставена безвъзмездно за управление на ведомства за изпълнение на функции, свързани с извършването на граничен контрол, преминава в управление на Агенция „Митници“.  За частна държавна собственост е обявена сграда в гр. Шивачево, област Сливен, разположена в близост до железопътната инфраструктура. Правителството даде съгласието си тя да бъде премахната от активите на Национална компания „Железопътна инфраструктура“ заради отпадналата необходимост от използването й, както и лошото й конструктивно състояние. Сградата няма функционално и технологично значение за сигурността на железопътните превози.  По решение на правителството се отчуждават части от имоти - частна собственост, необходими за реализацията на Обект „Подмяна на преносен (магистрален) газопровод в участъка ОС „Беглеж“ - КВ „Дерманци“ - КВ „Батулци“ - КВ „Калугерово“, на територията на област Враца и Софийска област, съгласно одобрения подробен устройствен план - парцеларен план. Имотите, предмет на отчуждителната процедура, се намират в землищата на с. Хубавене, област Враца, и с. Калугерово, Софийска област. Средствата за обезщетяване на собствениците са за сметка на „БУЛГАРТРАНСГАЗ“ ЕАД. Решението може да се обжалва пред административния съд по местонахождението на имотите в 14-дневен срок от съобщаването му на заинтересуваните лица по реда на Административнопроцесуалния кодекс.  Правителството одобри продажбата на 25 ведомствени жилища (апартаменти) и 1 гараж, които са собственост на „ВАЗОВСКИ МАШИНОСТРОИТЕЛНИ ЗАВОДИ\" (ВМЗ) ЕАД, гр. Сопот. В недвижимите имоти са настанени дългогодишни работници и служители на дружеството, които са заявили интерес за закупуването им. Балансовата стойност на имотите, обект на продажба, представлява 0.10% от общата балансова стойност на дълготрайните материални активи на дружеството. Продажбата ще се осъществи от ВМЗ ЕАД по реда и при условията на чл. 18 от ПРУПДТДУК. Началната цена ще бъде определена от независим оценител, сертифициран от Камарата на независимите оценители в България. Получените средства от продажбата ще останат на разположение на ВМЗ ЕАД с цел влагането им в негови инвестиционни мероприятия.  Правителството прие също Решение за даване на съгласие за продажба на обособена част от лечебно заведение - недвижими имоти, собственост на „Многопрофилна болница за активно лечение – Добрич“ АД, гр. Добрич. „Многопрофилна болница за активно лечение – Добрич“ е лечебно заведение - акционерно дружество със смесено държавно и общинско участие като държавата притежава 65,02 на сто от капитала. Правата на държавата се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на Закона за приватизация и следприватизационен контрол (ЗПСК), представляват следните недвижими имоти, а именно: поземлен имот с площ 24 706 кв. м., ведно с построените в него 7 сгради; поземлен имот с площ 2 081 кв. м., ведно с построената в него 4-етажна сграда с площ 341 кв. м.; поземлен имот с площ 2 247 кв. м., ведно с построената в него 2-етажна сграда с площ 239 кв. м. Недвижимите имоти, представляващи поземлени имоти и сгради, са с отпаднала необходимост за лечебното заведение и генерират само разходи, поради което ръководството на лечебното заведение е заявило желание за освобождаване от имотите чрез продажба.  Министерският съвет даде съгласие за продажба и на обособена част от лечебно заведение - недвижим имот, собственост на „Специализирана болница за активно лечение на белодробни болести – Перник“ ЕООД, гр. Перник. „Специализирана болница за активно лечение на белодробни болести – Перник“ ЕООД. гр. Перник е лечебно заведение - търговско дружество със 100 на сто държавно участие в капитала, като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на Закона за приватизация и следприватизационен контрол (ЗПСК), представлява недвижим имот - административна 2-етажна сграда с площ 199 кв. м. Недвижимият имот е с отпаднала необходимост за лечебното заведение и генерира само разходи, поради което ръководството на лечебното заведение е заявило желание за освобождаване от имота чрез продажба.  Продажба ще бъде извършена и на обособена част от лечебно заведение - недвижими имоти, собственост на „Университетска многопрофилна болница за активно лечение „Канев“ АД, гр. Русе. „УМБАЛ „Канев“ е лечебно заведение - търговско дружество със смесено държавно и общинско участие в капитала (държавата притежава 82,89 на сто от капитала), като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на ЗПСК, представляват поземлен имот с площ 6 877 кв. м., ведно с построената в имота сграда от 50 кв.м. Имотите не се ползват за дейността на дружеството и генерират само разходи, поради което ръководството на лечебното е заявило желание за освобождаване от имотите чрез продажба.  Министерският съвет прие също Решение за даване на съгласие за продажба на обособена част от лечебно заведение - недвижими имоти, собственост на „Детска специализирана болница за продължително лечение и рехабилитация на белодробни болести „Царица Йоанна“ ЕООД, гр. Трявна. Недвижимите имоти - предмет на Решението са: сграда със застроена площ 285 кв. м.; поземлен имот с площ 16 721 кв. м. ведно със сграда; поземлен имот с площ 3 103 кв. м. ведно със сграда. Недвижимите имоти са с отпаднала необходимост за лечебното заведение и генерират само разходи, поради което ръководството на лечебното заведение е заявило желание за освобождаване от имотите чрез продажба.   Съгласно ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, може да се извърши след решение на Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имотите, ще остане в лечебното заведение и ще се използва в съответствие със Закона за лечебните заведения.    Министерският съвет даде съгласие за откриване на ново почетно консулство на Република Беларус в Република България. То ще бъде със седалище в гр. Пловдив и консулски окръг, обхващащ територията на областите Пловдив, Кърджали, Пазарджик, Сливен, Смолян, Стара Загора, Хасково и Ямбол. Красимир Шалев, предприемач от строителния и транспортния сектор, ще бъде новият почетен консул на Беларус у нас.  Беларус има посолство в София, а от 2002 г. и почетно консулство със седалище Бургас, обхващащо консулски окръг Бургас, Варна и Добрич. Откриването на новото почетно консулство на Беларус в гр. Пловдив ще допринесе за задълбочаване на традиционно добрите отношения със страната и за активизиране на търговско-икономическите, хуманитарните, културните и академични връзки между България и Беларус.    Правителството одобри Спогодбата между Република България и Ислямска република Пакистан за избягване на двойното данъчно облагане и предотвратяване на отклонението от облагане с данъци на доходите, която беше подписана на 21 май 2019 г. в Исламабад. Министерският съвет също така предлага на Народното събрание да ратифицира спогодбата, което е необходима предпоставка за влизането й в сила.  Документът е важен елемент от междудържавната договорна база и благоприятства нарастването на търговския обмен и стопанската активност между двете страни. Към настоящия момент икономическите отношения между България и Пакистан не са достатъчно развити, като търговският обмен е твърде ограничен и не отговаря на реалните възможности и взаимните интереси.  България има перспективи да изнася за Пакистан индустриално и строително оборудване, фармацевтични продукти и други продукти на химическата промишленост, а потенциал за взаимодействие и сътрудничество между дружества на двете държави има в областите на инженеринговите услуги, транспорта, пътното строителство и промишлеността. В този смисъл, Ислямска република Пакистан представлява перспективен партньор за търговско-икономическата активност на България, като нов пазар за инвестиране на свободни капитали и сътрудничество в множество сфери.  Одобрената Спогодба ще допринесе и за облекчаването на данъчната тежест, понасяна от местните лица на всяка от държавите, в резултат на осъществена дейност в другата държава, или на търговските отношения с лица от другата държава.  Данъчните правила, възприети в подписаната Спогодба, са според действащото българско данъчно законодателство. Успоредно с това те са съобразени и с последните развития в областта на международното данъчно облагане, инициирани от държавите от Г-20 и Организацията за икономическо сътрудничество и развитие (ОИСР), които са отразени в глобалния проект „Свиване на данъчната основа и прехвърлянето на печалби“ (BEPS Project), както и в актуалната редакция на Модел на данъчна спогодба на ОИСР, които България следва в своята договорна практика.    Министерският съвет одобри резултатите и утвърждаване на Протокола от Петото заседание на Българо-узбекската междуправителствена комисия за икономическо и научно-техническо сътрудничество, проведено на 11 и 12 септември в гр. София.  По време на сесията бяха обсъдени въпроси в основните области на двустранното сътрудничество: взаимна търговия, инвестиции, строителство и благоустройство, селско стопанство, енергетика, туризъм, наука и образование, здравеопазване, култура и др. Бяха набелязани мерки за разширяване на сътрудничеството и деловите връзки между двете страни в областите от взаимен интерес.  В рамките на заседанието на Междуправителствената комисията се състоя българо-узбекски бизнес форум с последващи двустранни срещи, организиран от Изпълнителната агенция за насърчаване на малките и средни предприятия и Министерството на инвестициите и външната търговия и Търговско-промишлената палата на Република Узбекистан. Участие взеха представители от над 50 водещи български компании от различни сектори. В резултат от съвместен бизнес форум бяха подписани споразумения и договори за изпълнение на проекти в сферата на фармацевтиката, хранителната промишленост, кожарската промишленост и в областта на енергетиката.    Правителството одобри резултатите от българското участие в заседанието на Съвета на ЕС по транспорт, телекомуникации и енергетика - формат „Транспорт“ и формат „Телекомуникации“, което се проведе на 2 и 3 декември в Брюксел. В областта на транспорта бе взето решение за приемане на общ подход по законодателните предложения за Регламент за правата и задълженията на пътниците в железопътния транспорт и Регламент за оптимизирането на мерките за постигане на напредък по осъществяването на Трансевропейската транспортна мрежа (TEN-T). В рамките на дискусията по Директивата за евровинетката, България, Литва, Латвия и Полша, поставиха акцент върху необходимостта от съгласуваност на политиките на Съюза за намаляване на вредните емисии от тежкотоварни превозни средства и разпоредбите в Пакет мобилност I. Българската страна изрази увереност, че Съветът на ЕС и Комисията, няма да допуснат подобна мярка да бъде заложена в Пакет мобилност I. В областта на телекомуникациите, в рамките на ориентационен дебат на тема „Европейският съюз като център за етично използване на данни“, българската страна подкрепи създаването на условия за развитие на конкурентен и отворен пазар на доставчиците на облачни услуги в ЕС, на базата на високи стандарти за неприкосновеност, информационна сигурност и цялост на данните. Съветът прие Заключения за значението на 5G за европейската икономика и необходимостта от смекчаване на рисковете за сигурността, свързани с технологията от пето поколение.  Съветът на Европейския съюз „Правосъдие и вътрешни работи“ проведе заседание на 2 и 3 декември в Брюксел.  Във формат „Правосъдие“ бяха обсъдени предложенията за изменения на Регламент относно връчването на съдебни и извънсъдебни документи по граждански или търговски дела и на Регламент относно събирането на доказателства по граждански или търговски дела. Страната ни подкрепи възприетия подход в окончателния доклад от осмия кръг на взаимни оценки на борбата с престъпленията срещу околната среда, като министрите на правосъдието бяха приканени да обърнат специално внимание на засилването на борбата с престъпленията срещу околната среда. По време на заседанието са приети три групи Заключения на Съвета, които се отнасят до правата на жертвите, алтернативните на задържането мерки и бъдещето на сътрудничеството в областта на гражданското правосъдие. Във формат „Вътрешни работи“ министрите обсъдиха следните теми: бъдещето на политиката на ЕС в областта на миграцията и убежището; бъдещето на политиките в областта на вътрешните работи в ЕС; борбата срещу тероризма.  Заседанието на Съвет „Общи въпроси“ се състоя на 10 декември в Брюксел. Обменени бяха мнения относно подготовката на заседанието на Европейския съвет на 12-13 декември и се обсъди представената от Финландското председателство информация по темата за Многогодишната финансова рамка (2021-2027). Беше проведена дискусия и по законодателното програмиране, включително работната програма на Европейската комисия за 2020 г. и многогодишното програмиране. Хърватия като предстоящ председател на Съвета на ЕС представи Пътна карта на Европейския семестър за 2020 г. COB разгледа също актуалното състояние на процедурите срещу Полша и Унгария по чл. 7, параграф 1 от Договора за ЕС. Европейската комисия представи намеренията си относно реформата на методологията на политиката на разширяване. Беше потвърдена необходимостта от постигане на напредък до март 2020 г. по решението за започване на преговорите за присъединяване на Република Северна Македония и Албания.  В рамките на Съвета на ЕС по заетост и социална политика, който заседава на 10 декември в Брюксел, беше проведен ориентационен дебат за бъдещите политики за равенството между половете и интегриране на този принцип в ЕС. Министрите дискутираха и по темата за бъдещето на достиженията на социалното право на ЕС, свързани със заетостта и колективните трудови правоотношения. В рамките на заседанието бяха приети няколко заключения на Съвета, които са свързани с подготовката на нова стратегическа рамка на ЕС за здравословни и безопасни условия на труд, както и за повишаване на заетостта на хората в уязвимо положение на пазара на труда.    Министерският съвет взе решение за откриване на процедура за възлагане на концесия за морски плаж „Слънчев бряг-юг“, община Несебър, област Бургас. Целта е обезопасяване на плажа и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие (ЗУЧК). Предлага се срокът на концесията да е 20 години. Той е обусловен от гледна точка на срока за откупуване на инвестициите и визията за дългосрочно развитие на морския плаж.  Размерът на минималното годишно концесионно възнаграждение е 530 809 лв. без ДДС. Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове - обекти на концесия, по реда на чл. 8, ал. 2 и 3 от Закона за устройството на Черноморското крайбрежие.  Морският плаж ще бъде обезпечен със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.    Концесионният договор за добив на варовици от находище „Ливадата“ ще бъде прекратен едностранно, поради неизпълнение на основни договорни задължения от концесионера. Това реши Министерският съвет на днешното си заседание. Концесионерът не е заплатил концесионно възнаграждение и дължими неустойки за неизпълнение на договорни задължения. Не са предоставени и банкови гаранции, обезпечаващи изпълнението на основни задължения на концесионера. Находище „Ливадата” се намира на територията на община Стара Загора. През февруари 2008 г. за него е сключен концесионен договор с „Инмат” ООД, гр. Раднево.   Също поради неизпълнение на основни задължения от концесионера, едностранно се прекратява концесионният договор за добив на строителни материали - кварцови пясъци, от находище „Добри дол“. Находището се намира на територията на община Димово, област Видин. През февруари 2013 г. за него е сключен 35-годишен концесионен договор с „Добив и експлоатация АБО“ ООД, гр. Пловдив. Мярката за прекратяване на договора се налага поради неизпълнение от страна на концесионера на основни парични и непарични задължения - не са представени цялостни и годишни работни проекти за добива от находището и за неговата ликвидация и рекултивация, шестмесечни отчети за добитите количества кварцови пясъци, както и за дължимото концесионно плащане и други. Не е предоставена и банкова гаранция, обезпечаваща изпълнението на задълженията по концесионния договор. „Добив и експлоатация АБО“ ООД дължи и концесионни плащания. При проявен инвеститорски интерес към находището, за него ще бъде обявена нова процедура за предоставяне на концесия.  Концесионният договор за добив на неметални полезни изкопаеми - кварцови пясъци, от находище „Корията“ ще бъде прекратен по взаимно съгласие на страните. Находището се намира на територията на община Суворово, област Варна. През октомври 2008 г. за него е сключен концесионен договор с дружеството „Девня цимент“ АД. В искането си за прекратяване на договора дружеството посочва, че предвид пазарната конюнктура ръководството на компанията е променило своите намерения и основната си визия за бъдещата производствена дейност.  Също по взаимно съгласие се прекратява концесионният договор за добив на строителни материали - пясъци и чакъли, от находище „Долни Богров“, участък „Сметището“, разположен на територията на Столична община. Концесионният договор е сключен през юли 2001 г. с „Агростроймат“ ООД, а през октомври 2003 г. наименованието на фирмата е променено на „Камъни и пясък“ ООД, гр. София. В искането си за прекратяване на договора концесионерът посочва, че в резултат на намаляване на концесионната площ през 2011 г. и ограниченията, произтичащи от сервитутната зона на Автомагистрала „Хемус“, експлоатацията на находището не е рентабилна.  И концесионният договор за добив на строителни материали - варовици, от находище „Кошарите“ ще бъде прекратен по взаимно съгласие на страните. Находището се намира на територията на общините Сливница и Костинброд, Софийска област. През декември 2009 г. за него е сключен концесионен договор с дружеството „Кариери за чакъл и пясък – България“ ЕАД, гр. София. В искането си за прекратяване на договора дружеството посочва, че за него не е налице икономически интерес от разработване на находището.  Концесионният договор за добив на строителни материали - варовици и пясъчници, от находище „Илиина могила“ - участък „I“ и участък „II“ ще бъде прекратен по взаимно съгласие на страните. Находището се намира на територията на Столична община, като през ноември 2011 г. за него е сключен концесионен договор с „Кариери за чакъл и пясък – България“ ЕАД, гр. София. В искането си за прекратяване на договора концесионерът посочва следната причина: в хода на осъществяване на процедурите по оценка на въздействието върху околната среда се установява, че части от поземлени имоти - общинска собственост, включени в концесионната площ, попадат в устройствени зони „Зона за градски паркове и градини“ , „Горска устройствена зона - рекреационни гори и земи - зелена гора“ и „Терени за транспортна инфраструктура“. Предвид тази констатация концесионерът е отправил искане за промяна на предназначението на посочените територии, но същото е било прието за недопустимо от Общинския експертен съвет по устройство на територията.  По взаимно съгласие се прекратява и концесионният договор за добив на кварцови пясъци от находище „Чеирите“, разположено на територията на община Аврен, област Варна. Концесионният договор е сключен през октомври 2010 г. с „Девня цимент“ АД. В искането си за прекратяване на договора дружеството посочва следните мотиви: при предоставянето на концесията е било предвидено добиваните подземни богатства да се преработват на производствена площадка, разположена в границите на находище „Селски ниви“. Според изискванията на Закона за опазване на околната среда, такава дейност подлежи на оценка по ОВОС.   Процедурата по ОВОС за добив на подземни богатства от находище „Селски ниви“ е прекратена, а концесионерът не е инициирал нова, която да се отнася за преработката на подземни богатства от находище „Чеирите“. Освен това, от „Девня цимент“ АД изтъкват, че, предвид пазарната конюнктура, компанията е променила своите намерения и основната си визия за бъдещата производствена дейност.    Дружеството „Агрострой 07“ ООД, гр. Първомай, ще добива строителни материали - пясъци и чакъли от участъците „Дрянка-запад“ и „Дрянка-център“ на едноименното находище, разположено на територията на община Първомай, област Пловдив. Това реши Министерският съвет на днешното си заседание, определяйки фирмата за концесионер на находището. Концесията се предоставя за срок от 35 години. През този период концесионерът ще вложи над 402 000 лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия срок на договора да надхвърлят, 1 млн. лв. По закон 50 на сто от тях постъпват в бюджета на общината по местонахождение на концесионната площ - в случая това е община Първомай.   „Балканстрой Инвест“ ООД, гр. Кърджали, ще проучва строителни материали в площ „Папрат“, разположена в землищата на селата Плазище, Поточе, Рът и Купците, област Кърджали. Разрешението за проучване се предоставя за 1 година. За този срок титулярят ще вложи минимум 40 800 лева в проучвателните дейности.  За срок от 3 години „Асарел-инвестмънт“ ЕАД ще търси и проучва метални полезни изкопаеми в площ „Извор“, разположена на територията на общините Созопол, Камено и Бургас. Дружеството ще вложи минимум 505 хил. лв. в проучвателните дейности.  Минимум 301 хил. лв. ще вложи „Горубсо-Мадан“ АД в търсенето и проучването на метални полезни изкопаеми в площ „Петровица-запад“, разположена на територията на общините Мадан и Златоград, област Смолян. Разрешението за търсене и проучване се предоставя за срок от 3 години.   „Кварц 5“ ЕООД ще търси и проучва неметални полезни изкопаеми - индустриални минерали в площ „Макси“, разположена в землищата на селата Седловина и Панчево, област Кърджали. Разрешението за търсене и проучване се предоставя за срок от 36 месеца. През този период титулярят ще вложи близо 45 хил. лв. в проучвателните дейности.  За срок от 36 месеца „Зео Рисорс“ ООД ще търси и проучва неметални полезни изкопаеми-индустриални минерали в площ „Кибела“, разположена в землището на село Бащино, община Кърджали, област Кърджали. Титулярят ще вложи близо 43 хил. лв. в проучвателните дейности.   Софийското дружество „Терра Вижън“ ООД ще търси и проучва неметални полезни изкопаеми - индустриални минерали, в площ „Росен“, разположена в землищата на селата Стефаново, Друган и Кондофрей, община Радомир, област Перник. Разрешението за търсене и проучване се предоставя за срок от 3 години, като през този период дружеството ще вложи минимум 34 хил. лева в търсещо-проучвателните дейности.  Плевенското дружество „Кварц 5“ ЕООД ще вложи минимум 44 хил. лв. в търсене и проучване на неметални полезни изкопаеми - индустриални минерали, в площ „Орешница“, разположена в землището на едноименното село, област Кърджали. Разрешението за проучване се предоставя за срок от 3 години.  За срок от 3 години „Аква-стил 5“ ЕООД, ще търси и проучва индустриални минерали в площ „Искър“, разположена в землището на едноименната община, област Плевен. Дружеството ще вложи минимум 46 хил. лв. в търсещо- проучвателните дейности.  „Сердика кварц“ ООД ще търси и проучва неметални полезни изкопаеми - индустриални минерали, в площ „Кладенчето“, разположена на територията на общините Елин Пелин, Горна Малина и Мирково, област София. Разрешението за търсене и проучване се предоставя за срок от 3 години, като за този период „Сердика кварц“ ООД ще вложи минимум 20 хил. лв. в търсещо-проучвателни дейности.  Минимум 47 300 лв. ще вложи „Стоун Трейд 2000“ ООД в проучване на скалнооблицовъчни материали в площ „Слатина“, разположена в землищата на селата Фъргово и Жижево, община Сатовча, област Благоевград. Разрешението за проучване се предоставя за срок от две години.  „Натурал Стоун“ ООД ще проучва скалнооблицовъчни материали в площ „Мерилин“, разположена в землището на с. Кобилино, община Ивайловград. Разрешението за проучване се предоставя за срок от 18 месеца. През този период дружеството ще вложи минимум 30 хил. лв. в проучвателните дейности.  Софийското дружество „Марин Батуров“ ще проучва скалнооблицовъчни материали в площ „Казармата-2“ за срок от 2 години. Титулярят ще вложи минимум 20 380 лева в проучвателните дейности.  „Родопски камък“ ЕООД ще проучва скалнооблицовъчни материали в площ „Розита“, разположена в землищата на селата Плетена и Сатовча, област Благоевград. Разрешението за проучване се предоставя за срок от две години. През този период „Родопски камък“ ЕООД ще вложи минимум 20 хил. лв. в проучвателните дейности.  За срок от една година ЕТ „Еврокварц - Иванка Ватова“ ще проучва строителни материали в площ „Виктория“, разположена в землището на село Александрово, община Ловеч. Титулярят ще вложи минимум 47.4 хил. лв. в проучвателните дейности.  С 15 години ще бъде удължен концесионният договор за находище „Сакар планина“ - участък „Богомил”, разположено на територията на община Харманли, област Хасково. Това реши Министерският съвет, приемайки искането на концесионера - „Ватия холдинг” АД, гр. София. От дружеството мотивират искането си с наличието на оставащи запаси в находището, които биха останали неиззети. Концесионният договор за находище „Сакар планина“ - участък „Богомил”, е сключен през 2006 г. за срок от 20 години. От него се добиват индустриални минерали - кварц за кварцово стъкло.  Oдобрявайки поисканата от досегашния концесионер - „Пътстрой Бургас“ ЕООД, промяна правителството разреши дружеството „Фракции Суворово“ ЕООД да поеме изцяло правата и задълженията по концесионния договор за добив на строителни материали - варовици, от находище „Белите камъни“. Находището е разположено в землището на гр. Суворово, област Варна. Концесионният договор за добив на варовици от него е сключен през 2018 г. за срок от 35 г. За концесионер тогава е определен „Пътстрой Бургас“ ЕООД - титуляр на удостоверение за търговско откритие. С днешното правителствено решение не се правят никакви други изменения по концесионния договор.    Министерският съвет прие изменение и допълнение на Закона за лекарствените продукти в хуманната медицина. С него се правят промени и в Закона за здравното осигуряване и Закона за медицинските изделия.  Със законопроекта редица административни режими, които сега са разписани на подзаконово ниво, се разписват в закон. Отпадат задълженията за заявители да подават документи, които могат да се осигуряват служебно чрез взаимодействие между административните органи и др.   Създават се условия за прилагане на Делегиран Регламент (ЕС) 2016/161 на Комисията за показателите за безопасност, поставени върху опаковката на лекарствените продукти за хуманна употреба. Регламентират се санкции са нарушение на регламента.  С промените са дадени законови предпоставки за въвеждане на Национална аптечна карта и за подобряване достъпа на гражданите до аптеки. С картата ще се определят потребностите на населението от достъп до лекарствени продукти, осигурявани от аптеки и ще се идентифицират областите, общините и населените места с недостиг от аптеки. Разписани са и нормативни предпоставки за подобряване контрола върху аптеките чрез по-добро взаимодействие между контролните органи.   В Закона за здравното осигуряване ясно е разписан ангажиментът на изпълнителите на медицинска помощ да осигуряват на здравноосигурените лица, без да изискват и приемат от тях плащане и/или доплащане, медицинската помощ от пакета, гарантиран от бюджета на НЗОК, за която са сключили договор с НЗОК. Изрично са разписани конкретните възможности за приемане на плащане и доплащане от задължително здравноосигурените лица.  Регламентират се органът и редът, по които ще се извършва оценка на потребностите от медицинска помощ и ще се установява недостатъчност съгласно Националната здравна карта. Уреждат се хипотези, в които не важат забраните за сключване на договори между НЗОК и нови болници за нови медицински дейности, извън сроковете за сключване или за разширяване предмета на договорите, предвид установена недостатъчност от съответната медицинска помощ.   Определя се срок за извършване от НЗОК на експертизата при скъпоструващи медицинска помощ и лекарствени продукти.  Допуска се изключение от забраната за заплащане от НЗОК на болнична помощ, извършена от лекар, който не е посочен в договора между НЗОК и изпълнител като специалист на основен трудов договор.  Осигуряват се нормативни предпоставки за събиране на информация относно стойността на медицинските изделия, които се доставят на българския пазар от трети страни.    Правителството прие Наредба за условията и реда за издаване на разрешение за освобождаване по Закона за защита от вредното въздействие на химичните вещества и смеси (ЗЗВВХВС).  В нея е записано, че физически и юридически лица могат да бъдат освободени от задълженията за регистрация, разрешаване и/или ограничаване на Регламент (ЕО) № 1907/2006 (REACH) относно регистрацията, оценката, разрешаването и ограничаването на химикали за определени химични вещества в самостоятелен вид, в състава на смеси или в изделия, когато това е необходимо в интерес на отбраната.  Наредбата определя условията, реда и сроковете за издаване, удължаване, отказ, изменение, прекратяване и отнемане на разрешението за освобождаване от определени задължения по Регламент REACH. Въвеждането на национална процедура за освобождаване е в съответствие и с целите, заложени в Кодекса за изключенията от Регламент REACH, свързани с отбраната, на Европейската агенция по отбрана, към който България се е присъединила.  С прилагането на национална процедура за освобождаване от определени задължения по Регламент REACH се цели намаляване на административната и финансова тежест за отбранителната индустрия и се гарантират интересите на националната отбрана, като същевременно се запазва високо ниво на защита на човешкото здраве и околната среда.   Министерският съвет прие промени в Правилника за устройството и функциите на Националния инспекторат по образованието, приет през 2018 г.  Промените целят оптимизиране на организацията и създаване на възможност подаването на документи от кандидатите за обучение да става и по електронен път; прецизиране на отговорността на външните инспектори при оценка на качеството на всяка конкретна институция и др.  Очакваните резултати от промените са насочени към по-голяма прозрачност, оперативност и ефективност в процеса на организация и провеждане на дейностите по оценка на качеството.    Министерският съвет прие Решение за одобряване на Закон за изменение и допълнение на Закона за лечебните заведения. С него се правят промени и в Закона за кръвта, кръводаряването и кръвопреливането, Закона за трансплантация на органи, тъкани и клетки, Закона за приватизация и следприватизационен контрол и Закона за бюджета на НЗОК за 2019 г.  В Закона за лечебните заведения се предлагат промени в някои от режимите по издаване на разрешение за осъществяване на лечебна дейност и регистрационния режим на лечебните заведения за извънболнична помощ и хосписите с цел намаляване на административната тежест.  Предлага се регламентирането на нов вид лечебно заведение като организационно обособена структура, в която лекарски асистенти, медицински сестри или акушерки осъществяват самостоятелно здравни грижи, манипулации и дейности, свързани с промоция на здравето, превенция и профилактика на болестите. Целта е създаване на възможност за самостоятелен избор на професионално развитие и извеждане от сивия сектор на този вид здравни услуги, и намаляване на личните и обществени разходи за здравни услуги.  Предлагат се и промени, с които се осигурява механизъм за спомагане стабилизирането на общинските лечебни заведения за извънболнична помощ и възможност за субсидиране на държавни и общински комплексни онкологични центрове от бюджета на Министерството на здравеопазването за медицинска експертиза, осъществявана от ТЕЛК.  Към задълженията на лечебните заведения за предоставяне на информация с административни цели на съответните органи се предлага въвеждането на задължение за ежедневно предоставяне на информация на Националния съвет за цени и реимбурсиране на лекарствени продукти от лечебните заведения, определени да проследяват ефекта от терапията с лекарствени продукти.  Предлаганите промени в Закона за кръвта, кръводаряването и кръвопреливането са свързани единствено с изпълнение на мярка от Решение № 704 на Министерския съвет от 2018 г. за приемане на мерки за трансформация на модела на административно обслужване.  В Закона за трансплантация на органи, тъкани и клетки се предлагат промени с цел увеличаване броя на донорите, въвеждане на иновативен метод за преодоляване на репродуктивни проблеми чрез трансплантация на матка, за изпълнение на РМС № 704/2018 г., както и други мерки, свързани с намаляване на административната тежест.  С цел увеличаване броя на донорите се предвижда възможност да могат да се вземат органи и тъкани от починало лице, ако е формирана воля за това от по-широк кръг негови роднини. Освен сега съществуващото съгласие по подразбиране за донорство от лицето приживе, се предлага да се даде възможност лицата да изразяват и изричното си съгласие за донорство преди своята смърт, което да се вписва в регистрите на Изпълнителна агенция „Медицински надзор“.   Важна цел на законопроекта е провокиране на дискусия, дали да се разреши кръстосаното донорство България - донорство на принципа на реципрочност при двама реципиенти и съответно двама донори (техни роднини), с които обаче те са биологично несъвместими, да се допусне трансплантация на тези двама нуждаещи се пациенти чрез размяна на донорите (нероднини) при съвместимост със съответните реципиенти. Въпросът поражда много дискусии, поради което преди да се вземе решение е от особено значение да се постигне обществен, медицински и институционален консенсус по въпроса. Няма единно европейско или международно законодателство по въпроса.  Друга важна цел на законопроекта е да провокира дискусия за въвеждане на трансплантация на матка в България, поради което са предложени общи идеи по въпроса. Важно е да се води дискусия по значими въпроси в тази област като това какви са критериите за определяне на жената като подходящ донор на матка и кога една жена е осъществила вече репродуктивните си функции.  В изпълнение на РМС № 704/2018 г. режимите, свързани с разрешаване на внос и износ на органи, тъкани, клетки и репродуктивни клетки, без да се изменят, се регламентират на законово ниво, тъй като в момента те са предмет на уредба в подзаконов акт. Отпада изискването лечебните заведения да уведомяват предварително за всяко вземане на тъкани и клетки.  Предлагат се и промени в Закона за приватизация и следприватизационен контрол, като се предвижда средствата от продажба на обособени части от лечебни заведения с държавно или общинско участие, независимо от размера на това участие, да могат да се използват за инвестиции, пряко свързани с предмета на дейност и за погасяване на задължения към кредиторите.  Предлагат се промени и в преходните и заключителни разпоредби на Закона за бюджета на Националната здравноосигурителна каса за 2019 г. С оглед специфичния предмет и широкия обхват на дейностите, които регламентират правилата за добра медицинска практика, правилата за добра фармацевтична практика и правилата за добра медицинска практика по здравни грижи, се създава възможност за изготвянето им от съответните съсловни организации в по-продължителен период от време.    Правителството одобри промени в Актуализираната средносрочна бюджетна прогноза за периода 2020-2022 г., одобрена с Решение № 631 на Министерския съвет от 2019 година. С промените се осигурява съгласуваност на параметрите в Актуализираната средносрочна прогноза за периода 2020-2022 г. с приетите от Народното събрание бюджетни закони за 2020 г., както и с промените в данъчните закони.  Промените в Актуализираната средносрочна бюджетна прогноза за периода 2020-2022 г. са направени въз основа на изискванията на Закона за публичните финанси като важен елемент на доброто управление на публичните финанси. Привеждането на бюджетните показатели на първостепенните разпоредители с бюджет за периода 2020- 2022 г. в съответствие с параметрите на приетите от Народното събрание бюджетни закони за 2020 г. ще осигури актуализирана база, която е необходима на първостепенните разпоредители с бюджет за реалистично планиране на средносрочните им бюджетни прогнози за следващия период 2021-2023 г.    Правителството одобри допълнителни средства по бюджета на Министерството на здравеопазването за 2019 г. в размер на 12 000 000 лева. Средствата са за предоставяне на допълнителен трансфер от Министерството на здравеопазването на Националната здравноосигурителна каса за финансиране на разходи за лекарствени продукти - ваксини и дейности по прилагането им по чл. 82, ал. 2, т. 3 от Закона за здравето и дейности във връзка с лечението на лица до 18-годишна възраст по чл. 82, ал. 1а и 3 от Закона за здравето.    Министерският съвет реши да приеме мотивирано предложение от концесионера и да увеличи инвестициите във връзка с управлението на морски плаж, като във връзка с това одобрява нов финансов модел и удължава срока на договора за концесия за услуга за морски плаж „Слънчев бряг - север“, община Несебър, област Бургас до 20 години.  Удължаването на срока е с оглед изложените нови инвестиционни намерения на концесионера за подобряване на облика на морския плаж и необходимото време за постигане на икономическо равновесие за двете страни по концесионния договор.  С обновения финансов модел, гарантиращ множество вложения, се цели да се подобри качеството на задължителните дейности по смисъла на Закона за устройството на Черноморското крайбрежие (ЗУЧК) - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж. Освен това с новия финансов модел, предполагащ предоставянето на модерни услуги, които да посрещнат очакванията на сериозния чуждестранен и национален туристически поток, се очаква да бъдат създадени условия за повишаване на качеството на продукта и добър имидж на държавата като предпочитана лятна туристическа дестинация.    Министерският съвет прие Постановление за изпълнението на държавния бюджет на Република България за 2020 г. в срока, определен в Закона за публичните финанси - до един месец след обнародването на годишния закон за държавния бюджет.  С постановлението се определят конкретни задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, прилагащи програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики/функционални области и бюджетни програми.  Процедурите за отпускане и разходване на планираните средства в Закона за държавния бюджет на Република България за 2020 г., които се регламентират в постановлението, подпомагат създаването на добра организация и осигуряването на условия за прозрачност на изпълнението на държавния бюджет. Постановлението съдейства за ефективно и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет.    Министерският съвет одобри допълнителни разходи/трансфери в общ размер 48,7 млн. лв. по бюджетите на редица общини и по бюджета на Министерския съвет за 2019 г.   Одобрените разходи по бюджета на Министерския съвет за 2019 г. са в размер на 0,9 млн. лв. за ремонтни дейности на храмове в Ловчанската епархия и за започване на дейности по консервация, реставрация и адаптация на Ибрахим паша джамия, Разград.  Предоставят се допълнителни трансфери по бюджетите на общини в общ размер 47,8 млн. лева. Средствата ще се използват целево за реализиране на редица инфраструктурни проекти в сферата на социалната и техническата инфраструктура - реконструкция, рехабилитация и ремонт на улична мрежа, основен ремонт на водопроводни мрежи, изграждане на спортни зали, ремонт и възстановяване на централната градска част на някои населени места, ремонт на читалища, изграждане на физкултурен салон към училище.  Допълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2019 година.   С друго правителствено постановление са одобрени допълнителни разходи по бюджета на Министерския съвет за 2019 г. в размер на 2 300 000 лв. за довършването на ремонта и реконструкцията на южното крило на източното (Банското) крило на Зографския манастир „Свети Великомъченик Георги Зограф“ - Атон, което в момента е необитаемо и се намира в тежко аварийно състояние. Допълнителните финансови средства са необходими по повод искане на игумена на Зографския манастир Негово Вископреподобие архимандрит Амвросий. Източното крило е построено преди двеста година със средства на заможния банскалия хаджи Вълчо. В него великият български будител Паисий довършва своята „История славянобългарска“.   С довършването на Банското крило ще бъде възстановен автентичният облик на манастира, който през вековете е бил стожер на българската духовност. Поддръжката и грижата от страна на държавата е с цел да бъде съхранен славянобългарският характер на манастира „Свети Великомъченик Георги Зограф“. ", "date": "2019.12.27", "title": "Правителството определи Софиямед за университетска болница, даде  2 млн.лева за Зограф"}
{"url": "http://epicenter.bg/article/Sofiya-posreshta-novata-2020-g--s-praznichen-kontsert--Stsena-pod-zvezdite--/202499/2/0", "text": "На 31 декември 2019 г. на площад „Княз Александър I“ от 22.00 ч. до 00.30 ч. ще се проведе традиционният празничен Новогодишен концерт „Сцена под звездите“. Инициативата е част от Календара на културните събития на Столична община за 2019 г., дъощават от пресцентъра на общината    20-то издание на празничната инициатива съвпада с отбелязването на 140 години от обявяването на София за столица на България и 60-годишнината на Българската национална телевизия.    Режисьор и сценарист на спектакъла е Борис Радев, а на сцената на открито ще излязат Кирил Маричков, Иван Лечев, Дони, Славчо Николов и Венко Поромански от „Фондацията“, Братя Аргирови, кубинската изпълнителка Долорес Естрада, хитовата поп певица от 90-те Тони, провокативните таланти от Expose Team и брас бенд „Виво Монтана“. Водещи ще бъдат Райна Налджиева и Мирослав Димитров от предаването „Туризъм.бг” на БНТ.    Концертът ще бъде излъчван директно в програмата на БНТ 1 от 22.00 ч.    Във връзка с реализацията на мащабното празнично събитие в сърцето на София ще има промени на движението - след 20.00 ч. на 28 декември 2019 г. ще бъде въведена забрана за паркиране на автомобили на паркингите на площад „Княз Александър I“ и ул. „Дякон Игнатий“. На 31 декември 2019 г., след 15.00 ч. ще бъде забранено преминаването на МПС по бул. „Цар Освободител“.    Движението ще бъде възстановено след 06.00 ч. на 01 януари 2020 г. Паркингът ще може да се използва след 23.00 ч. на 01 януари 2020 г.  ", "date": "2019.12.27", "title": "София посреща новата 2020 г. с празничен концерт „Сцена под звездите“ "}
{"url": "http://epicenter.bg/article/Stefan-Tsanev-/202504/2/0", "text": "Писателят Стефан Цанев работи над нова пиеса за прехода - \"Убийството на Богородица\". Това разкри самият той в предаването \"Плюс - минус\" по Нова телевизия. Искам да отговоря на въпроса защо изведнъж станаха богати, а други - бедни, изтъква писателят.   Стефан Цанев обаче подчерта, че не бива да се правят прибързани исторически обобщения.   \"Родителите, които говорят на децата си на \"бебешки език\", ги обричат на бедност. Те трябва да им говорят като на големи, за да се развиват. Децата трябва да разбират само част от това, което казват родителите, да се стремят да научат какво означава това, което не са разбрали\", каза в началото на разговора писателят. И добави: \"Театрите трябва да се стремят към това публиката да се издигне.\"    „Демокрацията е много дефектна система. Тя разделя обществото на бедни и на богати. Няма друго решение освен това ние да избираме свестните хора“, смята известният българин. Той даде пример с Финландия, където властта е преминала в ръцете на 30-годишни момичета. „Младите хора трябва да управляват, а не старите. Човек трупа опит, но не се променя“, обясни Цанев.  „Не бива да се правят прибързани политически обобщения, затова и аз не желая да го правя“, подчерта писателят.    „Певиците на поп фолка се стремят да се върнат към истинската музика. Много от тях са талантливи. Пазарът ги бе заставил да застанат ниско и сега пазарът ги връща. Един млад човек може да ходи, както си иска облечен. Възрастният трябва да се облича по-елегантно и да е по-достолепен. Трябва винаги да носим най-чистото и красивото и да го демонстрираме“, каза още Стефан Цанев.  Във връзка с именния си ден - Стефановден, той призна, че слага знак на равенство между приятелите и семейството. „Семейството не можеш да го избираш. Приятелството е много важно, защото приятелите те избират и ти тях. Това показва какъв си“, обясни той.   \"Много е важно сред какви приятели се движи човек\", каза още Стефан Цанев.  ", "date": "2019.12.27", "title": "Стефан Цанев работи над нова пиеса за прехода - \"Убийството на Богородица\""}
{"url": "http://epicenter.bg/article/Milen-Keremedchiev--Raste-zavisimostta-na-Evropa-ot-ruski-gaz/202507/2/0", "text": "Расте зависимостта на Европа от руски газ. Така бившият зам.-министър на външните работи Милен Керемедчиев коментира в предаването \"Плюс минус\" по Нова телевизия американските санкции на проекта \"Северен поток 2\". \"С приключване на \"Северен поток 2\" неговият капацитет ще се учеличи двойно. Това означава, че Европа става все по-зависима от руски газ. Ако няма \"Северен поток 2\", тази зависимост ще намалее\", обясни той.   И продължи: \"През октомври 2018 г. едва 34 % от газа, който е внасял Европейският съюз, е бил руски. Днес скача на 45 %. Това показва, че Европа е все по-зависима от газа на Русия. Целта на споразумението, което беше подписано под егидата на Германия с Украйна беше да се замаже положението. Германия се опитва да увеличи максимално достъпът до газовите доставки, независимо от политическото напрежение.\" Милен Керемедчиев добави, че за Германия най-бързият и достъпен газ е именно руският.   САЩ умело използват икономическите санкции, подчертава бившият зам.-министър. Според Керемедчиев санкциите се използват като оръжие. \"Тръмп изцяло промени своята доктрина – не използва армията, разбра че икономиката може да е много силен лост за оказване на натиск\", заяви Керемедчиев.   Може би ще има глътка въздух за Европейския съюз, тъй като през следващата година Тръмп ще се съсредоточи върху кампанията за президентските избори, отбеляза бившият зам.-външен министър.    Може би САЩ няма да успеят да спрат \"Северен поток 2\", но ще го забавят и ще го оскъпят, подчерта Милен Керемедчиев.    Много трудно Русия може да отговори в случая с икономически мерки. Като цяло руската икономика е много зависима от вноса на технологи. Русия разчита на западни технологии, за да може да развива своята икономика. Русия влиза в един капан, заложен от Тръмп – изтеглянето на американски военни части от конфликтни точки по света като Сирия създава вакуум, който руснаците се опитват да запълнят. По този начин Русия започва да харчи все повече за отбрана и за сигурност, каза още Милен Керемедчиев.   Не толкова Европа е в центъра на американските интереси, колкото Украйна. Украйна и Грузия са двата плацдарма на американските интереси на вратите на Русия, каза още той.   България трябва да бъде нащрек за продължението на \"Турски поток\" - \"Балкански поток\", смята той. \"България само ще транзитира газ по този газопровод. Но при всички положения американските санкции ще се увеличат и ще стават все по-резки, т.е. компании, които ще работят по проекта, няма да могат да работят със Съединените щати или с американски компании\", посочи Милен Керемедчиев.  ", "date": "2019.12.27", "title": "Милен Керемедчиев: България трябва да бъде нащрек за \"Балкански поток\"!"}
{"url": "http://epicenter.bg/article/Balgarskata-armiya-pochete-pametta-na-voennosluzheshtite--zaginali-v-Irak-/202513/2/0", "text": "С ритуали в различни военни формирования в страната днес, 27 декември, бе отбелязана 16-ата годишнина от нападението на база „Индия“ в град Кербала и беше почетена паметта на българските военнослужещи, загинали в Ирак. Това съобщиха от пресцентъра на вминистерството на отбраната.    В град Карлово пред Паметника на загиналите в борбата срещу световния тероризъм се състоя военен ритуал-панихида. Венци и цветя бяха поднесени от името на министъра на отбраната, началника на отбраната, командира на Сухопътните войски, командира на 61-а механизирана бригада, кмета на Община Карлово, колеги, приятели и близки.    „Ние загубихме другари от нашето семейство, семейството на българската войска. Но всеки един, който живее в нашите сърца, никога няма да бъде изгубен, изоставен или забравен. Ние помним петимата, дали живота си в този ден, помним и осемте, дали живота си след тях. Те изпълниха дълга си и спазиха клетвата си! Поклон!“, каза командирът на 61-а механизирана бригада бригаден генерал Деян Дешков.    В района на бригадата в памет на загиналите се проведе военно-приложно състезание „Индия“ 2019, в което участваха военнослужещи и цивилни граждани.    Панихида за военнослужещите от състава на 5-а Шипченска механизирана бригада, загинали в Ирак, бе отслужена в Плевен. С ритуал пред паметната плоча в района на военно формирование 22 160 - Плевен беше почетена паметта на офицерските кандидати Иван Инджов, Свилен Киров, Гърди Гърдев и Димитър Димитров. Свещенослужители от Плевенската епархия отслужиха молебен в памет на всички загинали при изпълнение на воинския си дълг и в мирно време. На нея присъства и о.з. бригаден генерал Валентин Буров – последният командир на 5-а Шипченска механизирана бригада.    В Казанлък военнослужещи от военното формирование 22 180 почетоха паметта на офицерски кандидат Иван Инджов с почетен караул и поднасяне на цветя на гроба му.    Военнослужещи от 68-а бригада „Специални сили“ участват днес и утре в панихидите в памет на офицерски кандидат Антон Петров и старши лейтенант Николай Саръев, които ще се състоят в родните им места Русе и Крумовград.    ***       ", "date": "2019.12.27", "title": "Българската армия почете паметта на военнослужещите, загинали в Ирак "}
{"url": "http://epicenter.bg/article/Tragediya--Novorodeno-bebe-pochina-v-bolnitsata-vav-Vidin--VIDEO--/202522/2/0", "text": "Новородено бебе почина във видинската болница на Коледа. Младите родители обвиняват лекарите за трагедията. Цвете Петрова ражда здраво момченце на 26 декември. Часове по-късно й съобщават, че бебето е починало.    „Моето дете се роди здраво, усмихнато и плачеше. Никой не може да ме убеди, че не е така“, сподели майката на починалото дете.    24 часа, след като майката постъпва в болницата, момченцето се ражда нормално.    „Те не предприеха нищо. От 10.00 ч. сутринта до 19.00 ч. не направиха нищо. Съответно аз оставам в болницата, лекарката си тръгва, трябва да постъпи новата. Казва се д-р Атанасова. Видях я чак на следващия ден“, разказа Цвете Петрова.    През това време родилката е с болки. Жената молела да предизвикат раждане. Това обаче станало чак на другия ден.    „Показаха ми го, беше увито, плачеше и беше розово. Дете като всяко друго, дори ми казаха, че прилича на мен“, разказа бащата Павел Петров.    „Нямаше никакви признаци, че може да почине. 16 часа след раждането ми казаха, че е станало най-страшното”, каза още майката на детенцето.    Единственото обяснение, което лекарите са дали, е, че бебето е получило мозъчен кръвоизлив.    „Грешката е при лекарите, защото не са му обърнали внимание. Никой не го е интубирал”, смята Цвете Петрова.    Според родителите не е имало дежурен лекар в отделението по празниците.    „Искам екипът в болницата да си понесе последствията. Не може едно детенце да си отиде и те да кажат, че такива неща се случват“, категорична е майката на детето.    На бебето ще бъде направена аутопсия, за да се установи причината за смъртта му. Лекарите отказаха коментар, а полицията води разследване по случая.    В началото на годината в същата болница имаше друг случай на починало бебе. Преди седмица един от лекарите там е осъден заради неправилно провеждане на раждане.  ", "date": "2019.12.27", "title": "Трагедия! Новородено бебе почина в болницата във Видин (ВИДЕО) "}
