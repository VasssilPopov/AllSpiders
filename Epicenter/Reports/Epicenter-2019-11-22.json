{"url": "http://epicenter.bg/article/Ninova-Borisov/199519/2/0", "text": "След като прочете силно критична декларация от името на ПГ на БСП и изброи всички скандали във властта от последния месец  от името на 1 милион българи, които са гласували за БСП и 80 депутати в парламента.   Залата зажужа, а някои депутати от ГЕРБ подвикнаха на Нинова, че не може да поиска оставката на премиера.   \"Борисов не може да ми оспорва правото да му искам оставката, защото говоря от името на 1 милион българи, които са подкрепили \"БСП за България\", подчерта лидерът на БСП .   И се мотивира: От трибуната Нинова призова Брисово: \"Не отнемайте на тези 1 милион българи правото да имат мнение, различно от вашето и да ви искат оставката\".   \" . Два пъти! А вие излъгахте този 1 милион, че ще си я подадете. След една седмица казахте: \"Няма да си я дам\".   Думата \"оставка\" от Ваша страна, когато я употребявате, винаги трябва да се сещате за това, което направихте вие\", отвърна й премиерът.   От този момент диалогът прерастна в тежко обвинение.    скочи веднага Нинова и попита дали иска премиерът да чуе от нея къде и кога е ставала заверата за нейното сваляне от лидерския пост на БСП.   \"  Искате ли да ви кажа колко пари хвърлите в този процес?   Съжалявам! Няма да овладеете БСП, поне не скоро време\", изтъкна лидерът на партията.    Борисов не отговори, а ведната напусна ядосан залата.     \" \" - с тези думи лидерът на БСП Корнелия Нинова се обърна към бизнесмените, които непрекъснато се опитват да я махнат от поста ѝ на председател на БСП. Реакцията ѝ бе изненадваща.  На този конгрес Нинова отказа да си подаде оставката без да има процедура по пряк избор за нов председател. И разказа пред делегатите на конреса любопитни подробности.    Пред нея на първи ред в залата на конгреса седяха Георги Гергов, Красимир Янков, Атанас Мерджанов. Никой от тях не стана да опровергае обвиненията на лидера си.   И до днес.    Малко преди това Корнелия Нинова коментира от трибуната обвинението на премиера Бойко Борисов, че БСП се дразни на избора на Мария Габриел за зам.-председател на ЕНП. \"Не сте прав, не се дразним, когато българи са на високи постове. Това е признание и за България.  Това са две много различни неща\", обясни Нинова.    Така двамата влязоха в пререкание и за използването на правителствения самолет.   Не знам кое ви е нервирало за участието. Може би за това, че Мария Габриел я избраха с най-много гласове от всички. Съжалявам.   Старата кметица не можеше да си прокара проектите, защото не можеше да ги защитава\", допълни още Борисов вжеланието си успокои страстите.    Пътувайте си, когато сте на държавно посещение, но използвайте парите на хората за партийните си нужди в ГЕРБ и ЕНП. Що се отнася за заменките - ще ви помогнем да разкриете всички злоупотреби\", не спря с атаките Нинова.   Тя попита още:\" \".   \"В Плевен и Ловеч кметовете си въведоха режим. Въведоха си режим и си спечелиха изборите. В Перник се направиха на хитри и загубиха изборите\", отговори й премиерът от трибуната.   По отношение на Шенген лидерът на БСП изтъкна, че причината, за да не влезем в тази зона е корупцията на правителствата на Бойко Борисов.   Според Борисов обаче правителстевото е направило за Шенген всичко, което е необходимо и той изрази съжаление, че България още не е приета в шенгенското пространство.  ", "date": "2019.11.22", "title": "Остър сблъсък! Нинова към премиера: Хвърлихте много пари да ме сменяте от поста председател на БСП!"}
{"url": "http://epicenter.bg/article/Hero-Mustafa/199526/2/0", "text": "Публикуваме цялото слово на Н.П. посланика на САЩ г-жа Херо Мустафа на днешната бизнес-закуска с членове на Американската търговска камара   Г-н президент на Американската търговска камара Оливие Маркет,  Г-да членове на Борда,  Колеги, членове на Американската търговска камара,        За мен е удоволствие да бъда тук днес. Оценявам вашето топло посрещане.  До сега прекараното тук време беше изпълнено с много работа, а и с много удовлетворение. Срещнах се с множество партньори от правителството и с граждани, с удоволствие се запознавам с българската култура.     Бих искала да поздравя Американската търговска камара в България за многото успехи през тази година. Знаем, че България и САЩ стават по-силни заедно чрез търговските връзки помежду си. Президент Оливие Маркет и изпълнителен директор Петър Иванов – вашите визия и лидерство, заедно с тези на членовете на борда на Камарата, служат за пример за други американски камари по света.    Горда съм, че американските компании осигуряват важни за българската икономика инвестиции и нови работни места. Американските компании са инвестирали доста над 2,5 милиарда щатски долара в българската икономика, като са създали над 30 хиляди високоплатени работни места за висококвалифицирани специалисти, което пък поставя САЩ сред шестте най-големи инвеститори в страната.    Търговският обмен между двете ни страни през 2018 г. възлиза на 1,2 милиарда щатски долара и продължава бързо да нараства. Вносът от САЩ дава на България високотехнологични продукти от последно поколение, като особено голям е ръстът при електронните устройства, автомобилните части, оборудването на електроцентрали и медицинската техника.    И това не е всичко. Ако положим още повече усилия и ако бъдем още по-целенасочени, можем да сме сигурни, че това ще е само началото. Комбинирането на американски капитал и ноу-хау с българската динамична, висококвалифицирана и пълна е енергия работна сила обещава да се създаде добавена стойност от двете страни на Атлантическия океан.    Горда съм и с това, че американските компании задават стандарта за корпоративна социална отговорност и принос към общността. Американките фирми в България инвестират милиони долари за опазването на околната среда, за развитието на образованието и здравеопазването.    Разбира се, аз трябва да оставя нашите ръководители сами да говорят, но съм убедена, че това ще бъде една много положителна и ползотворна визита. Тази среща представлява възможност не само да се изтъкне силата на нашите стратегически взаимоотношения, тя е също така възможност те да преминат към следващото по-високо ниво.       Трябва да се възползваме максимално от този етап в развитието на българо-американското партньорство и заедно да вървим към постижими цели. С обединените визии и лидерство на частния сектор и правителството, можем да подготвим идните поколения за професиите на бъдещето и да изградим по-силни общности и семейства тук, в България. Можем за създадем икономически връзки през Атлантическия океан, които да донесат ползи, както за американците, така и за българите.    Към какво трябва да се стремим в съвместната ни работа за изграждане на по-стабилна и просперираща България? Нека за момент се спра на моята визия за идните три години.    Първо, нека създадем една България, която да е истински енергиен хъб. България има потенциала да се превърне в добре развит пазар за природен газ и електроенергия в региона.     По-голямата конкуренция ще доведе до по-ниски цени за българските компании и потребители.      Второ,   България е лидер в интеграцията на Балканите, но тя има потенциал да стане важна, активна членка в ключови регионални и световни институции.    Трето, България трябва да постигне значителен напредък в установяването на върховенството на закона и борбата с корупцията.   Напредъкът на България измерваме чрез конкретни показатели. Понастоящем докладът „Правене на бизнес“ на Световната банка поставя България на 59-та позиция. В класацията на „Прозрачност без граници“ страната е 77-ма. И двете позиции са твърде ниски. Нека се стремим да помогнем на България да се издигне и в двете класации.     регион, изискващ българско лидерство, и стабилна макроикономическа картина с много възможности за растеж. Отключването на пълния потенциал на българо-американските икономически отношения изисква плодородна почва. Тя изисква подобряване на инвестиционния климат, на регулаторната предвидимост, на тръжните процедури и на надеждността на съдебната система.    принуждавайки всички участници – частни и държавни – да играят честно и отговорно. Колкото по-добри са тези условия, толкова по-добри ще бъдат рейтингите за България – и толкова повече възможности ще имате, за да разширите дейността си, постигайки печалба и стойност и укрепвайки нашите трансатлантически икономически връзки. Това също така ще създаде условия за българите, които са потърсили възможности извън страната да се завърнат със своите знания, опит и капитал, за да насърчат по-бързия растеж у дома.    Тези положителни развития изискват откровени и открити дискусии за това, какво сме направили добре и къде трябва да търсим подобрение. Тези дискусии ще се нуждаят от вашия принос, тъй като вие сте на терен и можете най-добре да посочите съществуващите пропуски и да предложите начини за тяхното подобряване. Ще разчитам на вас и с нетърпение очаквам този диалог.        Първо относно свързаността: Ще работя за задълбочаване на връзките между България и Запада на всички фронтове, включително икономически, военни, търговски, културни и връзки между хората. Това обхваща гражданското общество, включително жените и младежите, както и малцинствените общности в неравностойно положение. Този приоритет се отнася не само до задълбочаване на връзките, но и до уважението. Уважението към културите и народите означава по-голямо разбиране, а по-голямото разбиране обикновено означава по-добра комуникация и сътрудничество.     Но това е само началото на пътя на България към военна модернизация и по-нататъшна интеграция в НАТО.      Второ за сътрудничество: Бих искала да работя с всички мои колеги в региона за насърчаване на регионалното сътрудничество. България е конструктивен участник в региона и лидер в процеса за европейска интеграция на Западните Балкани. Например, страната е била стратегически партньор за подобряване на контрола върху сигурността на границите и миграцията по външните граници на ЕС, както и за обмен на информация в рамките на Балканите     Енергийната сигурност също е важна част от националната сигурност. България внася по-голямата част от енергията си от Русия, включително цялото си ядрено гориво и почти целия си природен газ.   Този месец пътувах с моя гръцки и с моя азербайджански колега, с министъра на енергетиката, с министър-председателя и със съответните ръководители от частния сектор до област Хасково, за да инспектираме напредъка в строителството на IGB. Но нека не спираме дотук.   Трябва също така да гарантираме и честен, недискриминационен и прозрачен пазар, което е ключово за диверсификацията.    Трето – по въпроса за справянето с корупцията:   Изграждането на силна демокрация изисква постоянна работа в защита на върховенството на закона и свободата на медиите. Само когато могат да бъдат чути всички гласове и когато гражданите вярват в своето правителство и неговите институции, една държава и една икономика могат да достигнат пълния си потенциал.    Благодаря ви за поканата да бъда тук днес и за възможността да представя моята визия като посланик на САЩ в България.   Изпълнена съм с въодушевление и надежда за посоката, в която се развива българо-американското партньорство като цяло. Също така съм уверена, че двете ни страни ще постигнат много през идните години. Но можем да успеем само, ако правителствата, компаниите и гражданите работят заедно за постигането на общите ни цели. Защото заедно сме по-силни.    Благодаря ви.", "date": "2019.11.22", "title": "Херо Мустафа: САЩ ще изпрати екип от ядрено-енергийни  експерти за подпомагане на България "}
{"url": "http://epicenter.bg/article/Ninova--Vie-ste-nekompetentni-da-upravlyavate-/199537/2/0", "text": " такъв въпрос отправи лидерът на БСП Корнелия Нинова към премиера Бойко Борисов в декларация преди парламентарния контрол. Самият Борисов бе в парламентарната зала, готов да отговаря на въпроса й за Шенген. Нинова обаче го изненада с остра декларация, която премиерът бе принуден да изслуша.       \" , посочи Корнелия Нинова. Лидерът на БСП отбеляза, че Борисов си приписва като голям актив увеличаването на минималната пенсия на 250 лева при праг на бедност от 360 лева.   \" , попита тя.     \"През последните седмици ни заливат няколко скандала и тревоги. Скандал с начина на провеждане на изборите, с водния режим в редица градове, проблеми в здравната система, напрежение около решението за болничните листове, корупционните скандали не спират. От 288 къщи за гости само 23 се оказват изрядни.   Ще се окаже и, че тези, които са се осигурявали за две пенсии, ще получат по-малко от една.   Всичко това буди тревоги и поставя въпроси.  Кризите не се решават, а се замитат и това ги задълбочава. Искам да говоря за всяка една от тях с факти, най-вече заради Вас, господин премиер.     но по-странно е поведението им, което говори много за Вашето управление. Вчера министър каза, ще цитирам, за да не се налага после да се обясняваме, кой трябва да си „купи слушалки за уши”.   Това беше негова арогантна реплика, затова цитирам: „Ще дам обобщена информация по отношение на водната криза в община Перник, а вчера разбрах от медиите не само в община Перник, но и в други региони в страната, където в момента имаме нарушен режим на водоподаване”.    Решихте да уволнявате шефа на ВиК в Перник – добре, това е Ваше решение, но министрите ни информираха, че лица, осъществяващи техническа експлоатация на язовирите и съоръженията „ежедневно по десетдневки и месечно са информирали министерствата, давали са справки и баланси за съответното количество вода в язовира. Освен това са предупредили писмено през април, същото са направили и през месец август”.    Още по-лошо е, че вчера министър от ГЕРБ произнесе следното изречение за областен управител от ГЕРБ: „Аз леко се изненадах, че вчера областният управител не знаеше, че предоставените права за управление на язовира са в нейния патримониум, но това е друга тема”. Не, това не е друга тема. Това е темата за управлението на държавата.    Министърът на регионалното развитие, който отговаря за това, е в отпуск и не намира за необходимо да го прекъсне, въпреки тези 320 000 бедстващи.   Областният управител не знаел, че той отговаря за това. Ще ви припомня, че когато стана течът на данни от НАП, тогава директорът каза, че е взела най-трудното решение - да не си прекрати отпуската, въпреки кризата.     Втора криза – в здравеопазването. Случаите по последните седмици показаха още веднъж, че здравната система е в колапс.  Самият вие го казахте вчера: „постоянно даваме пари, а резултатът е почернени хора и родители”. Некомпетентността и нежеланието да промените системата води до този резултат.  Може ли цял живот да се осигуряваш и когато ти се наложи да се лекуваш, да умираш по пътищата на България.     които също цял живот са си плащали осигуровките и сега, когато се разболеят, не могат да си получат обезщетението. Друг въпрос е къде са парите на хората, които са си внасяли обезщетенията.     Трябваше 2019 г. да са 10 млрд. лв., но са 3 млрд. лв. Къде са парите на хората за Сребърния фонд? Всички тези пари изтекоха в нечии джобове.    не на опозицията, само 23 са изрядни. Другите – кражби и корупция по време на управлението на ГЕРБ. БФС с 2 млн. лв. от държавния бюджет си поръчали униформи във фирма фантом в Афганистан.     Бих искала да кажа и няколко думи към премиера.  Така беше с тежките случаи в здравеопазването. Отстраняване временно на директори, все едно това ще реши проблема. След две – три седмици ще ги върнете тихомълком, когато отмине напрежението. Сутрин едно, вечер е друго.   , но проблемите остават и се задълбочават. Следващата калинка продължава по старому до водната криза и пак оставка, и пак същото. Даже повече от същото. 10 години танго на премиера, 10 години разпад на системите в дължавата.    , защото управлявате вече 10 години. Имахте време да коригирате всички грешки на предишните.   Самозабравянето, чувството за безнаказаност, което демонстрирате вчера, бе описано в Европа. „България, заедно с Румъния и Хърватия, е сред бедните страни членки на ЕС. Австрия пък е сред по-богатите страни. Затова е интересно да се сравнят две фотографии, които показват пълното разминаване в харченето на държавни пари, когато става дума за политици - австриец и българин, дошли за конгреса на Европейската народна партия в Загреб”, пише хърватският всекидневник Jutarnji list.    който реши да дойде в Загреб с държавната \"птица\", способна да превози повече от 150 пасажери. Това е самолет, носещ националните символи на Република България”, пишат хърватските медии. Държавната машина, с държавните символи, пътува на партийно мероприятие на ЕНП. Изводите оставям на българския народ.     Казвате на тези хора, че няма да могат да живеят и си го приписвате като голям актив. Хвалите се, че ще давате по 40 лв. на пенсионерите за Коледа. Колко добавки за пенсионери струва този полет на държавни разноски за партийно мероприятие?   ., защото си купуват сами билета за градския транспорт, за да стигнат до своите клиенти? На фона на всичко това, тази бодряшка реакция тук е абсолютно неадекватна на реалния живот в страната. Реалната картина за нас е - разпад на здравна, социална и пенсионна системи, 10 години некомпетентност, безсилие да се решат въпроси, продължаващи кражби, самозабравяне и арогантност на властта.    . Вие обичате народния език, а той казва, че „рибата се вмирисва откъм главата”. Отговорността на първия се носи с оставка.  ", "date": "2019.11.22", "title": "Нинова: Колко коледни добавки за пенсионерите струва полетът на Борисов до Загреб"}
{"url": "http://epicenter.bg/article/BSP--Prizovavame-Valeri-Simeonov-da-se-ottegli--izvinyavame-se-na-maykite-/199542/2/0", "text": " Това се посочва е позиция на ПГ на „БСП за България“ по повод избора на Валери Симеонов за заместник-председател на парламента.   „ПГ на „БСП за България“ държи да се спазват правилата и демократичните принципи. ПГ „Обединени патриоти“, които са получили подкрепа от част от българските граждани, имат право да излъчат свой зам.-председател на Народното събрание по силата на неговия правилник“, посочват от БСП.    Водени от това разбиране и като контра-теза на безцеремонното отстраняване на Валери Жаблянов от поста зам.-председател на НС, част от ПГ на „БСП за България“ подкрепи кандидатурата на ОП.    „  се казва още в позицията.    „Обществената реакция е категорична и никакви обяснения няма да бъдат разбрани.  Извиняваме се на майките, които бяха обиждани и унижавани от него и зад които ние застанахме. Призоваваме го да се оттегли от поста“, заявяват от БСП.", "date": "2019.11.22", "title": "БСП: Призоваваме Валери Симеонов да се оттегли, извиняваме се на майките "}
{"url": "http://epicenter.bg/article/Karakachanov-zashtiti-Simeonov--Bolshevishko-e-da-go-gonim-tsyal-zhivot--Maykite-ne-sa-pravi-s-protestite-/199545/2/0", "text": "Той посочи, че доскорошният им партньор - \"Атака\" организира протестите срещу него, а другите недоволни - майките на деца с увреждания, ги попита \"колко пъти искат да му отрежат главата\".    До напражението се стигна след като лидерът на НФСБ бе избран за зам.-председател на Народното събрание от квотата на \"Обединени патриоти\", а различни групи започнаха да изразяват недоволството си заради новия му пост. \"Майките защо точно протестират? В християнската идеология има грешка, има и прошка.      Той настоя, че когато се говори за морал, трябва да се уточни според кои критерии.  \"Джендърско-либералните, християнско-националните, семейните ценности, за кой морал говорим? Или има закон в държавата, или няма. С какво е нарушено нещо?    , продължи защитата си за Валери Симеонов вицепремиерът.    Военният министър направи коментар и на словесните престрелки между соцлидерката Корнелия Нинова и премиера Бойко Борисов по време на парламентарния контрол.       \"Работата на опозицията е да критикува. Тя е права да иска оставката всеки ден.   Факт е, че точно тези два самолета бяха купени, когато нейният предшественик управляваше България.  Аз не вярвам. , заключи Каракачанов.    По повод посещението на премиера Борисов в САЩ, в което ще се включи и министърът на отбраната, Каракачанов обясни, че очаква задълбочаване на сътрудничеството във военната сфера.     Проявяват интерес и за инвестиции в производство на въоръжение или неща, свързани с отбраната.  , посочи той.   Военният министър и вицепремиер Красимир Каракачонв отрече твърдения, че има българска следа в шпионския скандал в Сърбия. Обвинението бе отправено от председателя на парламентарната комисия за Косово Милован Дрецун.  \" . Това, че Сърбия има проблеми, те са видни, не означава, че България трябва да бъде изкупителна жертва и да бъде патица за отвличане на вниманието от вътрешните проблеми в Сърбия. Такива неща, за които говори сръбския депутат - няма\", отсече Каракачанов.    Той добави, че всеки депутат в сръбския парламент може да си говори каквото си иска и даде пример, че това е практика и в нашето Народно събрание.  \"В българското Народно събрание депутатите говорят и неща, които нямат нищо общо с истината\", посочи той. ", "date": "2019.11.22", "title": "Каракачанов защити Симеонов: Болшевишко е да го гоним цял живот! Майките не са прави с протестите "}
{"url": "http://epicenter.bg/article/Slavcho-Atanasov--Detsata-sa-nasheto-badeshte-i-v-tyah-gori-plamaka-na-darzhavnostta-/199561/2/0", "text": "Председателят на народното събрание Цвета Караянчева и председателят на Комисията по въпросите на децата, младежта и спорта Славчо Атанасов запечатаха метална Капсула на хилядолетието, в която бяха поставени послания към децата на България.   Инициативата е по повод 30-ата годишнина от приемането на Конвенцията на ООН за правата на детето и се осъществява от Държавната агенция за закрила на детето. В месинговата капсула беше поставен четири метров свитък с послания от народните представители, всички министерства и кметове на различни общини. Председателката на Държавната агенция за закрила на децата Елеонора Лилова постави вътре 3D принтирани мечета – играчки, а българският еврокомисар Мария Габриел играчка робот с пожеланието скоро у нас отново да се появи фигура като Джон Атанасов. Идеята на капсулата е да покаже, че всяко дете трябва да бъде обичано и да живее в мир и добро. Посланията показват също единението на всички политици за доброто бъдеще на българските деца. Те са нашето богатство, нашето бъдеще и в тях гори пламъкът на държавността. Длъжни сме да направим най-доброто за децата на България, заяви председателят на комисията за децата, младежта и спорта Славчо Атанасов. Той припомни безсмъртната фраза на Иван Вазов: „Не се гаси туй, що не гасне“ и допълни, че всички институции трябва да работят усилено и в синхрон за по-доброто бъдеще на българските деца.  Председателят на Парламента Цвета Караянчева също заяви, че всички парламентарни групи единно казват „да“ и ще работят усилено за гарантиране на доброто развитие и спазване на правата на българските малчугани. Децата са ангелчетата на Бог на земята и нашите ангечета и ние, възрастните, трябва да се учим от тях на доброта и любов, защото всичко на този свят става с доброта и любов, допълни още Славчо Атанасов. Капсулата на доброто ще бъде отворена през 2030 година.", "date": "2019.11.22", "title": "Славчо Атанасов: Децата са нашето бъдеще и в тях гори пламъка на държавността "}
{"url": "http://epicenter.bg/article/Simeon-II-shte-uchastva-vav-forum-na-tema---quot-Evropa-bez-steni--Kakvo-ni-obedinyava-dnes--liberalen-pogled/199562/2/0", "text": "На 28 ноември 2019 /четвъртък/ от 10 до 12 часа в двореца „Врана“ Н.В. Цар Симеон II ще вземе участие в  кръгла маса на тема: \"Европа без  стени. Какво ни обединява днес - либерален поглед\". Кръглата маса се организира от Европейския либерален форум с  подкрепата на Либералния институт за политически анализи и Фондация „Фридрих Науман“. Темите на дискусията са значението на демократизацията и  обединението на Европа, постиженията и предизвикателствата, преодолени през последните 30 години. Централна тема е и бъдещето на Европейския съюз -  най-големият демократичен обединителен проект в историята на Европа. Сред участниците в дискусията са г-н Петр Поспихал, дисидент,  арестуван неколкократно в Чехословакия по време на тоталитарния режим, подписал Манифеста за правата на човека Харта 77. След излизането си от затвора се присъединява към Комитета за защита от  несправедливо преследване. Работи с Вацлав Хавел, който става първият демократично избран президент на Чехословакия през декември 1989 г. Първи посланик на Чешката Република в България. В момента г-н Петр Поспихал е публицист и общественик. Соломон Паси - основател и президент на „Атлантическия клуб“ в България. Фелицита Медвед- географ по професия с изследователски интереси в  политическата география, миграцията и гражданството, както и  политиките на Европейския съюз. Тя е била член и президент на борда на директорите на Европейския либерален форум от 2010 до 2016 г. В  момента преподава институции и право на Европейския съюз. Президент е на „Новум Институт“, Словения. Проф. Роберто Рачиути  работи върху въпросите на политическата  икономия, основно институции, демокрация и конфликти. Той е директор на PhD програмата по икономика и мениджмънт и  изследовател на CESifoр както и гост-професор на Глобалния институт за развитие.  Преподавал е в Роял Холоуей Колидж в Университета в Кеймбридж. Д-р Райнер Адам - регионален директор за Източна и Югоизточна Европа на фондация „Фридрих Науман“.", "date": "2019.11.22", "title": "Симеон II ще участва във форум на тема: \"Европа без стени. Какво ни обединява днес- либерален поглед"}
{"url": "http://epicenter.bg/article/Rumen-Petkov--Hero--malchi-si--Hora--blizki-do-vlastta--kradat-ot-amerikanskiya-vtechnen-gaz/199563/2/0", "text": "\"Загрижеността на американския посланик, добила гражданственост като „Херо“, в резултат на изявлението на Достопочтения, за тепърва изграждането на България като енергиен център на Балканите и Европа, е трогваща\".   Това казва в изявления бившият вътрешен министър и днешен лидер на АБВ Румен Петков.   България беше енергиен център на Балканите и Европа, но в резултат на външен натиск, в това число, американски, бяха затворени четири реактора на „Козлодуй“ и беше спряно изграждането на „Белене“ и на „Южен поток“.    Днешната загриженост звучи и подигравателно, и жалко и снизходително към българските граждани, за които навярно смята, че са лишени от историческа памет и национално достойнство. Но тя, очевидно, не си дава сметка, че подобен род, реализирани от това правителство идеи, водят до корупция и посегателство върху интересите на българската икономика и българския бит.    Ако не знае, че прекупвачи, близки до премиера, купуват втечнен газ на 13 евро MW и го внасят в България на 22 евро MW, значи е много зле. Или лъже по един мискински начин.    Просто тази жена или трябва да се ограмоти как се краде от и за сметка на българските граждани от втечнения газ, или не трябва да взема отношение по въпроса. Краде се в това число и от американския втечнен газ и това е за сметка на Америка. И, ако американският посланик е „загрижен“ за българския просперитет, това може да бъде разбрано. Но ако не се интересува как се злепоставят Съединените щати в България, това вече е проблем на Държавния департамент.    Във финала на обръщението си Херо, обяснява, че поводът за посещението на премиера Борисов в Белия дом не са самолетите. Разбира се, че посещението не може да бъде обяснено като „повод“ от самолетите, посещението е последствие от самолетите. Защото от един от американските дипломати (посланикът в ЕС) стана ясно за действия, които определят цената на срещите в Белия дом. Е, нашата е 2 млрд., ние вече я платихме.    Очаквам с нетърпение снимката и ще си я сложа в рамка, под която отдолу ще пише „Цена: 2 млрд. Платена от 6 милиона невинни българи“.   Херо, защити щатите от Борисовщината. Казвам ти го като човек, който обича Америка.", "date": "2019.11.22", "title": "Румен Петков: Херо, мълчи си! Хора, близки до властта, крадат от американския втечнен газ"}
{"url": "http://epicenter.bg/article/Trima-sa-arestuvani-v-Plevensko-pri-aktsiya-za-nezakonno-pritezhanie-na-orazhie-i-boepripasi/199516/3/0", "text": "Специализираната полицейска операция е проведена на територията на град Койнаре от сектор \"Противодействие на криминалната престъпност\", специализирани полицейски сили при ОДМВР и служители на РУ-Червен бряг.   С разрешение на Районен съд - Червен бряг са извършените претърсвания и изземвания на три адреса. В имотите на 31-годишна, 21-годишен и 29-годишен са установени гладкоцевна ловна пушка, множество ел. инструменти, газов пистолет, боеприпаси в патронник и в пълнител, 22 газови патрони с допълнително монтирана на всеки метална сачма, 98 халосни патрони, 11 газ-сигнални боеприпаси и други. Открити са също 438 литра течност с мирис на ракия.   Полицейските действия се водят под контрола на Районната прокуратура в Червен бряг.   Тримата задържани ще бъдат привлечени под наказателна отговорност за престъпление по чл.339 ал.1 и чл. 194 ал.1 от НК.", "date": "2019.11.22", "title": "Трима са арестувани в Плевенско при акция за незаконно притежание на оръжие и боеприпаси"}
{"url": "http://epicenter.bg/article/Tesla-predstavi-parviya-elektricheski-pikap/199506/4/0", "text": "Tesla представи дългоочаквания електрически пикап, съобщава БНР. Автомобилът се казва Cybertruck и със своята ъгловата форма прилича на бронирано превозно средство, излязло от фантастичен филм.  Пикапът бе показан на събитие в Лос Анджелис от главния изпълнителен директор Илон Мъск.    Cybertruck ще е наличен в три версии с пробег 250, 300 и 500 мили на цена съответно 39 900, 49 900 и 69 900 долара, като автономното движение е допълнителна опция на стойност 7000 долара.    Производството на пикапа ще започне в края на 2021 година, а версията с три двигателя и пробег 500 мили ще се забави до 2022, но желаещите да се сдобият с него вече могат да направят предварителна поръчка в сайта на компанията. Ъгловатата машина е дългоочаквано разширяване на производствената си линия, с което Tesla отправя директно предизвикателство на детройтските автомобилопроизводители.   Утилитарният дизайн, който се отличава рязко от актуалните тенденции, ще привлече потенциалните купувачи, очакват от компанията.    Tesla беше сред пионерите при електрическите автомобили и макар в момента да няма масови електрически пикапи това ще се промени до излизането на Cybertruck. Ford работи по такава версия на F-150, General Motors ще пусне подобен модел до края на 2021, а догодина би трябвало да излезе първия електрически пикап на стартъпа Rivian, който е финансиран от Ford и Amazon.   ", "date": "2019.11.22", "title": "Tesla представи първия електрически пикап"}
{"url": "http://epicenter.bg/article/Mirela-Kostadinova--Pisatelyat-Svetoslav-Milarov-nespravedlivo-uvisva-na-besiloto-zaradi-Stambolov/199559/11/105", "text": "Личността на Светослав Миларов не е особено популярна в нашата история. Съвсем неоснователно, защото по онова време високо го ценят известни българи. Сред тях са Иван Вазов, Тодор Бурмов, д-р Кръстев, Захари Стоянов.   Той е поет, драматург, белетрист, журналист и общественик. Пише фейлетони, сатири и есета. Автор е на мемоарната книга „В Цариградската тъмница“, а също на философската поема „Небесният преврат“, която не успява да завърши. Също на редица други текстове, които търсят и до днес литературни изследователи.   Още преди Освобождението той е ревностен русофил и заменя фамилното си име Сапунов с руското Миларов. Под въздействието на Петко Р. Славейков из под перото му се ражда статията „Двете касти и власти“, заради която султанското правителство завинаги спира от печат вестник „Македония“. А самият Славейков е арестуван и следствен.   През 1868-1869 г. Миларов помага на Петко Р. Славейков в списването на в. „Македония“. След Освобождението Светослав Миларов участва в заговор срещу Батенберг, емигрира в Румъния след контрапреврата. В Букурещ основава бунтарският лист „9 август“, който е преименуван по-късно в „19 февруари“ в памет на разстреляните офицери – русофили. За последното издание Вазов дава добри отзиви. В дневника си Миларов пише закани, че ще се върне в България и ще убие Фердинанд, за да спаси родината си от гибел. Там четем: „Лани през лятото се увлякох да мисля и предприех направата на бомби, които да се пренесат в България и да убият Кобурга и сие, разбира се, не аз, а други.“ И още: „В състояние ли си, т. е. человек ли си да теглиш нож в тумбака на Кобурга и сетне тозчас да го забодеш в собствените си гърди? Можеш ли ти да извършиш всичко това хладнокръвно, съвсем съзнателно и безусловно? Ръката ти няма ли да се разтрепери? Можеш ли да се откажеш от този живот, от майка си и от всички други прелести и приятности на света?“   След това поверява дневника си на приятел. Моли го, ако случайно загине, да го предаде на майка му. Приятелят се оказва предател и го продава на Стамболов за 4 000 златни лева. В ръцете на властта попада и самият Светослав Миларов, който е обвинен, че се е върнал в България, за да убие княза. За доказателство служи самият му дневник.   Властите унищожават, онези страници, в които писателят изповядва, че няма да погубва княза. Просто е решил да води политическа борба против правителството.   Известно е, че на 15 март 1891 г. в София е убит по погрешка финансовия министър Христо Белчев. Атентатът е насочен срещу премиерът Стефан Стамболов, който се спасява по чудо. След ужаса, който преживява Стамболов, предприема нечовешки мерки. Столицата е блокирана, арестувани са 250 човека. Създадена е следствена комисия начело с Илия Луков, главен секретар на вътрешното министерство. От събраната информация по убийството се разбира, че атентатът е организиран от Наум Тюфекчиев и има руска намеса в него.   За тази тъмна личност разказват, че е една от зловещите фигури в новата ни история и поръчител на много убийства. Той успява да се изплъзне и хората на Стамболов залавят брат му Денчо, който преживява страшни мъчения и умира от тормоза. Организиран е и съдебен процес. На подсъдимата скамейка застават бившия премиер Петко Каравелов, лидер на Народнолибералната партия. Още Трайко Китанчев, Александър Карагюлев, Тома Георгиев, Константин Попов и самият Светослав Миларов.   Въпреки ходатайствата за пощада пред Стамболов, той е непреклонен. Процесът се води публично и се допускат проверени хора, издаден е поименен пропуск. Това са основно правителствени чиновници, дипломатически агенти близки до властта. В залата присъстват и чуждестранни журналисти.   Стамболов е наредил да се вземат строги мерки за сигурност. От двете страни на вратите стоят юнкери в бяла парадна униформа. Защитник на Светослав Миларов е д-р Константин Помянов. Писателят е външно спокоен, мъжествен, с високо чело, с големи мустаци и топчеста брада. Той не се признава за виновен и от публиката се чува глух ропот и негодувание.   „Господа съдии, от дневника ми, от разказите ми, от всичко, що тук се говори, вярвам, че сте схванали и ще признаете, че имате пред себе си не убиец, а човек въодушевен, който в една минута може да се увлече в работи, които не са според естеството му. Ето ме цял пред вас, вие сте в състояние да гледате в мен даже през микроскоп, да гледате моите действия и да си доставите опровержение на произволното обвинение против мене. Гледайте и съдете! Ако не зная да убивам, знам да умра с гордост на лицето си, което и казвам на прокурора. Не ме е страх от смъртта, но не я желая. Защо? Може би по-малко за себе си – 25 годишния си юбилей на общественик ще празнувам скоро, ако остана жив. Не желая смъртта, защото ми е жал за България, която ми е единствена страст на света. Аз вярвам в себе си, че съм напълно невинен…“   Светослав Миларов и още трима подсъдими са осъдени на смърт. Петко Каравелов на пет години, а Трайко Китанчев на три години строг тъмничен затвор. Само след няколко дена журналистът Йосиф Хербст ще разбере от Добри Ганчев, че Стамболов е недоволен от „меките присъди“.   На 15 юли 1892 г. Миларов увисва на бесилото в Черната джамия. Според някои изследователи той прави несполучлив опит на 8 юли 1890 г. в Пловдив да убие и Фердинанд. Но всъщност го съдят като убиец на министър Белчев. Така си отива един български писател. Неговият голям талант не се разкрива до край. Сам Захари Стоянов казва за Миларов, че е „гений, който се е манкирал“, т. е. несбъднат, неизпълнен, непостигнат.   Светослав Миларов е роден в Габрово на 24 април 1850 г. Баща му Никола Евтимов Сапунов е първомайстор на българския абаджийски еснаф в квартал Галата в Цариград, където се преселва през 1840 г., член е на Българската община, един от инициаторите за построяването на българската църква в града, пълномощник на габровци в борбата им срещу търновския владика Неофит. С него отива да живее в Цариград и малкият Светослав и до края на живота си смята този град за свое родно място. Учи в католическо френско училище в Бабек.   По-късно Завършва гимназия и учи право в Загреб като стипендиант на хърватския епископ Йосип Юрай Щросмайер. Учител е в Румъния, Сърбия и Босна, търси връзки с българската емиграция. Любен Каравелов и други наши революционери го подозират, че има отношения с турската власт, което е неистина.   Години след Освобождението Миларов дава своя отговор към хвърлените упреци срещу него във вестник „Клепало“ (бр. 3 от 13 декември 1884 г).  През пролетта на 1870 г. в Цариград е арестуван от турската власт.   Хвърленен е в тъмница. Зад решетките пише драмата в стихове „Падението на Цариград“. С още трима затворници избягал от тъмницата, крие се в покрйнините на Цариград. С парахода „Гуниб“ отпътува за Одеса. От тук изпраща статии за български, хърватски и френски вестници. Живее във Виена и Белград и не спира да работи за печата.   Премества се да живее в Загреб. Развива широка писателска и публицистична дейност. По време на Априлското въстание с други българи редактира вестник „Възраждане“ в Браила. През Руско-турската война участва в боевете при Плевен. Освобождението на България посреща като журналист. В Пловдив редактира вестник „Марица“. Често посещава къщата на Иван Вазов, където баба Съба черпи гостите на скъпия си син с вишнево сладко, а Миларов ги весели с песните си. Сред тях са Константин Величков, д-р Георги Хаканов, Стефан С. Бобчев, Пантелей Наботков, Иван Гешов. Сътрудничи в „Целокупна България“ на Петко Славейков, както и в други вестници – „Светлина“, „Народний глас“, „Братство“. Член е на либералната партия. За известно време работи в Министерството на външните работи. Арестуван е и подведен под отговорност за клевета по закона за печата. Интерниран е.   Основава вестник „Клепало“ през 1884-1885. След Съединението е интерниран отново в Ловеч. Щом Стамболов идва на власт е арестуван, но избягва от затвора. Живее като емигрант в Сърбия, Румъния и Русия. След политическата амнистия се завръща в България, но скоро е интерниран в Карнобат. Тогава го обвиняват в съучастие в убийството на министър Белчев.   Човекът Светослав Миларов иска да преобразува света „въз началата на добродетелта“. Той не отмъщава на никого. Обърква се в трудни ситуации. Притежава изключителна гордост и себеуважение. В своя прословут дневник признава слабостите си: „Имам съществен недостатък, че когато сръбна повече от обикновено, лесно се въодушевявам, но също тъй и кипвам, та се изказвам повече отколкото трябва, понякога даже с опасност за делото или за мене лично“. Не е претенциозен към обстановката, външния си вид, яденето и пиенето.   Харчи малко, въпреки, че обича да черпи приятелите си в компания. В дневника си нарича себе си Лапчо. Там четем и друго: „Обичам да маструбирам мозъка си, т. е. да не пропущам да се вгледам в хубава жена или момиче, и обикновено чувствам от това сладострастие – но въобще не съм женкар, не тичам и не ламтя по жени, та и в живота си въобще не съм бил толкоз награждаван по тая част: напротив, едва ли не два или три пъти само съм имал случай да живея с жена по един, два или три месеца. Аз не умея да късам златните ябълки – ако не с кола на зайци, то с дълги мердевени (стълби) се качувам на дребни златоплодни дръвцета, понякога и пред носа ми ябълки, пък не умея да си откъсна. И по тая част съм донегде атрофиран. Но така нареченото… имам си го! Но обич като към жена, не чувствам към никоя: похот даже към недотам пригодните – да, - признак, че съм постоянно гладен“.  В дневниците споделя и за други свои недостатъци – изключително доверчив е, несъобразителен, не е постоянен в размишленията и изучаването на ситуациите. Обича да се хвали. Не заделя „бели пари за черни дни“. Влияе се от другите хора, но като всеки човек има и добри качества. Откровен е, трудолюбив и добросъвестен. Състрадателен и съпричастен. Готов е да се жертва, искрен е към себе си и другите. Усъвършенства постоянно знанията си. Винаги гледа за доброто на България, която е над всичко. Не е страхлив, подъл, коварен, злобен и отмъстителен. Високо почита родителите си и възрастните хора.   Днес в родния му град Габрово нищо не напомня за тази колоритна личност, увиснала несправедливо на бесилото. Той е напълно забравен там.", "date": "2019.11.22", "title": "Мирела Костадинова: Писателят Светослав Миларов несправедливо увисва на бесилото заради Стамболов"}
{"url": "http://epicenter.bg/article/Tvoeto-tyalo-kazva--Obichay-se-/199560/6/0", "text": "Вече близо четиресет години   e признат лидер в сферата на личностното развитие, а „ “ е една от най-популярните ѝ книги, продадена в повече от половин милион екземпляра в цял свят. Сега заглавието, помогнало на хиляди хора, излиза в ново допълнено и преработено издание от „ “.   В този най-изчерпателен наръчник за метафизичното значение на болестите Лиз Бурбо се обръща на „ти“ към читателите, защото вярва, че това ще им помогне да се отъждествят по-лесно с написаното, докато търсят значението на своето неразположение. А както подсказва и заглавието на книгата, всяко неразположение ни приканва да се обичаме повече. Защото, когато се обичаме, оставяме нашето сърце да ръководи живота и егото ни.   „Твоето тяло казва: Обичай се!“ обяснява повече от 500 болести и предлага десетки начини за справяне с проблемите. Бурбо е убедена, че всеки здравословен проблем е външна проява на психологически или емоционален такъв, но бързо осъзнава, че да се посочи метафизичната причина за болестта, не е достатъчно. Нужно е да се помогне на хората да се освободят от чувството за вина и най-вече да се приемат такива, каквито са, във всеки един момент. Ето защо авторката разработва лесен, практичен и бърз за изпълнение метод.   Според Лиз Бурбо едно от най-важните неща е да потърсимподсъзнателните си нужди, да променим начина си на мислене, вярванията, които ни пречат да задоволяваме тези нужди, както и страховете, които са ги предизвикали.   Тази книга е насочена към всички, които се стремят да водят балансиран живот, които са готови да се отворят към нов начин на мислене и най-вече да се оставят да бъдат водени от сърцето си. С „Твоето тяло казва: Обичай се!“ Лиз Бурбо подтиква читателите да бъдат такива, каквито не искат да бъдат. Защото само тогава ще успеят да се превърнат в тези, които искат да са.", "date": "2019.11.22", "title": "Твоето тяло казва: Обичай се!"}
{"url": "http://epicenter.bg/article/Vuchich--Ruskiyat-shpionin-veche-e-izgonen--pitam-ruskite-priyateli---quot-Zashto-quot--/199495/7/0", "text": "Президентът на Сърбия Александър Вучич съобщи, че руският шпионин Георги Клебан повече не е на територията на страната, предава белградската медия „Б92“, цитирана от Агенция \"Фокус\". Той каза, че е сигурен, че президентът Владимир Путин не е бил информиран за това действие и че Сърбия има приятелски отношения с Руската Федерация. Вучич повтори, че Сърбия не забравя това, което Путин е направил за Сърбия в международните организации, нито подкрепата за оборудването на войската й. Държавният глава припомни също, че Сърбия е единствената, която не налага санкции на Руската федерация, не е гласувала срещу интересите на РФ, че е единствената поддържаща военни учения с руската армия и че не застрашава приятелството с Русия по никакъв начин. „Ето защо питам руски приятели, а днес попитах посланика Боцан-Харченко: Защо? Не видях никаква логика във всичко това“, каза Вучич.  Той повтори твърдия ангажимент на Сърбия към военния неутралитет и заяви: „Сърбия няма да се присъедини към НАТО“", "date": "2019.11.22", "title": "Вучич: Руският шпионин вече е изгонен, питам руските приятели: \"Защо\"? "}
{"url": "http://epicenter.bg/article/Viktor-Orban-zaplashi-partiyata-mu-da-napusne-ENP-/199524/7/0", "text": "Унгарската управляваща партия ФИДЕС може да напусне Европейската народна партия, след като получи смесени сигнали за намеренията на ЕНП, заяви днес премиерът на Унгария Виктор Орбан, цитиран от Ройтерс, предаде БНР.    ЕНП замрази през март членството на ФИДЕС заради опасения от популистките антимиграционни кампании на Орбан и влошаващата се ситуация с върховенството на закона, свободата на пресата и правата на малцинствата при неговото управление.    ФИДЕС не бе поканена на конгреса на ЕНП в Загреб тази седмица.    Дясноцентристкият паневропейски алианс обяви, че ще изпрати „мъдреци“ да проучат условията в Унгария и да решат дали да оставят ФИДЕС в редиците си – процес, за който новият председател на ЕНП Доналд Туск заяви, че очаква да приключи в края на януари.    Орбан реагира днес гневно на създалата се ситуация: „Нашето членство е замразено. Чакаме ЕНП да изясни плановете си и гледните си точки и след това ще вземем решение“.    „Въпросът е дали новият председател на ЕНП може да спре движението си в ляво. Ако може, значи имаме общо бъдеще. Ако не, ще трябва да изградим друга политическа общност“, подчерта Орбан.    В речта си в Загреб Туск не спомена поименно Орбан, но обяви, че основната консервативна партийна група няма да възприема крайнодесния популизъм.", "date": "2019.11.22", "title": "Виктор Орбан заплаши партията му да напусне ЕНП "}
{"url": "http://epicenter.bg/article/Victoria-39-s-Secret-ofitsialno-otmeni-traditsionnoto-si-godishno-shou/199535/10/99", "text": "Victoria's Secret  официално отмени традиционното си годишно шоу. Tова беше най-известното ревю на дамско бельо в света.   Скъпо платени модели дефилираха в минимално облекло, носейки ангелски крила. Напоследък шоуто беше критикувано като сексистко и остаряло.   А компанията губи клиенти. Повечето жени се ориентират към по-практично бельо, а тенденцията момичетата да се стремят да приличат на супермоделите от сцената - отслабва. Телевизионната аудитория на шоуто също намалява. Последното беше гледано от 3 милиона и 300 хиляди зрители. За сравнение през 2001-ва пред екраните са били 12 милиона.", "date": "2019.11.22", "title": "Victoria's Secret официално отмени традиционното си годишно шоу"}
{"url": "http://epicenter.bg/article/Bivsha-adrenalinka-e-novata--Mis-Balgariya--2019/199536/10/100", "text": "България има своята нова „Мис България“ 2019 и това е бившата адреналинка  . Ради отдавна е известна на родната публика от малкия екран. Радинела е на 23 години, от София, и учи журналистика в УНСС. Нейната страст са танците и поезията. От Instagram профила на Радинела се вижда, че освен танците и поезията, явно и фитнесът ѝ е голяма страст, защото изглежда впечатляващо по бански. Тя обича луксозните пътувания и при едно от тази година посещава ресторант от веригата на известния Нусред Гьокче, като двамата се снимат дори.  от Варна спечели титлата \"Мис България Глоуб\" 2019 и ще представи България на едноименния световен финал. Второ място е за  , на 18 години от Пловдив, която ще представи България на конкурса \"Miss Earth\". На трето място застана Мария Попова от Асеновград,на 22-години. Завършила е спортно училище, с профил \"Волейбол\". В момента има свой бизнес.", "date": "2019.11.22", "title": "Бивша адреналинка е новата „Мис България“ 2019"}
{"url": "http://epicenter.bg/article/Borisov-otgovarya-na-Ninova-za-Shengen-na-parlamentaren-kontrol/199489/2/0", "text": "Бойко Борисов  ще бъде днес на изслушване в Народното събрание. В рамките на парламентарния контрол премиерът ще отговаря на питане на лидера на БСП Корнелия Нинова относно политиката по национална сигурност, свързана с приемането на страната ни в Шенген.  Премиерът трябваше да отговаря на този въпрос в началото на октомври, но тогава парламентът не събра нужния кворум за пленарно заседание. Днес на депутатски въпроси по време на редовния парламентарен контрол ще отговарят също вицепремиерът Красимир Каракачанов и министрите Емил Караниколов и Красимир Вълчев   В програмата за работа на депутатите в петък е и проект на решение за удължаване срока на действие на Временната комисия за проучване на фактите и обстоятелствата, свързани с прекъсване на излъчването на програма \"Хоризонт\" на Българското национално радио, както и на твърденията за политически натиск върху ръководството и журналисти от БНР.  След изчерпване на точките от законодателната програма ще се състои редовният парламентарен контрол.  ", "date": "2019.11.22", "title": "Борисов отговаря в парламента на Нинова за Шенген и националната сигурност"}
{"url": "http://epicenter.bg/article/Valeri-Simeonov--Protestite-sreshtu-men-sa-namesa-v-pravilata-i-reda-na-parlamenta-/199499/2/0", "text": "Протестите срещу мен са намеса в правилата и реда на парламента. Това каза пред журналисти лидерът на НФСБ Валери Симеонов , предаде репортер на Агенция „Фокус“.    „Според мен става въпрос за намеса в парламентарната демокрация. Правото на група „Обединени патриоти“ да има заместник-председател е неоспоримо. То е съгласувано с всички останали групи. Както ДПС има заместник-председател, така както БСП и ГЕРБ имат, така е редно и „Обединени патриоти“ да имат.   За мен това не е било самоцел. Виждате, че този пост четири месеца фактически стои незает. С решение на групата съм определен аз да заема този пост. Нямам нито избор, нито съм човек, който бяга от отговорност, нито човек, който има нуджа от повишаване на рейтинг.   Това, че някой протестира си е негово право. Това си е намеса в правилата и реда в парламента. Все пак България е парламентарна република\", коментира Симеонов.    Той посочи, че има вариант всеки от „Обединени патриоти“ да е заместник-председател, но такова решението е на групата. Симеонов обърна внимание, че не се е издигнал той за този пост.", "date": "2019.11.22", "title": "Валери Симеонов: Протестите срещу мен са намеса в правилата и реда на парламента "}
{"url": "http://epicenter.bg/article/Zatvoriha-pristanishtata-vav-Varna-i-Burgas-zaradi-silen-vyatar/199511/2/0", "text": "Пристанищата във Варна и Бургас са затворени заради силния вятър, предаде NOVA, позовавайки се на съобщение от държавното предприятие „Пристанищна инфраструктура”. Маневрирането на корабите няма да е възможно при метеорологичните условия днес.    Прогнозата е за средна скорост на вятъра докъм 50 километра в час, но в определени моменти по крайбрежието поривите могат да достигнат до 80-100 км/ч. Очаква се в хода на деня и утре вятърът да утихне.", "date": "2019.11.22", "title": "Затвориха пристанищата във Варна и Бургас заради силен вятър"}
{"url": "http://epicenter.bg/article/Ninova/199513/2/0", "text": "10 години танго на премиера и разпад на системите - Борисов, министър-председател на държавата ли е или управител на летен лагер за калинки в администрацията. Това попита лидерът на БСП Корнелия Нинова в остра декларация от името на група, която бе прочетена в присъствието на премиера в парламента, предаде репортер на Агенция \"Фокус\".   \"В последните седмици ни заливат няколко скандала и тревоги. Скандълът с начина на провеждане на изборите, с водния режим в редица градове, проблеми в здравната система, напрежение около решението за болничните листове, корупционните скандали не спират.   От 288 къщи за кости, само 23 се оказват изрядни. Ще се окаже, че и тези, които са се осигурявали за две пенсии, ще получат по-малко, отколкото една. Всичко това буди тревоги и поставя въпроси. Първият за управлението на държавата. \", каза още Нинова.    Нинова се спря на проблема с водата. \"  Вчера министър каза: \"Ще дам обобщена информация по отношение на водната криза в община Перник, а вчера разбрах от медиите не само в Община Перник, а и в други райони в страната, където има нарушен режим на водоснабдяването\".   продължи Нинова с нападателен тон.   лидерът на БСП Корнелия Нинова във въпрос към министър-председателя Бойко Борисов за Шенген по време на петъчния парламентарен контрол.   Тя посочи, че на 3 септември 2019 г. в Германия изненадващо без решение на парламента, че отменя своето решение за Шенген, без такова на Министерски съвет, министър-председателят на своя глава заявява следното: \"В момента не знам дали е изгодно за България да влиза в Шенген\". Това е оценката на премиера за това какво представлява Шенген.   Оценката на Европа е функицонирането на това общо пространство носи значителни икономически ползи за Европа\", каза още Нинова. Според нея неприемането ни в Шенген би попречило на 1 млн. 7000 хил. души. \"След като се върна г-н Борисов стана напрежение в България, стана обществена реакция и каза на 12 септември: \"Аз не съм казвал, че се отказваме от Шенген. Искаме да сме в Шенген. \"Ние отдавна сме в Шенген\". \"Някой ден все пак ще влезем в Шенген\". Вие разбрахте ли какво ще прави България\", каза Нинова.  ", "date": "2019.11.22", "title": "Нинова с тежка декларация срещу Борисов: 10 години танго на премиера и разпад на системите!"}
{"url": "http://epicenter.bg/article/Borisov-ne-znael-za-piyanskiya-skandal-s-Portnih-v-Izrael/199514/2/0", "text": "Премиерът Бойко Борисов дойде в парламента. Той отказа да отговаря на журналистически въпроси, предаде репортер на Новоини.бг.    През целият му път по червения килим в Народното събрание репортери и оператори буквално преследваха Борисов.    Единствено отговори на Сашо Диков обаче, който го попита няколко пъти докога ще мълчи за пиянския скандал с Иван Портних в Израел. Борисов обясни, че не знае и за първи път чува за подобно нещо.   Припoмняме, чe в cрeдaтa нa oктoмври, в разгара на предизборната кампания изрaeлcки мeдии пиcaхa зa пиянcки cкaндaл c учacтиeтo нa прeизбрaния зa кмeт нa Вaрнa - Ивaн Пoртних oт ГEРБ.   Твръдеше се, че кметът на Варна Иван Портних е бил изгонен от Израел по време на свое посещение, след като заформил пиянски скандал в хотел в курортния град Хайфа. Портних е бил водач на делегация, представляваща Община Варна, през 2018 година, която е трябвало да подпише меморандум за побратимяване с Хайфа.  Още първата вечер от командировката си в Израел обаче варненският градоначалник изпил големи количества алкохол в хотела, в който е отседнал. Портних се е държал „позорно“ според израелската медия „Канал 20“. На 20 февруари 2018 година общо две израелски медии информират за случката, съобщавайки, че са получили потвърждение за скандала от общинските власти в Хайфа. https://newshaifakrayot.net/?p=90322 ; https://www.20il.co.il/0303-2/  Според разкази на персонала в хотела, споделени от местните медии, кметът на Варна е унизил служителка на хотела. Портних крещял, че е важен гост и трябва да изпълняват всичките му желания. Кметът на Варна дръпнал една от сервитьорките, хванал я и я притиснал към себе си, воден от съмнителни подбуди. Полицията в Хайфа се е намесила бързо. В рeзултaт нa тoвa, cпoрeд изрaeлcкитe мeдии, Ивaн Пoртних e бил извeдeн бързo oт държaвaтa Изрaeл, пoлучaвaйки и зaбрaнa дa я пoceщaвa (пeриoдът нa зaбрaнaтa нe e извecтeн).    Иван Портних отрича, че имало подобен скандал.", "date": "2019.11.22", "title": "Борисов не знаел за пиянския скандал с Портних в Израел"}
{"url": "http://epicenter.bg/article/Borisov/199517/2/0", "text": "Не приемам оценката на Корнелия Нинова - инетресува ме тази на хората, не тя. Това каза министър-председателят Бойко Борисов в отговор на декларацията на Корнелия Нинова, предаде репортер на Агенция \"Фокус\".   Борисов поздрави Нинова за последното представяне на местните избори. \"Поредно добро представяне. Демокрацията много ясно е определила и на изборите хората решават кой да ги управлява и кой не. Така че не мога да приема вашата оценка. Това не е един, не е десет пъти, така че интересува ме оценката, която са ми дали хората, не вие\", каза още Борисов.  Министър-председателят отговори и на обвиненията на Корнелия Нинова, че Себастиан Курц е пътувал в икономическа класа на партийното мероприятие на ЕНП, а премиерът България - с правителствения самолет.    \"  премиерът на Гърция беше с правителствен самолет, а ние щяхме да се пребием с този Фалкон, който беше купен от вашето правителство, и беше свободен само Еърбъса\", посочи още Борисов.     Всичко, каквото е можело да се направи за Шенген, е направено, отговори Борисов. Всички институции са се произнесли по тази тема. Преди време бях специален гост в Бундестага и им обясних как се пази границата и накрая казват: ''Ние много ви подкрепяме за Шенген''. Ядосах им се и им казах, че отдавна сме в Шенген и пазим границите. Стига сте ни бърборели, че ни подкрепяте за Шенген, отговори премиерът Бойко Борисов на Нинова относно членството на България в Шенгенското пространство.    ,,Външният министър на Холандия дойде до границата, за да информира после холандския парламент какъв огромен напредък има България в тази посока. Неслучайно България е единствената държава, която се справя с миграционния поток и сме модел в това отношение'', допълни Борисов.  По отношение на декларацията на БСП, изнесена от Корнелия Нинова по-рано, премиерът заяви, че демокрацията е определила хората да решават кой да ги управлява, поради което - по думите му - не може да приеме оценките на опозицията.    ,,Интересува ме оценката, която са ми дали хората, а не вие'', обърна се министър-председателят към лидера на опозицията.  ", "date": "2019.11.22", "title": "Борисов към Нинова: Всичко, каквото е можело да се направи за Шенген, е направено"}
{"url": "http://epicenter.bg/article/Bager-izkopa-pyasaka-na-plazha-v-Sozopol/199518/2/0", "text": "На централния плаж в Созопол се изгражда пясъчна дига, която е почти готова. Тя е по цялото протежение на ивицата, висока е почти три метра и е съвсем близо до брега на морето. Изграждането на защитни диги вече е практика на някои големи плажове. По този начин концесионерите защитават заведенията от зимните бури. Тук това се случва за първи път и хората се притесняват, че разкопавенето на пясъка може да унищожи плажа.    По време на проверката от Басейнова дирекция багерът изненадващо спира работа 20 метра преди края на ивицата, а по-късно напусна плажа.    Местните хора са подготвили подписка срещу разкопаването на плажа. Спред тях морето няма да причини щети на заведенията. Те твърдят още, че дигата е опасна, защото може например дете се покатери по нея и падне, ще се удави и няма как да бъде спасено. А дигата спира и достъпа до самия плаж.    Срещу изграждането на дигата се обяви и ръководството на общината. Тихомир Янакиев – кмет на община Созопол заяви, че общината не отдава плажа на концесия и не е собственик, но е разпоредена проверка. По думите му от Басейнова дирекция са констатирали нарушения, защото пясъкът се изгребва от прибоя.    Представител на концесионера заяви, че тревогите на хората не са основателни. \"Това се прави тук за първа година и затова хората са притеснени. Пясъкът ще бъде на същото място догодина\", увери Илиян Иванов.    Хората, обаче казват, че има снимки как машината е взимала пясък от морето.", "date": "2019.11.22", "title": "Багер изкопа пясъка на плажа в Созопол"}
{"url": "http://epicenter.bg/article/Oblyakoha-pametnika-na-Radoy-Ralin-v-Sofiya/199521/2/0", "text": "Неизвестен се погрижи за прочутия сатирик Радой Ралин и облече бронзовата му отливка с топла жилетка в студеното време пред бившето кино „Изток”, съобщават novini.bg.    В социалните мрежи читатели веднага припомниха, че навремето писателят бе известен с ужаса си от настинки и винаги се обличаше топло, за да не се разболее.    Паметникът на Радой бе поставен преди 7 години в оживения район и е съвсем близо до мястото, където живееше писателят. Монументът е дело на скулптора Георги Чапкънов. На нея сатирикът е с разтворени ръце към хората - такъв, какъвто бе приживе. Дланите му са празни - в знак на това, че Ралин беше истински безсребърник.     ", "date": "2019.11.22", "title": "Облякоха паметника на Радой Ралин в София"}
{"url": "http://epicenter.bg/article/Karakachanov--Sarbiya-ima-problemi--no-tova-ne-oznachava--che-Balgariya-tryabva-da-e-izkupitelna-zhertva/199525/2/0", "text": "Сърбия има проблеми, но това не означава, че България трябва да е изкупителна жертва. Това каза вицепремиерът Красимир Каракачанов във връзка със сръбско-руския шпионски скандал в Сърбия, предаде \"Фокус\". \"Вие отразявате работата на българското Народно събрание. Знаете, че не всеки път народните представители в България някой път говорят и неща, които нямат нищо общо с истината. В Сръбския парламент всеки депутат може да говори, каквото си иска. Не отговаря на истината. Четох материал, четох обвиненията, то едва ли не някакъв заговор. Това, че Сърбия има проблеми, не означава, че България трябва да бъде изкупителна жертва и да бъде патица за отвличане на вниманието от вътрешни проблеми в Сърбия. Такива неща, за които говори сръбския депутат няма\", допълни още Каракачанов.", "date": "2019.11.22", "title": "Каракачанов: Сърбия има проблеми, но това не означава, че България трябва да е изкупителна жертва"}
{"url": "http://epicenter.bg/article/BSP-prizovava-KEVR-za-proverka-na-ViK-Pernik-/199527/2/0", "text": "Във връзка с въведения воден режим в община Перник, депутати от коалиция “БСП за България” изпратиха писмо до председателя на КЕВР Иван Иванов, в което настояват комисията да извърши проверка на качеството на предоставените услуги от ВиК - Перник. Това съобщиха от пресцентъра на БСП.   От левицата смятат, че обект на проверката трябва да бъде и изпълнението на заложения бизнес план на дружеството. Социалистите искат резултатите от проверката да бъдат предоставени и на Постоянно действащата подкомисия за наблюдение на дейността на КЕВР къч Комисията по енергетика на НС.", "date": "2019.11.22", "title": "БСП призовава КЕВР за проверка на ВиК-Перник "}
{"url": "http://epicenter.bg/article/Sled-signal--Turisticheskoto-ministerstvo-shte-proveri-na-plazha-v-starata-chast-na-Sozopol/199530/2/0", "text": "Със заповед на министъра на туризма Николина Ангелкова експерти на ведомството ще направят проверка на извършваните дейности за изграждане на пясъчни диги на Централния плаж в Стария Созопол, съобщиха от министерството.  В публичното пространство бе изнесена информация, че там с техника се издига защитна дига, която да предпази плажната ивица.  Проверката ще установи дали концесионерът на ивицата изпълнява стриктно договорните си задължения по стопанисването й. Инспекцията ще бъде извършена в сътрудничество с другите компетентни институции.   От седмица централният плаж в Созопол е преграден с триметрова пясъчна дига с дължина близо 500 метра. Дигата е издигната от фирмата концесионер на плажа. След предизвиканата от жителите на древния град проверка от Басейнова дирекция се оказа, че багерът е изгребвал пясък от морето, което е абсолютно забранено от закона, предава БНТ. \r\n   \r\n Вижте как реагираха граждани на Созопол: \r\n \"Обясняват, че това е за доброто на заведенията, които са тук, за вълните, които евентуално биха им причинили някакви щети. Аз съм разхождана тук от майка си, разхождала съм сина си. Искам да ми се обясни нормално защо. Навремето идвахме на плажовете просто по една хавлия. Искам да ми се обясни защо, то е разорано, то е грозно - това е планина\". \r\n Човек, живял в чужбина пък разказа, че тази дига е за защита на заведенията и това е практика, която е виждал и в другите държави. \r\n \"Погледнете плажа, нали не може с АТВ, но с багер може ли? Нали разчитаме на природата, защо не я оставим да си върши работата?\", попита друг протестиращ. \r\n \"Изключителната държавна собственост е плажът, плажната ивица и крайбрежието, никъде не пише, че заведенията са изключителна държавна собственост. Тази китайска стена е направена със загребване от водата, от пясъка вътре в морето. И ние категорично не желаем такава дига\". \r\n Точно това е заключението и на Басейнова дирекция, които вчера направиха проверка. Те заявиха, че е има административно наказание за концесионера. Нарушението е, че този пясък е изгребан от водата, иначе такава практика съществува по цялото Черноморие зимно време да се издига такава дига, но тя се прави обикновено от пясъка от самия плаж. Хората продължават да се вълнуват и да събират подписка. \r\n", "date": "2019.11.22", "title": "След сигнал: Министерство на туризма проверява изкопаването на плажа в старата част на Созопол"}
{"url": "http://epicenter.bg/article/MVnR--V-Severna-i-Yuzhna-Italiya-e-obyaveno-izvanredno-polozhenie-zaradi-loshoto-vreme/199533/2/0", "text": "B Северна и Южна Италия e обявено извънредно положение заради лошото време. Това съобщиха от пресцентъра на Министерство на външните работи.   Италианското правителство обяви извънредно положение заради лошото време в редица северни и южни региони на страната.   Извънредно положение е обявено за всички сицилиански провинции, а също и за Генуа, Савоя и Специя. При необходимост от съдействие българските граждани могат да се свържат с посолството ни в Рим на телефони: +39 06 3224640, +39 06 3224643, както и с генералното ни консулство в Милано на телефони: +39 02 84942941, +39 333 7826043.", "date": "2019.11.22", "title": "МВнР: В Северна и Южна Италия е обявено извънредно положение заради лошото време"}
{"url": "http://epicenter.bg/article/Mayki-na-protest--Iskat-ostavkata-na-Simeonov-ot-zam-predsedatelskiya-post-v-parlamenta-/199538/2/0", "text": "Майките на деца с увреждания излязоха отново на протест пред Народното събрание. Недоволството на организацията „Системата ни убива” е породено от избора на Валери Симеонов за заместник-председател на парламента, предаде  .  Протестиращите искат оставката му, както и оставките на всички, които са го подкрепили за поста.      Тогава след серия от протести се стигна до оставката му като вицепремиер.   \"Това е начало на серия протести! Ние, майките на деца с увреждания от \"Системата ни убива” нямаме политически пристрастия, но и не търпим и позор поради фашизоидните прояви на Симеонов. Миналата година го доказахме и показахме как се протестира.  „  Ние защитаваме честта на децата си, а сега се надяваме обществото да ни подкрепи и да не остави нашите деца да се борят за справедливост в тази държава”, коментира Вера Иванова.    По думите им правителството не си е научило урока за една година.    \"Заради назначаването на Валери Симеонов за зам.-председател на НС, за издигането му в пост още по-висок от това, което беше като вицепремиер в деня, в който ние го свалихме и гласуваха неговата оставка миналата година по това време. , каза Иванова.   Протестът беше коментиран и в парламента. По думите на новия зам.-председател Валери Симеонов този пост е за Обединените патриоти. Той допълни, че не се е издигнал сам, а неговото име е дошло като предложение от неговата парламентарна група.    „Правото на група „Обединени патриоти” на зам.-председател е неоспоримо – то е и съгласувано с всички останали групи. Този пост 4 месеца стои незает, с решение на групата съм определен аз да го заема. Това, че някой протестира, си е негово право”, посочи Симеонов.    По думите му протеста на майките е намеса в правилата и реда в парламента.", "date": "2019.11.22", "title": "Майките срещу Валери Симеонов: Протестираме, докато не се разтури целият парламент!"}
{"url": "http://epicenter.bg/article/Parviyat-snyag-zavalya-na-Pamporovo/199539/2/0", "text": "Дъждът по високите части на Смолянско премина в сняг, съобщи БНР.   От камерите на официалния сайт на Пампорово се вижда, че на Снежанка и Стойките вече има сняг. Лифтовете обаче на работят.    По пътя все още няма образувана снежна покривка, но шофьорите трябва да бъдат внимателни и да тръгват на път към планинската област подготвени за движение при зимни условия.    Всички служби са в готовност за действие при необходимост.   Алтернативният път за Смолян през Кричим и Девин е затворен заради ремонт. Областната управа в Смолян следи състоянието на реките и язовирите в региона.", "date": "2019.11.22", "title": "Първият сняг заваля на Пампорово"}
{"url": "http://epicenter.bg/article/Globa-ot-30-000-leva-za-tsinizmi-nalozhi-SEM-na-televiziyata-na-Slavi-/199550/2/0", "text": "Евгени Димитров-Маестрото, който е реалният собственик на телевизията на Слави Трифонов, ще отнесе огромна глоба в размер на 30 000 лева заради нарушаване на куп разпоредби от Закона за радиото и телевизията.    Пилотните хумористични предавания на Дългия при премиерата на канала в час, в който децата са сред зрителите му, бяха изпълнени с цинизми. Вулгаризми, полуцензурирани псувни и всевъзможни нецензурни изрази се лееха между 20:30 и 22:00 часа, отчетоха от СЕМ.    ,,Експертите със сигурност следят вече и тази телевизия и ще следват санкции, ако има нарушения'', заяви бившият шеф на СЕМ доц. Георги Лозанов.", "date": "2019.11.22", "title": "Глоба от 30 000 лева за цинизми наложи СЕМ на телевизията на Слави "}
{"url": "http://epicenter.bg/article/Rumen-Radev-prie-poslanika-na-Velikobritaniya-Ema-Hopkins/199553/2/0", "text": "Държавният глава Румен Радев прие днес на „Дондуков“ 2 посланика на Великобритания у нас Ема Хопкинс. В срещата участва и Мартин Харис, директор за Източна Европа и Централна Азия към Министерството на външните работи на Обединеното кралство.    Провеждането на предстоящата среща на върха на НАТО в Лондон, сътрудничеството в областта на отбраната и сигурността, както и теми от дневния ред на двустранните отношения, бяха сред акцентите на разговора.    Държавният глава подчерта необходимостта страната ни да изгражда съвременни отбранителни способности, да преодолее изоставането в редица области, както и да бъде повишена ефективността при вземането на решения в рамките на Алианса.   Гарантирането на правата на сънародниците ни във Великобритания след Брекзит, както и на британците в България, също беше сред темите на срещата.", "date": "2019.11.22", "title": "Румен Радев прие посланика на Великобритания Ема Хопкинс"}
{"url": "http://epicenter.bg/article/Mayki-na-detsa-s-uvrezhdaniya-izlizat-na-protest-sreshtu-Valeri-Simeonov/199490/2/0", "text": "Протестите срещу избирането на Валери Симеонов за зам.-председател на парламента ескалира.     Те готвят протест и автошествие в понеделник. А майките от другата организация – „Системата ни убива всички” протестираха вчера пред парламента.   Реакцията на Симеонов бе, че всеки има право на протест.   Припомняме, че в края на 2018 г. репликата на Валери Симеонов „кресливи майки на уж болни деца” породи сериозно напрежение и изкара на протест майката на деца с увреждания. По това време те настояваха за прокарването на пакет от законодателни промени, които вече са факт.", "date": "2019.11.22", "title": "Майки на деца с увреждания излизат на протест срещу Валери Симеонов"}
{"url": "http://epicenter.bg/article/Advokatat-na-semeystvoto-na-pochinaliya-3-godishen-Aleks-sas-skandalni-razkritiya-za-proverkata/199491/2/0", "text": "Към момента нямаме никаква информация относно проверката по случая. Няма забрана да присъстваме. Вчера вместо да се връчи констативен протокол на родителите, те бяха накарани да дават обяснения. Това заяви адвокат Христина Димитрова, която защитава правата на родителите на починалото дете в ефира на БТВ.    По думите ѝ върху родителите се оказва психологически натиск.    Тя коментира думите на педиатъра д-р Елена Георгиева: „Не системата, а болестта уби Алекс“. За мен е безспорен факт, че и други деца са стояли с часове и са чакали за преглед. Те са отишли сутринта, след това са отишли в Лозенец и са се върнали в педиатрията, детето, което е чакало от сутринта, още не е било прегледано. Алекс вече е бил зле, затова майката нахлува в кабинета с детето на ръце. Трябва да се създаде ред за спешност на прием“, смята юристът.    „Говорят се неща, които не са верни. Алекс е прегледан на обяд. Ако детето не е било вече зле, останалите родители нямаше да го пуснат пред тях“, аргументира се адвокатът на семейството.    „Аз разбирам лекарите, че действа на принципа, че най-добрата защита е нападението. Но не бива това да се прави с почернените родители. Имало е спор в кабинета. Другата лекарка е настоявала детето да бъде прието. За мен на този етап не е било логично детето да бъде прехвърляно, а не да остане там и да бъде прегледано. Родителите не са знаели какви лекари има в Педиатрията, а са искали детето им да е било прегледано. Сега семейството иска да знае, защо детето им не бе прегледано навреме“, каза още адвокатът.     Лекарите, които са участвали, имат повече информация от родителите. Считам, че не е коректно те да коментират факти, до които родителите нямат достъп, заяви Николова.   По думите ѝ, вчера на родителите е казано, че нямат право техен представител да присъства на проверката, която тече по случая. Тя самата още не е виждала никакви документи по случая. Адвокат Николова обясни още, че родителите са извикани да им връчат констативен протокол от проверката. Вместо това били вкарани в стая да пишат обяснения. Това се случило в Агенция „Медицински надзор“.   „След това те трепереха от психическия натиск“, каза Николова. Категорично е недопустимо да не присъствам и аз“, добави тя.   „Не само Алекс, но и други родители с други деца са стояли там с часове и са чакали“, обясни адвокатът.    „Клипове аз не съм видяла и няма как да ги коментирам. За мен е важно да им съхраня психиката на тези хора. Клиповете идват на следващ етап“, посочи тя. Адвокатът подчерта, че родителите не желаят да се създава напрежение и са благодарни на лекарите, които преди това са лекували децата им. Именно затова те са отишли в същата болница, когато 3-годишното им дете се е почувствало зле.   ", "date": "2019.11.22", "title": "Адвокатът на семейството на починалия 3-годишен Алекс със скандални разкрития за проверката"}
{"url": "http://epicenter.bg/article/Bivshata-kmetitsa-Vyara-Tserovska--Napravih-tvarde-mnogo-za-Pernik-/199492/2/0", "text": "Аз съм направила твърде много в Перник да има по-добро водоснабдяване и това си личи от всички инвестиции с мое участие. Язовир \"Студена\" е изключителна държавна собственост и се охранява много специално, затова какво се случва с водата трябва да бъде изяснено след една много щателна проверка. Това заяви в ефира на БНТ бившият кмет на Перник Вяра Церовска.    \"В моя мандат е проектиран водния цикъл на Перник и има договореност с Министерство на околната страна и водите. Воден режим се налага от ВиК дружеството, а не от кмета. Не съм била на работа, когато е дошло писмото от ВиК дружеството заради кампанията\", каза още тя.   По думите ѝ на 5 април тя е ограничила ползването на вода за непитейни цели - поливане и т.н., това са моите правомощия.   \"Има множество проверки и налагане на глоби в този период. Никой не може да предвиди какви ще са валежите през месец април и май. През август и септември авариите в Перник бяха много. Тогава се обсъждаше въвеждането на воден режим, но въвеждането му щеше да увеличи авариите\", уточни още бившият кмет на Перник.    \" За да се ползва 1 л вода от перничани се губят 3 л, за пренос по мрежата, а това е много\", каза още тя.  По думите ѝ през 2012 година основният страх на перничани е бил, че стената на \"Студена\" ще се скъса и ще залее града. Направила съм много за подобряването на ВиК мрежата в града и това си личи\", отсече още тя и добави, че гледа спокойно съгражданите си в очите.", "date": "2019.11.22", "title": "Бившата кметица Вяра Церовска: Направих твърде много за Перник "}
{"url": "http://epicenter.bg/article/Prof--Ivan-Litvinenko--Nyama-dopusnata-greshka-pri-lechenieto-na-pochinaliya-na-3-godishen-Aleks/199493/2/0", "text": "Няма допусната грешка. Запознати сме с всички изследвания и с начина на лечение на детето. Действано е съобразно промените в състоянието на детето. Действано е адекватно, налице е бил нашия анестезиолог, интубирано е. Няма умора при такива случаи.   Това заяви проф. Иван Литвиненко, началник на клиника „Детски болести и детска неврология“ към \"Специализирана болница за активно лечение по детски болести - проф. д-р Иван Митев\", по повод смъртта на 3-годишното дете в София и подписката в защита на отстранените директори на три болници.    По думите му детето е било лекувано с антибиотици през последните 20 дни, а това отслабва организма. Не бих искал да нагнетявам обстановката, ние сме хората, които можем да дадем последна педиатричната помощ в държавната пирамида\", каза още той.    \"Лекарите и сестрите са дефицит. При отстраняването на д-р Георгиева изпитваме недостиг в реанимацията\", категоричен е Литвиненко.    \"Има голямо напрежение. Ако, не дай си Боже, днес почине едно дете - ще избухне гражданска война, заяви Пенка Георгиева от пациентска организация \"Заедно с теб\" . По думите ѝ проблемът е следният, че лекарите са агресивни към родители, а никой не ги обвинява за лекарските решения. \"Обвиненията са за липсата на милосърдие, за липсата на подадена ръка от лекар към пациент. Къде са другите 5-ма лекари, защо това дете е размотаване от болница в болница\", каза още тя.    \"Абсурдно е да има лимити и ограничения при лечението на децата\", категорична е Георгиева.    Според здравния икономист Аркади Шарков един от проблемите е, че нямаме електронна система, в която да се види какво е било състоянието и изследванията на един пациент.   \"Отстранените директори носят отговорност, но дали носят вина - не е ясно. Това тяхно отстраняване сваля напрежението в обществото\", каза още той.", "date": "2019.11.22", "title": "Проф. Иван Литвиненко: Няма допусната грешка при лечението на починалия на 3-годишен Алекс"}
{"url": "http://epicenter.bg/article/Zaharieva--Nelepii-sa-tvardeniyata--che-balgarski-razuznavach-verbuva-srabski-visshi-ofitseri/199494/2/0", "text": "„Това е поредното нелепо и невярно обвинение от сръбския депутат към България. Аз не виждам български разузнавач да вербува сръбски висши офицери, а друга държава. Нека не прехвърлят от болната на здравата глава. Вчера излязохме с изявление, че няма нищо вярно в тези твърдения. България винаги е подкрепяла и подпомагала Сърбия. Учудени сме от тези твърдения и категорично ги отричаме\".   Това заяви в \"Здравей, България\" на Нова телевизия вицепремиерът и министър на външните работи Екатерина Захариева във връзка с отправеното обвинение от председателя на сръбската парламентарна комисия за Косово Милован Дрецун.    „В никакъв случай тези нелепи обвинения не отговарят на добрия дух и приятелство, което има между двете държави\", каза още тя.    Според председателя на парламентарната комисия за Косово зад скандалното видео стои България. Той заяви, че страната ни има мощно разузнавателно присъствие в Сърбия и участва в шпионски център в Скопие, заедно с Хърватия.    Вицепремиерът Захариева припомни, че още във вчерашния ден МВнР е излязло с изявление по казуса, в което се посочва, че в твърденията за българска намеса няма нищо вярно.    „Точно напротив – България винаги е подкрепяла и подпомагала Сърбия по отношение на европейската перспектива. Знаете колко силен глас има България там и колко настояваме да се отварят повече глави. Така че в никакъв случай тези нелепи обвинения не отговарят на добрия дух и приятелство, което има между двете държави. Учудени сме от тези твърдения и категорично ги отричаме“, добави още Екатерина Захариева.   ,,В Северна Македония трябва да си оправят отношенията със съседите, ако искат да бъдат част от общото европейско семейство. Защото няма как да седнеш на кръглата маса за преговори, ако имаш нерешени въпроси със своите съседи. По въпроса с Гоце Делчев смятаме, че е грехота тази личност да ни разделя - напротив, трябва да ни обединява и затова нашето предложение е да го честваме заедно на годишнини. От 2005 г. македонците не могат да започнат преговори именно заради враждебната си реторика не само към нас, но и към Гърция. Разбира се, има много път да се извърви. Ние ще продължаваме да подкрепяме тяхната европейска перспектива, но ще имаме и своите изисквания'', коментира Захариева по темата с членството на Северна Македония в ЕС. На въпрос какви дивиденти може да очаква България от посещението на премиера във Вашингтон вицепремиерът посочи, че това е шанс за американски инвестиции, икономическо сътрудничество и енергийна сигурност. Захариева отново припомни и добрата сделка за закупуването на американските изтребители Ф-16 за нуждите на Българската армия.   ,,Това бяха най-добрите самолети, които България можеше да вземе. Никой авиационен експерт няма да ви каже нещо друго'', завърши външният министър.", "date": "2019.11.22", "title": "Захариева: Нелепии са твърденията, че  български разузнавач вербува сръбски висши офицери"}
{"url": "http://epicenter.bg/article/Tsatsarov-i-Geshev-speshno-pristigat-v-Pernik-za-sreshta-s-kmeta-Stanislav-Vladimirov/199496/2/0", "text": "Главният прокурор Сотир Цацаров и заместник-главният прокурор Иван Гешев ще се срещнат днес, 22 ноември 2019 г., от 9.30 ч. с кмета на Перник Станислав Владимиров. Поводът е сигнал на кмета до Окръжна прокуратура – Перник за закононарушения при осигуряването на нормално водоснабдяване в града и функционирането на местното ВиК-дружество. Срещата е в Съдебната палата. Очаквайте подробности.", "date": "2019.11.22", "title": "Цацаров и Гешев спешно пристигат в Перник за среща с кмета Станислав Владимиров"}
{"url": "http://epicenter.bg/article/Parlamentat-otpusna-pozhizneni-darzhavni-parichni-nagradi-na-8-deytsi-na-kulturata/199497/2/0", "text": "Парламентът отпусна пожизнени държавни парични награди на 8 души, предаде репортер на Агенция „Фокус“.   \"За\" решението гласуваха 134 народни представители, без \"против\" и с 1 \"въздържал се\". Проектът на решение е внесен от Министерски съвет. Пожизнените държавни парични награди са за особени заслуги към българската държава и нацията.   Наградите са в размер на 700 лв. месечно. Народните представители одобриха нагардите да бъдат отпуснати на: проф. Анатоли Кръстев, Анжел Вагенщайн, Георги Дюлгеров, Иван Стайков, Иван Иванов, Лили Иванова и Христо Ганев.   Народното събрание одобри пожизнена награда от 500 лв. месечно да получи Андрей Дреников за изключителните му постижения и за цялостния му принос в областта на културата.", "date": "2019.11.22", "title": "Парламентът отпусна пожизнено 700 лева на Лили Иванова, Анжел Вагейнщайн и още 6 дейци на културата"}
{"url": "http://epicenter.bg/article/Taneva--Samo-evropeyski-grazhdani-mogat-da-kupuvat-zemi-v-Balgariya/199498/2/0", "text": "Проверки на къщите за гости, които са изградени с евросредства от програмния период 2007 – 2013 г. са правени, но мониторингът е започнал след изплащането на субсидията. Това обяви министърът на земеделието и храните Десислава Танева в „Тази сутрин”. Тя допълни, че са правени два пъти повече инспекции, отколкото е било задължението.    Тя обясни, че заради засиления обществен интерес ведомството е проверило абсолютно всички къщи за гости – от 288 при 15 изобщо не са функционирали.    „В 276 приключихме процедурите. 43,1 млн. лв. е пълната санкция или те трябва да върнат цялата субсидия. Това е за около 158 къщи за гости – те работят, но не изпълняват два критерия – бизнес планa, с който са кандидатствали не е изпълнен или е изпълнен под 20%”, коментира Танева.    Земеделският министър уточни, че хората масова са кандидатствали с завишени бизнес планове, за да получат субсидия и не са предполагали, че ще бъдат проверени. Тя каза още, че сред тях е и изпълнителят Милко Калайджиев. Основните нарушения са свързани с реализацията на на приходи от нощувки, кухня и наемане на персонал.    Промени в Закона за земеделските земи ще сложат край на мораториума за продажба на обработваеми площи на чужденци. Танева обяви, че тези текстове са предложени за обществено обсъждане с цел да се избегне глоба от Европейския съюз.    Тя определи промените като „техническа редакция”, защото законът се е заобикалял с регистрация на местно юридическо лице. Земеделският министър коментира, че забраната остава, но европейски граждани ще имат право да купуват земя.    Министър Танева коментира, че държавата има достатъчно механизми, за да си върне милионите от горски заменки от периода 2008 – 2009 г. Към момента сумата, която се търси е над 80 млн. лв. Парите са отпуснати като държавна помощ. В този период са сключени 103 сделки на по-ниски от пазарните цени.    „Тези заменки на земи бяха възможни по действащото законодателство тогава. Бяха направени поредица от решения, беше наложен мораториум. Няма съмнение, че това е несправедливо. Вероятността санкциите да бъдат платени доброволно е минимална, но има как държавата да си събере тези над 80 млн. лв. с лихвите”, допълни Танева.    Ресорният министър обяви, че до края на декември над 1 млрд. лв. ще постъпят по сметките на земеделците. Тя беше категорична, че се правят проверки в цялата страна на стопани, за които се смята, че са получили средства за умъртвяване на прасета, но не са го направили.", "date": "2019.11.22", "title": "Десислава Танева: От всички проверени къщи за гости – 15 категорично не работеха "}
{"url": "http://epicenter.bg/article/Filip-Popov--Nachinat-za-izbirane-na-predsedatel-na-KPKONPI-e-oporochen--zatova-ne-izdigame-kandidat/199500/2/0", "text": "„Начинът за избиране на председател на Антикорупционната комисия е опорочен. Затова не издигаме наш кандидат. В нашата група вървят разисквания дали и кого от двамата кандидати да бъдат подкрепени. Аз бих искал да изслушам кандидатите – главния прокурор Сотир Цацаров и депутата от „Воля“ Симеон Найденов“. Това каза в предаването „Преди всички“ Филип Попов от „БСП за България“.    По думите му нестабилността на законовата рамка води до липса на ефикасност и ефективност в работата на Комисията.    Попов коментира, че репресивните функции на тази Комисия не би трябвало да ги има, защото има други органи, на които са вменени такива отговорности.    „Във функционирането на тази Комисия е залегнал начинът на избор и независимостта на председателя, който според сега действащият закон предлага и заместник-председателите. Всичко е съсредоточено в законодателната власт, в мнозинството в парламента. Същото мнозинство избира изпълнителната власт. Къде е съсредоточена корупцията? Ами там, където е съсредоточен финансовият ресурс, където е съсредоточена и изпълнителната власт. Не може едно и също мнозинство, което избира и изпълнителната власт, да избере и този, който следва да я контролира по отношение на корупционни схеми и практики“.    КПКОНПИ е политически орган според депутата.", "date": "2019.11.22", "title": "Филип Попов: Начинът за избиране на председател на КПКОНПИ е опорочен, затова не издигаме кандидат"}
{"url": "http://epicenter.bg/article/biznes-zakuska/199501/2/0", "text": "  Това заяви за предстоящата визита на премиера Борисов в САЩ и срещата му с президента Тръмп на 25 ноември посланикът на Съединените щати в България Херо Мустафа на бизнес закуска, предаде Канал 3.   \"Двустранните ни отношения се развиват във възходяща посока\", заяви тя и веднага повтори този израз, за да подчертае колко държи на тази оценка.  \"  Трябва да се възползваме от настоящия етап от партньорството между САЩ и България. Стремим се да работим заедно за една по-успешна и по-стабилна България.   \"  каза още Мустафа. \"Срещата е възможност за лидерите ни да се срещнат, да отбележат силата на двустранните ни отношения, но и да ги издигнат на ново равнище. Защото точно от това имаме нужда всички.\" Според нея Тръмп и Борисов се очаква да обсъдят сътрудничеството по въпросите на сигурността, взаимната търговия и инвестиции, подкрепата за върховенството на закона, българската енергийна сигурност и други въпроси.     Мустафа не пропусна да спомене, че за разгръщане пълния потенциал за двустранни отношения \"трябва да може да се разчита на правораздавателната система\". \"Това изисква и свободни, динамични медии, които внимателно наблюдават всички тези процеси и да принуждават всички участници в тях - частни и от властта - да се държат честно и отговорно.\"   Как виждам следващите 3 години?     По думите й целта на американската страна е   \"САЩ ще изпратят екип от технически експерти, за да разгледат възможностите за ядрения енергиен сектор в България, като посетят Белене и Козлодуй\", разкри американският посланик.   \"България има сериозен потенциал да се превърне във важен член на регионални, но и на световни институции. България трябва да направи сериозни стъпки напред във върховенството на закона и борбата срещу корупцията. След 3 години България може да се е превърнала в най-привлекален партньор\", смята Херо Мустафа.    \"Защо съм такъв оптимист? Виждате, че са налице цял набор факторие - има политическа воля, има народ, готов да прави крачки напред, за да осигури качествено подобряване на стандартите на живот, имаме регион, който търси българската лидерска позиция, освен това имаме в момента макроикономическа стабилност, който позволява икономически растеж\", пожела американският посланик.   В конкуренцията трябва да се понижат цените за българската индустрия и потребители. САЩ също така искат да изпратят тук специалисти, които да проучат възможностите за разработване на българския ядрен енергиен сектор, включително с посещения в Белене и Козлодуй.    Второ, в следващите 3 години България трябва да напредне в интегрирането си с водещи икономически институции, включително еврозоната и Организацията за икономическо сътрудничество и развитие (ОИСР). България е лидер в интеграцията на Балканите, но тя има и голям потенциал да бъде важен член в няколко много важни регионална и глобални институции.    Трето, България трябва да постигне значителен напредък във върховенството на закона и борбата с корупцията. След 3 години България може да бъде най-привлекателната дестинация в района за американските компании.    Измерваме напредъка на България чрез конкретни критерии. В момента Световната банка поставя страната в свой доклад на 59-то място (бел.ред. - Има се предвид докладът Doing Business 2019). \"Трансперънси интернешънъл\" поставя България на 77-о място (бел.ред. - Има се предвид най-новият доклад на организацията за възприятие за корупцията). И двата рейтинга са прекалено ниски. Нека се стремим България значително да подобри позициите си в двете класации. Сега е моментът за това.    Ще ме попитате защо съм толкова оптимистично настроена? Според мен имаме подреждане на съзвездие от фактори.    За свързаността - ще работя за задълбочаване на връзките между България и Запада по всички фронтове. Включително икономически, военни, търговски, културни и между обикновените хора. От един месец съм в България и успяхме да договорим срещата на най-високо ниво между нашите лидери, както и три търговски делегации за следващите два месеца. И това е само малка част от това, което вършим.    Мисля, че е налице политическа воля, има една нация, готова да продължи напред и да постигне качествено по-висок начин на живот и стандарт. Има регион, който очаква България да бъде лидер. И има стабилна макроикономическа картина с много пространство за растеж.    България е силен съюзник от 15 години и изборът на F-16 от правителството ще сближи страните ни още повече. Но това е само началото. Пътят на България към модернизиране на армията продължава и тя още повече се интегрира в НАТО, ние всички трябва да бъдем част от това. Правителството обеща да поддържа разходите за отбрана на ниво от поне 2% от БВП. Но трябва да се фокусираме повече и върху района на Черно море и капацитета на военноморските сили.   Американска търговска камара в България организира бизнес закуска с посланика на Съединените щати в България, Нейно Превъзходителство Херо Мустафа.  Това е първият бизнес форум, в който участва посланик Мустафа от началото на мандата си у нас.", "date": "2019.11.22", "title": "Херо Мустафа: Срещата Тръмп-Борисов не е възнаграждение за покупката на F-16"}
{"url": "http://epicenter.bg/article/Kmetat-na-Pernik--Pernichani-mogat-da-imat-voda-mart-mesets-/199503/2/0", "text": "Ако няма обилни валежи до март, Перник остава на воден режим.   Това каза Станислав Владимиров - кмет на Перник пред журналисти, след среща с главния прокурор Сотир Цацаров и зам.-главният прокурор Иван Гешев, предаде Агенция \"Фокус\".    Радвам се, че господин главният прокурор мен покани на среща. Те също са се самосезирали паралелно с моя сигнал, обединили са ги в един общ сигнал. За тази една седмица, в която активно се занимавам с водния проблем, въпреки че това не е основен ангажимент на местната власт, но аз няма как да стоя в страни при създалата се ситуация, видях редица притесняващи факти, от подценяване на цялата тази ситуация. Аз не искам да бъда разследващ орган, но искам органите, които могат да установят евентуално приични, които имат по-различен характер, да се задейсвтат. Фактите са известни на всички\", допълни още Станислав Владимиров.  \"Още от началото на годината, ние имаме много намалял приток на яз. \"Студена\", но оттокът е една константна величина близо 2 млн. 300 хлд. кубика всеки месец. Това не е правило впечатление на ВиК оператора, че този приток, че при този намалял приток ти харчиш много вода. Няма как да не създадеш криза, пред която сме изправени всички перничани. Тук компетентните органи да напраят този преглед как е управлявано дружеството и защо не е предприело действие по предотвратяване на тази ситуация.   За последното денонощие влизаме в параметрите, зададени от Министерство на околната среда и водите, оттокът на яз. \"Студена\" е не повече от 1 млн. кубика. Това е една от добрите новини, ако ние се ограничим в харченето на водите, ако водният режим така, както е зададен се спазва от новото ръководсство на дружетсвото, имаме период от 3-4 месеца перничани да имат вода до март месец\", посочи още Владимироов.    \"Надяваме се природатата да е по-благосклонна, тогава ще започне снеготопенето, добри са и прогнзоите на БАН, че тази зима ще бъде по-снежна от предходната. Ако пестим водата, ВиК дружеството работи по по-добър начин, не както до сега, отстарняват авариите.   Днес имах среща с премиера Бойко Борисов има осигурени екипи, които да намалят огромните загуби на водопреносната мрежа. Осигурено е финансиране за спешен ремонт на пречиствателната станция. Първо ще се монтират утаителите, за да може на по-ниската част на язовира да не се нарушава качесвтото на водоподаването. Това ще намали разхдоите на питейна вода\", заяви Станислав Владимиров.   Главният прокурор и заместникът му са информирали кмета за предприетите от прокуратурата действия - възложена е проверка на Министерството на регионалното развитие и благоустройството и Министерството на околната среда и водите, свързана с яз. \"Студена\". Ще се проверяват собственост, ползватели, сключени договори за възлагане на управление на язовира, издадени разрешителни за водовземане, режим на източване и др. В Окръжната прокуратура в Перник вече е образувано досъдебно производство с предмет на разследване \"длъжностни престъпления\".    От БСП пък изпратиха писмо до председателя на Комисията за енергийно и водно регулиране Иван Иванов, в което настояват той да разпореди проверка на ВиК-Перник. От левицата смятат, че е наложително да се види изпълнението на заложения бизнес план на дружеството.   В сряда стотици перничани излязоха на протест пред местното ВиК дружество, като много от тях се оплакаха, че нямат вода дори в часовете, в които е обявено, че ще имат, а когато тя достига до домовете им, е с жълт цвят. До момента има само един наказан за водната криза в града. Това е управителят на ВиК Перник, Иван Витанов, който ще бъде освободен от длъжност.    ", "date": "2019.11.22", "title": "Кметът на Перник: Ако няма обилни валежи до март, Перник остава на воден режим (Видео)"}
{"url": "http://epicenter.bg/article/Pravitelstvoto-shte-otpusne-2-7-miliona-leva-na-Obshtina-Pernik/199505/2/0", "text": "Министерският съвет ще отпусне 2,7 милиона лева на Община Перник за проект, свързан с реконструкция на утаителите на пречиствателната станция за питейни води, която обслужва Перник и околните села, съобщиха от правителствената информационна служба.   Това бе решено на среща на министър-председателя Бойко Борисов с кмета на Перник Станислав Владимиров, на която присъстваха министърът на финансите Владислав Горанов и заместник-министърът на регионалното развитие и благоустройството Николай Нанков.    Средствата, които ще бъдат осигурени с постановление на Министерския съвет, са първата неотложна мярка, свързана с решаване на водната криза в града. Финансовата подкрепа ще даде възможност на кмета на Перник в спешен порядък да предприеме необходимите към момента действия.   В хода на разговора при премиера Борисов бяха начертани и последващите стъпки за справяне с кризата съобразно ситуацията.    Утаителите, за които правителството отпуска финансиране, гарантират качеството на питейната вода, с което тя трябва да достига до жителите на Перник и околните населени места.", "date": "2019.11.22", "title": "Правителството ще отпусне 2,7 милиона лева на Община Перник"}
{"url": "http://epicenter.bg/article/Karayancheva--S-Kapsulata-na-hilyadoletieto-kazvame--da--dobroto-i-na-badeshteto-na-nashite-detsa/199507/2/0", "text": "В Европейския кът в сградата на Народното събрание се проведе тържествена церемония по поставянето на Капсула на доброто, предаде репортер на NOVINI.BG. Инициативата е на председателя на Държавната агенция за закрила на детето (ДАЗД) – д-р Елеонора Лилова, със специалната подкрепа на председателя на 44-то Народно събрание –Цвета Караянчева и със съдействието на Комисията по въпросите на децата, младежта и спорта, с председател Славчо Атанасов. Поводът за церемонията е 30-ата годишнина от приемането на Конвенцията на ООН за правата на детето.  На церемонията присъства и еврокомисарят Мария Габриел.  Тази есен Държавната агенция за закрила на детето предложи на органите по закрила на детето в България – министрите, кметовете на общини и дирекциите „Социално подпомагане“ чрез Агенцията за социално подпомагане, да напишат своите послания за доброто на децата и идните поколения като символ на обединените усилия за по-добър живот на децата и семействата у нас.    Nародните представители, представителите на органите по закрила на детето, на министерствата и институциите сложиха своите послания в Капсулата на доброто.    Капсулата ще бъде отворена през 2030 г.  \"С поставянето на Капсулата всички парламентарни групи казваме „да“ доброто и на бъдещето на нашите деца\", заяви председателят на Народното събрание Цвета Караянчева по време на церемонията.    Караянчева разказа, че е възприела възторжено идеята. „Къде другаде освен в Народното събрание трябва да се постави тази капсула на доброто? Ние всички сили, всички парламентарни групи казваме \"да\" на доброто, да на бъдещето на нашите деца. Всяко едно дете е малка вселена. Тази вселена ние възрастните трябва да я опазим. Тя е пъстра, красива, но много чуплива“, каза още председателят на НС.    \"Честит празник, защото това е празник на доброто\", завърши словото си Караянчева.  ", "date": "2019.11.22", "title": "Политиците се обединиха в името на децата и бъдещето им, поставяйки капсула на доброто в НС"}
{"url": "http://epicenter.bg/article/-Arteks--Namereniyata-na-kmeta-na--Lozenets--ne-korespondirat-sas-zakona-i-reshenieto-na-sada/199508/2/0", "text": "  „Вярваме, че резултатите от нашите усилия са много по-трайни от десетки управленски мандати и продължаваме да се борим за независима бизнес среда в България“    По повод искането на новия кмет на район „Лозенец“ Константин Павлов ДНСК да премахне сградата „Златен Век“, бихме искали да направим следното изявление.    При мащабното медийно отразяване на тази поредна атака срещу проекта, на широката публика се внушава, че е налице някакво меродавно становище за незаконност на сградата, каквото всъщност няма.    От друга страна се премълчава най-важният факт – решението на българския съд, а това води до изопачаване на истината и манипулиране на общественото мнение.    Припомняме, че със решение от 30 юли 2019 Софийският административен съд потвърди валидността на Разрешението за строеж на многофункционалната сграда „Златен век“ и отмени заповедта на ДНСК за спирането на строежа.    Въпреки това, ние от „АРТЕКС“ изчакваме окончателно решението на Върховния административен съд по казуса, за да продължим строеж, тъй като уважаваме върховенството на закона.    Напомняме също, че съдът счита, че съобразно практиката на ВАС, десетгодишното разрешение за строеж на този и други подобни строежи, които промяната на ЗУТ е заварила през 2017, ще изтече през 2028 г.    Решението на съда е подкрепено от множество официални правни становища на авторитетни правни експерти като проф. Огнян Герджиков, проф. Дончо Хрусанов, проф Иван Русчев, проф. Димитър Костов, проф. Иван Тодоров, Явор Зартов и други.    Не ни се иска да вярваме, че г-н Константин Павлов смята всички тези правни становища за нищожни и би предприел каквито и да било действия, които не отговарят на изводите, направени от българския съд.    Подобни негови действия целят правен прецедент, който освен че ще бъде негативен сигнал към българските и чуждестранни инвеститори, ще създаде възможност да се атакуват редица мащабни строежи, включително и редица инфраструктурни проекти в страната, за които поправката в чл. 153 на ЗУТ е направена и важи.    Продължаваме да твърдим, че в една правова държава Законът следва да се изпълнява от всички нейни субекти, особено от институциите, както и че принципите на демокрацията изключват своеволни, еднолични и противозаконни действия на хората, които в момента са на власт.    „АРТЕКС“ е компания, която инвестира не само в честния бизнес и икономиката на България, но и създава нови стандарти за качество, с които изграждаме бъдещия облик на София. Вярваме, че резултатите от нашите усилия са много по-трайни от десетки управленски мандати и подкрепата на обществото ни задължава да продължим да се борим за едно по-светло бъдеще и по-добра и независима бизнес среда в България.", "date": "2019.11.22", "title": "“Артекс”: Намеренията на кмета на “Лозенец” не кореспондират със закона и решението на съда"}
{"url": "http://epicenter.bg/article/Sofiya-privikva-srabskiya-poslanik-za-obyasnenie/199510/2/0", "text": "Сръбският посланик в България най-вероятно ще бъде извикан в Министерството на външните работи, за да даде обяснение за изказването на близък до президента Александър Вучич депутат, който отправи обвинения срещу страната ни. Това заяви външният министър Екатерина Захариева, цитирана от БГНЕС.   \"Чух се с посланика ни в Белград Радко Влайков. Постоянно получаваме информация от там. Най-вероятно ще извикаме сръбския посланик на ниво директор“, каза Захариева. Тя се надява, че казаното от Милован Дрецун, че България има мощно разузнавателно присъствие в Сърбия, е лична позиция на сръбския депутат, а не официална.   „Надявам се, че това е лично мнение на депутата, а не официална позиция. Тези нелепи обвинения по никакъв начин не отговарят на добрия дух, който съществува в отношенията между двете държави“, каза Захариева и напомни на Белград, че София е един от най-големите поддръжници на сръбската евроинтеграция.   Председателят на парламентарната комисия за Косово Милован Дрецун отправи вчера тежки обвинения срещу България по националната телевизия.   “Искам да Ви припомня, че неотдавна аз лично съобщих публично , че в Скопие е сформиран и замаскиран разузнавателен център, където има шпиони от съседните държава като България, Хърватия, Северна Македония…. В Сърбия България има изключително мощно разузнавателно присъствие”, подчерта още Милован Дрецун, който се счита за един от найблизките сътрудници на президента Вучич. В продължение на 12 минути той непрекъснато внушаваше, че България стои зад последния скандал, в който руски шпионин дава пари на висш сръбски чиновник.   По този повод Захариева коментира, че: „На разпространеното видео не виждам български разузнавач да вербува сръбски, това го прави друга страна“.   Шпионският скандал в Сърбия доведе до извънредно заседание на Съвета за национална сигурност към президента Александър Вучич, което се проведе късно снощи. След края му той заяви, че Белград няма да промени политиката си спрямо Русия.", "date": "2019.11.22", "title": "София привиква сръбския посланик за обяснение"}
{"url": "http://epicenter.bg/article/Nova-Zagora-da-bade-vklyuchena-v-natsionalen-monitoring-za-kachestvoto-na-vazduha/199555/2/0", "text": "Град Нова Загора да бъде включен в национален мониторинг за качеството на въздуха, са поискали от инициативния комитет „Нова Загора иска да диша“ от областния управител Чавдар Божурски, съобщава БНР.   Искането е отправено във връзка с обгазяването с неприятни миризми от инсталацията за биогаз. На специално свиканата в областната администрация среща между РИОСВ-Стара Загора, РЗИ-Сливен, ОДБХ, община Нова Загора, инвеститора на инсталацията и инициативния комитет е обсъдено качеството на въздуха и ефективността на извършвания контрол.  Областният управител Чавдар Божурски коментира след срещата, че ще информира Министерството на околната среда и водите за взетите решения:    \"Беше предложено да бъде направен през 2020 година емисионен мониторинг в Нова Загора. Второто предложение на РИОСВ беше община Нова Загора да се ангажира с контрола на тези миризми\".    Кремена Петрова, председател на инициативния комитет, обяви, че не е доволна от срещата:    \"Искаме мобилната станция за замерване да бъде поставена близо до производствената площадка на обекта. Най-много нас ни вълнува сероводорода\".    Управителят на инсталацията за биогаз Климент Грачанлиев съобщи, че от около месец са инсталирали биофилтър, който все още не работи 100%. \"Нашите реалистични очаквания са края или началото на следващия месец да има осезаеми резултати\", каза той.    Проблемът с обгазяването на Нова Загора търси решение от 2014 година.", "date": "2019.11.22", "title": "В Нова Загора искат национален мониторинг за качеството на въздуха"}
{"url": "http://epicenter.bg/article/Prof--Stoyan-Kushlev--Kategorichno-zastavam-zad-kandidaturata-na-Sotir-Tsatsarov-/199556/2/0", "text": "Главното изпитание за държавната администрация е борбата с корупцията\", каза пред БНР проф. Стоян Кушлев, който през 2005 г. оглави първообраза на днешната КПКОНПИ.    Той коментира, че от повече от месец е знаел, че се водят разговори с настоящия главен прокурор Сотир Цацаров да оглави Антикорупционната комисия, а от 10 дни вече е знаел, че той се е съгласил.    \"Заставам категорично зад кандидатурата на Сотир Цацаров\", заяви проф. Кушлев в предаването \"Хоризонт за вас\" и се аргументира:    \"Той многократно е дал доказателства, че зачитането на върховенството на закона е негов пръв професионален дълг\".    Професорът по право даде пример от кариерата на Цацаров като председател на пловдивския съд, като припомни, че тогава съдът е постановил отнемане на имущество по знаковото дело \"Ванко 1\".    Стоян Кушлев коментира и работата на Сотир Цацаров като главен прокурор и я оцени високо, тъй като според него прокуратурата е станала водеща институция в борбата срещу престъпността.    \"Конституирането на КПКОНПИ по сегашния закон не дава възможност за пълна независимост на тази комисия\", категоричен бе проф. Кушлев и припомни, че когато той е бил председател на създадената през 2005-а година Антикорупционна комисия, тя е била на квотен принцип - трима души са се избирали от парламента, имало е представител на президента, а председателят се е назначавал от министър-председателя.    \"Много по-голяма база и основание би имала комисията, за да извършва тази тежка задача - да отнема имущество, придобито от престъпна дейност, ако комисията има в състава си хора, които представляват трите власти - парламент, президент и министър-председател\", коментира още той.    Според него не е правилно искането на БСП президентът да назначава председателя на КПКОНПИ, защото властта на държавния глава е номинална, а правителството и премиерът осъществяват управлението на държавата.", "date": "2019.11.22", "title": "Проф. Стоян Кушлев: Категорично заставам зад кандидатурата на Сотир Цацаров "}
{"url": "http://epicenter.bg/article/Kremal--Putin-shte-dade-traditsionnata-si-golyama-preskonferentsiya-na-19-dekemvri/199528/7/0", "text": "Държавният глава на Руската федерация Владимир Путин ще проведе традиционната си голяма пресконференция на 19 декември. Това съобщиха от пресслужбата на Кремъл, обявявайки медийна акредитация за събитието, предава TACC, цитира Фокус. „Отделът по акредитация на пресслужбата на президента на Руската федерация започва записването за участие в годишната голяма пресконференция на руския президент Владимир Путин. Пресконференцията ще се проведе на 19 декември 2019 г.\", се казва в съобщението на Кремъл. Пресслужбата също предупреди, че „заявления за акредитация се приемат за представители на руски медии, регистрирани в „Роскомнадзор“, и за чуждестранни журналисти, акредитирани от руското външно министерство“. Датата на изтичане на срока е 17:00 часа по московско време на 5 декември 2019 г. Акредитацията на журналистите се извършва само на уебсайта www.kremlin.ru (президент.rf). Настоящата пресконференция ще бъде 15-та на Путин от 2001 г. насам. Този формат, в който държавният глава на Русия отговаря на въпросите на журналистите на живо в продължение на няколко часа, традиционно привлича голямо внимание от страна на обществеността и медиите.   Годишната президентска пресконференция се свиква не само заради броя на участниците, но и поради продължителността й. Най-кратката от тях – 1:35 часа - беше първата среща на Путин с журналисти в този формат през 2001 г.. Най-дългата продължи 4:40 часа и бе дадена през 2008 г. От 2004 г. насам всяка от пресконференциите продължава най-малко три часа. Путин е този, който определя точно колко време ще отговаря на въпросите. Миналата година основната пресконференция на президента се проведе на 20 декември. Тя продължи 3:43 часа, в рамките на които Путин отговори на въпроси от 53 представители на медиите. Говорителят на Кремъл Дмитрий Песков по-рано нарече големите пресконференции на Путин безпрецедентен формат, който е необходим за пълното информиране на медиите и цялото общество за текущата ситуация и резултатите от годината. „Липсата на каквато и да е режисура е очевидна тук“, подчерта представителят на Кремъл. От 2001 г. насам Путин се среща с репортери на голяма пресконференция всяка година. Паузата бе направена само за периода, когато той бе премиер - от май 2008 г. до май 2012 г. След като беше избран за държавен глава за шестгодишен мандат през 2012 г., той възобнови практиката да се провеждат подобни събития.", "date": "2019.11.22", "title": "Кремъл: Путин ще даде традиционната си голяма пресконференция на 19 декември"}
{"url": "http://epicenter.bg/article/Ruskata-armiya-se-vaorazhava-s-tehnika-za-voyna-v-gradski-usloviya/199529/7/0", "text": "През 2020 г. руското министерство на отбраната ще снабди армейските танкове и бойни коли с комплекти за допълнителна защита, за да се използва бойната техника по-ефективно в градски условия. Това заявява в интервю за \"Известия\" генерал-майор Сергей Бибик, началник на управление в министерството, съобщава БТА.   \"Опитът, натрупан в локални въоръжени конфликти, ни позволи да завършим работата по създаването на модерни комплекти за допълнителна защита на серийни танкове и бойни превозни средства на пехотата за техните операции в градските райони. През 2021 и 2022 г. ще се появи оборудване, което ще оптимизира парка от съоръжения за ремонт и евакуация\", каза още Бибик.  Същевременно за специалните сили от руската армия ще бъдат купени модерни бъгита \"Охотовед\" и бронирани коли \"Есаул\". Войските ще получат общо 15 нови модела автомобилна и бронирана техника, \"усъвършенствана въз основа на бойния опит от последните локални въоръжени конфликти\", включително танкове Т-80БВМ и Т-90М.   Армията ще бъде снабдена и с многофункционални товарни превозни следства, \"Мотовоз-М\" и \"Торнадо-У\", на които е предвидено да се монтират допълнително различни видове оръжия.   За мотострелковите части са разработени нови бронирани коли \"Тайфун-К\" 4х4 с дистанционно управляем картечен модул, а за медицинските подразделения - защитени санитарни коли, добавя руският генерал. ", "date": "2019.11.22", "title": "Руската армия се въоръжава с техника за война в градски условия"}
{"url": "http://epicenter.bg/article/EP-shte-prizove-vsichki-darzhavi-v-ES-da-priemat-Istanbulskata-konventsiya-/199531/7/0", "text": "   се посочва в съобщение на институцията.    Според дневния ред на заседанието в Страсбург евродепутатите ще обсъдят въпроса в понеделник.       Конвенцията на Съвета на Европа за предотвратяване и борба с насилието над жени и домашното насилие, станала известна като \"Истанбулската конвенция\", въвежда мерки в подкрепа на жертвите и наказания за извършителите. ЕС подписа конвенцията на 13 юни 2017 г., а седем държави от Общността още не са я ратифицирали - България, Чехия, Унгария, Литва, Латвия, Словакия и Великобритания, се отбелязва в съобщението на ЕП.   В България с решение на Конституционния съд е определено, че текстът на конвенцията противоречи на Конституцията и тя не може да бъде приета.   В понеделник ще бъде отбелязан Международният ден за премахване на насилието срещу жените. По този повод сградата на ЕП в Страсбург ще бъде осветена в оранжево.  ", "date": "2019.11.22", "title": "ЕП ще призове всички държави в ЕС да приемат Истанбулската конвенция "}
{"url": "http://epicenter.bg/article/Vladimir-Putin-pred-vdovitsi--Vsichki-sme-smartni/199540/7/0", "text": "Всички сме смъртни, това е казал руският президент Владимир Путин, предаде нюзру, цитира Новини.бг   Държавният глава и върховен главнокомандващ вчера е дал прием на вдовиците на петимата военни, загинали заради взрива във военноморската база около град Северодвинск на 8 август 2019 г. Той е връчил посмъртно ордени и произнесъл реч.    \"Всеки един от покойните е работел здраво и неуморно за развитието на нашата държава. Тези хора са били професионалисти и патриоти. Аз изразявам своите най-искрени съболезнования\", е посочил още Путин. \"Вашите деца трябва да помнят бащите си и се гордеят с тях\", с тези думи той е завършил изявата си и почерпил жените с чай и сладки.    Взривът на полигона, при който са загинали няколко военни, бе предизвикал и повишаване на нивото на радиацията в района.    Днес говорителят на руския президент Дмитрий Песков е заявил, че информацията за разследването на трагедията не може да бъде публикувана.", "date": "2019.11.22", "title": "Владимир Путин пред вдовици: Всички сме смъртни"}
{"url": "http://epicenter.bg/article/Oshte-edin-arestuvan-zaradi-kamiona-kovcheg-v-Eseks/199547/7/0", "text": "Британската полиция арестува 23-годишен мъж от Северна Ирландия във връзка със смъртта на 39 виетнамци, намерени миналия месец в камион край Лондон, предаде БТА. „Той е арестуван по подозрение в трафик на хора и за подпомагане на нелегална имиграция\", съобщиха от полицията. Младият мъж е бил задържан на магистрала на запад от Лондон. Той остава под стража. Телата на жертвите - 31 мъже и осем жени - бяха открити на 23 октомври. Водачът на камиона, също от Северна Ирландия, бе обвинен в 39 непредумишлени убийства, трафик на хора и пране на пари. Същите обвинения бяха повдигнати на още един мъж и британските власти опитват да го екстрадират от Дъблин.   Полицията във Виетнам арестува 10 души във връзка с този случай.", "date": "2019.11.22", "title": "Още един арестуван заради камиона-ковчег в Есекс"}
{"url": "http://epicenter.bg/article/EP-otsenyava-iztsyalo-polozhitelno-izslushvaneto-na-evrokomisarya-Mariya-Gabriel/199548/7/0", "text": "Изпитните комисии, които изслушаха еврокомисаря Мария Габриел на 30 септември, оценяват изцяло положително нейното представяне. Това се посочва в писмо на двете парламентарни комисии с оценка от изслушването, съобщава БТА. Съдържанието на писмото бе оповестено от ЕП. Двете изпитни комисии отбелязват, че Габриел познава областите, за които се предвижда да отговаря като еврокомисар по младежта и иновациите. Комисиите допълват, че получените отговори са били изчерпателни и задълбочени. В документа се посочва, че според двете парламентарни комисии наименованието на новите задачи на Габриел трябва да отразява по-ясно и недвусмислено основните насоки - изследвания, образование и култура. Говорител на новоизбрания председател на Европейската комисия Урсула фон дер Лайен днес съобщи, че знае за настояването на италианското правителство названието на отговорностите на Габриел да бъде допълнено с думата \"култура\". Подобно искане бе отправено на вчерашното заседание на Съвета на ЕС. Говорителят уточни, че след като в последните часове ЕП представи писмата с оценките на всички кандидати за еврокомисари, сега екипът на Фон дер Лайен обмисля поисканите от евродепутатите промени. Говорителят потвърди, че днес следобед се очаква посланиците на страните от ЕС да дадат предварителна оценка на списъка с кандидатите за еврокомисари. В понеделник следващата седмица се предвижда Съветът на ЕС да утвърди списъка с окончателния състав на новата ЕК. След това в сряда новата комисия се предвижда да бъде гласувана от евродепутатите в Страсбург. В полунощ днес изтича срокът по искането Великобритания да представи свой кандидат за еврокомисар. ЕК засега не бърза да посочи какво наказание би поискала от Съда на ЕС за Лондон заради неспазването на изискването да посочи свой представител в комисията. ЕК днес отново изрази убеденост, че екипът на Фон дер Лайен ще може да встъпи в длъжност от 2 декември, макар и с един комисар по-малко от необходимото.", "date": "2019.11.22", "title": "ЕП оценява изцяло положително изслушването на еврокомисаря Мария Габриел"}
{"url": "http://epicenter.bg/article/Gartsiya-preduprezhdava-za-nova-migrantska-kriza-v-Evropa/199552/7/0", "text": "Страните по външните граници на ЕС са оставени сами и без помощта и солидарността на други държави, а така миграцията не може да бъде контролирана, критикува Кумуцакос Гръцкият заместник-министър по миграционната политика Йоргос Кумуцакос предупреждава, че Европа е изправена пред нова мигрантска криза. Кумуцакос каза, по време на конференция за бъдещето на миграционната политика на ЕС във Виена, че има драстично увеличение на броя на мигрантите. Според него ситуацията не е същата като през 2015 г., но предупреждава, че предстои нова криза, цитира МИА. Страните по външните граници на ЕС са оставени сами и без помощта и солидарността на други държави, а така миграцията не може да бъде контролирана, критикува Кумуцакос.", "date": "2019.11.22", "title": "Гърция предупреждава за нова мигрантска криза в Европа"}
{"url": "http://epicenter.bg/article/Vuchich-sled-sreshtata-s-Pendarovski--Ne-sam-siguren--che-ES-znae-kakvo-da-pravi-sas-Zapadnite-Balkani/199557/7/0", "text": "Няма спор, че всички чакаме да станем членове на Европейския съюз, но ако ме попитате дали съм сигурен, че в Брюксел знаят какво да правят със себе си и какво с нас, то отговорът е - не съм убеден, че знаят какво да правят с нас. Това заяви сръбският президент Александър Вучич на съвместна пресконференция с македонския си колега Стево Пендаровски в Белград, съобщава скопското електронно издание МКД, цитирано от Фокус. Коментирайки регионална инициатива за „мини Шенген“, Вучич говори за срещата с премиерите на Северна Македония и Албания - Зоран Зев и Еди Рама, в Нови Сад. „В Нови Сад Еди знаеше, че съм прав, а Зоран ме изгледа странно, когато му казах, че ЕС няма да започне преговори. Можеше да се види. Сега те търсят начин да го отворят. Е, те ще отворят преговори, вие ще направите гражданите щастливи за 15 дни, ще обявите началото на преговорите и какво следва? Затова се радвам да се похваля с икономически растеж. Така че трябва да работим, да се споразумеем какво ще бъде бъдещето. Нека бъдем по-успешни. Да се свържем, да се уважаваме.Играят си с нас като с марионетки. Искам тези времена да свършат и затова се гордея с тази инициатива. Ще покажем, че вече не сме непълнолетни“, каза Вучич. Пендаровски коментира новата методология в процеса на разширяване на ЕС, предложена от Франция, подчертавайки, че тя е в начален етап и че нейното прилагане ще бъде дълъг и сложен бюрократичен процес. „Надявам се скоро да го приемат. Но президентът Макрон ясно ми каза по време на срещата, че не се предвижда замяна на членството с никаква друга инициатива и че той никога не е имал идея да предложи алтернативно членство на страните от Западните Балкани. С неофициалния документ бяха разбите илюзиите за алтернативно членство в ЕС. Но той не изключва регионалните инициативи\", подчерта Пендаровски.", "date": "2019.11.22", "title": "Вучич след срещата с Пендаровски: Не съм сигурен, че ЕС знае какво да прави със Западните Балкани"}
{"url": "http://epicenter.bg/article/Dvama-ot-nay-izdirvanite-evropeyski-prestapnitsi-sa-bili-zadarzhani-v-Kot-d-Ivoar-/199566/7/0", "text": "Двама от най-издирваните европейски престъпници са били задържани в Кот д‘Ивоар след години на бягство от Белгия, където имат задочни доживотни присъди за убийството на британски бизнесмен, предаде Би Би Си, цитирана от БНР.   Измамниците Жан-Клод Лакот и партньорката му Хилде ван Акер бяха издирвани за убийството на Маркъс Мичъл през 1996 г. В продължение на години те живеели в Южна Африка преди да избягат отново.   Наскоро Ван Акер (56 г.) бе посочена от Европол за една от най-издирваните жени. Бизнесменът от Съри Маркъс Мичъл бе прострелян в главата и врата в гора край белгийския крайбрежен град Де Хаан на 23 май 1996 г. Жертвата дала на убийците пари, но бил убит, когато осъзнал, че е измамен.   Двамата избягали на следващия ден с ферибот във Великобритания. Същата година французинът Лакот и белгийката Ван Акер били задържани в Белгия, но били освободени заради липса на доказателства. Избягали в Южна Африка въпреки издирването им с червена бюлетина на Интерпол.   Там Лакот станал редактор на риалити шоу за престъпността, което било излъчвано от 2000 до 2003 г. Той бил задържан през 2007 г. по подозрение, че измамил ирландски бизнесмен, но успял да избяга от затвор в Йоханесбург при мистериозни обстоятелства, докато чакал процес. Ван Акер вероятно му е помогнала за това. Смята се, че след това двамата избягали в Бразилия. Двамата са задържани тази седмица в Абиджан.", "date": "2019.11.22", "title": "Двама от най-издирваните европейски престъпници са били задържани в Кот д‘Ивоар "}
{"url": "http://epicenter.bg/article/Putin--Podgotovkata-na-nova-programa-za-vaorazheniyata-na-Rusiya-shte-zapochne-ot-sledvashtata-godina/199577/7/0", "text": "Подготовката на нова руска държавна програма за въоръжение за периода до 2033 г. ще започне през 2020 г., тя трябва да включва разширяването на ролята на дронове, лазерни, хиперзвукови системи, както и други модерни разработки, обяви руският президент Владимир Путин на заседание на Съвета за сигурност на Руската федерация, цитиран от TACC.    \"Следващата година ще започнем да формулираме държавната програма за въоръжаване (ДПВ) до 2033 г. и, съответно, програмата за развитие на военнопромишления комплекс\", заяви държавният глава.  Според него основната задача на ДПВ за следващия период ще бъде \"надграждане на качествените и количествени характеристики на оръжия и техника\".    В момента Русия има ДПВ за периода 2018-2027 година. Всички елементи на руската военна организация играят ключова роля за осигуряване на суверенитета на страната и те трябва да действат професионално и гладко, добави президентът. \"Военната организация - и това включва въоръжените сили, войските на Националната гвардия и други военни части и органи, както и отбранителната промишленост на страната - играят ключова роля за осигуряването на суверенитета на Русия. Много е важно всички нейни компоненти да се поддържат на адекватно ниво, да действат професионално и хармонично “, каза президентът.    На срещата той е предложил да се обсъдят пътищата и перспективите на военната организация на Русия за периода до 2030 г. Според него е необходимо да се определи какви задачи трябва да бъдат решени, за да се гарантират надеждно националните интереси и сигурността на Руската федерация.   Руският президент е обърнал внимание на факта, че „светът е изправен пред сериозни предизвикателства и заплахи, съществуват фактори на неизвестност, технологиите бързо се развиват, включително военните, а конкуренцията и съперничеството се засилват, придобивайки нови форми“. Според него в различни региони на планетата се активизират не само дългогодишни конфликти, но и се появяват нови.    \"Водещите държави активно усъвършенстват офанзивните оръжия. Така нареченият ядрено-ракетен клуб в действителност се попълва с нови членове. Приближаването на военната инфраструктура на НАТО към нашите граници, както и опитите за милитаризиране на космоса, също предизвикват сериозно безпокойство\", добави Путин.  ", "date": "2019.11.22", "title": "Путин: Подготовката на нова програма за въоръженията на Русия ще започне от следващата година"}
{"url": "http://epicenter.bg/article/Ruski-eksperti-potvardiha-podvodniya-yadren-vzriv-v-Yuzhnokitaysko-more/199578/7/0", "text": "Руски експерти потвърдиха подводния ядрен взрив в Южтокитайско море, съобщи руската НСН. За мощната подводна експлозия с капацитет до 20 килотона съобщи на 21 ноември Hal Turner Radio Show, позовавайки се на службата за мониторинг на Световния океан. Експлозията е станала в 02:22 московско време на дълбочина около 50 метра, показват предварителни данни. По бреговете на Китай и на остров Тайван е регистрирано увеличение на нивото на радиация, твърди източникът на американската медия. Експлозията е причинила силна ударна вълна. В същото време геоложките служби изключват възможността за земетресение в този район на Южнокитайско море. Руските специалисти също по-скоро изключват версията за природно събитие и предполагат, че най-вероятно става въпрос за изпитание на ядрено оръжие. Първата лансирана версия бе за взрив на американска подводница.  ", "date": "2019.11.22", "title": "Руски експерти потвърдиха подводния ядрен взрив в Южнокитайско море"}
{"url": "http://epicenter.bg/article/Stoltenberg--Turtsiya-e-geostrategicheski-vazhna-za-NATO/199581/7/0", "text": "Генералният секретар на НАТО Йенс Столтенберг заяви в интервю за френския всекидневник „Фигаро“, че Турция е много важна страна за алианса.    „Всички съюзници критикуваха операцията „Мирна пролет“, но никой не говори за мястото на Турция в НАТО. Турция разреши на съюзниците да използват базите й, участвайки в борбата срещу „Ислямска държава“. Турция е единствената страна на НАТО на границата със Сирия и Ирак. Прие 3,6 милиона бежанци. Турция е много важна за НАТО. За да разберете това, достатъчно е да погледнете картата и да разгледате геостратегическото положение на Турция“, отбеляза Столтенберг.    Коментирайки неотдавнашното изявление на френския президент Еманюел Макрон, че “НАТО е в мозъчна смърт”, той каза, че “НАТО е жизненоважно за проблемите на сигурността”.    „Това го доказа, защитавайки почти милиард души всеки ден и давайки с десетилетия най-голям принос за отбраната“, каза Столтенберг.", "date": "2019.11.22", "title": "Столтенберг: Турция е геостратегически важна за НАТО"}
{"url": "http://epicenter.bg/article/-quot-Klimatichno-bedstvie-quot--e-dumata-na-2019g--/199582/7/0", "text": "Дума на годината на Оксфордския речник е дума или израз, за който се смята, че отразява духа, настроението и тревогите на изминалата година, и който има траен потенциал като израз на културна значимост.    Без никаква изненада, за дума на 2019 г. бе определено словосъчетанието \"климатично бедствие\" (“climate emergency”), пише The Guardian.    Издателството на „гида\" към английския език Oxford University Press определя думата на годината според данни за онлайн търсенията на потребителите. Според данни на Оксфорд ползването на тези две думи се е повишило с 10 796% през последните 12 месеца, а думата \"бедствие\" вече най-често се асоциира с думата \"климат\".    Словосъчетанието означава ситуация, при която са необходими спешни действия за намаляване или спиране на изменението на климата и избягване на потенциално необратими екологични щети, произтичащи от това.    Голяма роля за това явление, разбира се, играят и медиите, които към средата на годината официално промениха лингвистичната си терминология и започнаха да ползват горното словосъчетание вместо по-меки и ненатрапчиви изрази от рода на \"глобално затопляне\", \"климатични промени\", \"климатична криза\" и т.н.    \"Климатично бедствие\" звучи много по-внушително и не можем да го отречем. Не можем да отречем и приноса на Грета Тунберг към популяризирането на термина.    За миналата 2018г. думата беше \"токсичен\". Oxford отчете ръст от 45% на търсенето на думата, като обърна внимание, че най- често тя се асоциира с \"химикал\" и \"мъжественост\". Терминът \"токсична мъжественост\" пък е свързан с отчуждаването и насилието, които стоят зад движението #MeToo.", "date": "2019.11.22", "title": "\"Климатично бедствие\" е думата на 2019г. "}
{"url": "http://epicenter.bg/article/Plakati--Tya-go-napusna-i-toy-ya-ubi--prizovavat-za-zashtita-na-zhenite-vav-Frantsiya/199583/7/0", "text": "Столицата Париж и други френски градове осъмнаха с плакати, призоваващи властите за повече действия в борбата срещу домашното насилие, предаде Асошиейтед прес, цитира Дарикнюз. , което означава по една убита жена на всеки три дни. Френският президент  \r\n \r\n \r\n \r\n Тази нощ недоволни от действията на властите активистки залепиха плакати на общински сгради, включително и върху сградата на Парижкия централен съд. На някои от плакатите пишеше:  . На някои сгради бяха залепени и плакати, върху които имаше имена на жени, станали жертва на домашното насилие.   Активисти твърдят, че властите често пъти не успяват да защитят жените, които стават жертва на домашно насилие. \r\n \r\n \r\n \r\n Очаква се френското правителство да обяви в понеделник мерки в борбата срещу домашното насилие, сред които конфискуване на огнестрелните оръжия на хора, заподозрени, че извършват такова насилие, и обучаване на полицаи да се справят по-добре с този род престъпления. Утре активисти са насрочили голяма демонстрация в Париж.", "date": "2019.11.22", "title": "Плакати „Тя го напусна и той я уби“ призовават за защита на жените във Франция"}
{"url": "http://epicenter.bg/article/Tramp-zayavi--che-na-sledvashtite-izbori-shte-se-kandidatira-otnovo-s-Maykal-Pens/199585/7/0", "text": "Президентът на САЩ Доналд Тръмп ще се яви на президентските избори през 2020 г., заедно с Майкъл Пенс като кандидат за вицепрезидент, заяви самият той в интервю за телевизионната програма Fox & Friends, цитиран от TACC. \"Той е човек, близък до мен. Той е мой приятел\", каза Тръмп, отбелязвайки, че Майкъл Пенс \"върши фантастична работа\". Националният конгрес на републиканската партия, на който Тръмп и Пенс трябва да бъдат одобрени като кандидати за президент и вицепрезидент, ще се проведе от 24 до 27 август 2020 г. в Шарлът (Северна Каролина). Изборите за президент на САЩ ще се проведат на 3 ноември 2020 г.   Източник: Фокус", "date": "2019.11.22", "title": "Официално! Тръмп заяви, че на следващите избори ще се кандидатира отново с Майкъл Пенс"}
{"url": "http://epicenter.bg/article/Startup-World-Cup-2020-e-v-Sofiya-na-Global-Tech-Summit/199520/4/0", "text": "Startup World Cup, глобалното състезание за стартъпи с голяма награда 1 млн. долара инвестиция, се завръща в България съвместно с Global Tech Summit - водещото технологично събитие в Източна Европа - за още едно вълнуващо състезание - търсейки следващия световен шампион сред най-добрите стартъпи от цял свят. Освен намирането на страхотни стартъпи, мисията на Startup World Cup е да подпомага развитието и растежа на иновационните екосистеми в региони по цялата планета и да ги свързва с глобална иновационна мрежа. Гранд финалът на Startup World Cup включва изявени фигури от високотехнологичната общност, като Стив Возняк (съосновател на Apple), Рийд Хофман (главен изпълнителен директор на LinkedIn), Марсело Клеър (COO на SoftBank Group) и много други. На Startup World Cup е имало ветерани инвеститори от ранга на Kleiner Perkins, Y Combinator, NEA, Techstars, Intel Capital, M12, 500 Startups, GE Ventures, DFJ, IBM Ventures, Social Capital, Index Ventures и Plug and Play Ventures, както и инвеститори от по целия свят, съдейки за глобалните и регионалните финали. Стартъпите от България и региона, които се интересуват от глобалната екосистема, менторство от световни инвеститори и значителни наградни суми се насърчават да кандидатстват в регионалното състезание в София, част от веригата Startup World Cup.    Сред журито в българското издание са Момчил Еленков (Viber), Весела Калъчева (изпълнителен директор на БАИТ), Синиша Джукич (COO на Bosch Software Innovations), Светлин Наков (СофтУни) и други експерти от технологичния сектор, медиите, предприемачи и водещи мениджъри.  Финалът в България ще се проведе на 10 декември в рамките на технологичния форум Global Tech Summit в НДК. Кандидатите могат да подават своите предложения до 6 декември 2019 г. включително, като ползват директно формата на Startup World Cup София, така и по имейл на  Всички победители в регионалните състезания ще участват в Големия финал в Сан Франциско на 22 май 2020 г. Преди Големия финал в Сан Франциско, победителите в регионалните състезания в Европа също ще вземат участие в континентален шампионат с шанс да спечелят инвестиционна награда от 500 000 щатски долара от местни спонсори. Хиляди стартиращи фирми от цял ​​свят се кандидатираха на състезанието през 2019 година. Победители от 36 регионални събития на шест континента хвърлиха стартъпите си на Grand Finale в Сан Франциско през май 2019 г. Виетнамският стартъп Abivin победи всички конкуренти и взе вкъщи инвестиционната награда от $1,000,000. Abivin използва изкуствен интелект, за да управлява своята платформа за оптимизация на логистиката. Канадският стартъп Klue, който предоставя конкурентен разузнавателен софтуер за корпоративни търговски екипи, беше на второ място. Базираната в САЩ Sonavi Labs, която разработва интелигентни стетоскопи, е на трето място. Преди финала в Сан Франциско победителите в регионалните състезания в Европа участваха в континентален шампионат,Startup World Cup Summit в Прага. Победителят в това състезание, Mimbly от Швеция, спечели инвестиционна награда от 500 000 долара от местните спонсори, Up21 и Air Ventures. Mimbly е разработил решение за чисти технологии за отпадъчни води от перални, спестяване на пари, вода и намаляване на микропластичното замърсяване.    Местният спонсор на Startup World Cup е Innovation Center, чиято цел е да подпомага стартъпиот региона да се развиват в Съединените щати.  В световен мащаб Startup World Cup се подкрепя от голяма група международни компании включително Microsoft, SEGA Sammy, EY, Deloitte, Orrick, Wiley Rein и други. Спонсорите споделят мисията, за да намерят най-обещаващите стартъпи и да ги свържат с регионални и глобални мислещи лидери, корпоративни партньори и инвеститори.   Startup World Cup е едно от най-големите стартъп състезания в цял свят с над 36 регионални локации. Организатор на събитията е водещият технологичен инвеститор Pegasus Tech Ventures. Целта на фонда е изграждане на широка глобална мрежа от корпоративни партньори, рискови инвеститори и стартиращи компании.", "date": "2019.11.22", "title": "Startup World Cup 2020 е в София на Global Tech Summit"}
{"url": "http://epicenter.bg/article/Parvi-sluchay-na-AChS-v-oblast-Kyustendil-i-poreden-v-Blagoevgradsko/199532/4/0", "text": "Първи случай на заболяването африканска чума по свинете е регистриран в област Кюстендил и пореден в област Благоевград. Това съобщи за Радио „Фокус“ - Пирин инж. Дамян Дамянов, директор на Югозападно държавно предприятие. По думите му положителни проби са дали диви прасета.    „Единият случай е в село Страдалово, Държано горско стопанство – Невестино. Вторият случай е от село Железница, Държавно горско стопанство – Симитли. Резултатите от положителните проби са излезли вчера. Днес по съответния ред чакаме заповед на Българската агенция по безопасност на храните. Ще обособим 3 км зони, в които всички дейности ще бъдат забранени“, каза още инж. Дамянов. Той допълни, че за момента не е ясно дали във въпросните населени места има домашни свине, които ще трябва да бъдат умъртвени.    „Но във всички случаи, според мен ще трябва да се вземат някакви мерки. В конкретните случаи говорим за заболели диви прасета и не знам дали ще засегнат някакъв район. По отношение на област Благоевград и община Симитли, то мисля, че в голямата си част домашните прасета са умъртвени доброволно. За област Кюстендил нямам конкретна информация“, подчерта инж. Дамянов.", "date": "2019.11.22", "title": "Първи случай на АЧС е регистриран в област Кюстендил и пореден в Благоевградско"}
{"url": "http://epicenter.bg/article/Karanikolov--Remontirame-pet-ot-opasnite-yazoviri-v-stranata-/199534/4/0", "text": "По пет от язовирите, които се нуждаят от ремонт, са започнати строителни дейности, на пет са разкрити строителни площадки. До края на година още пет до десет обекта се очаква да бъдат започнати, каза по време на парламентарния контрол министърът на икономиката Емил Караниколов, предаде Novini.bg.    Първият язовир е в област Бургас и стойността на строителните дейности е около 1,9 млн. лева, за втория започнат язовир, който е в Хисаря - 2,6 млн. лева, в Асеновград - 1,8 млн. лева, в Брезник - 1,8 млн. лева. Стойностите са без ДДС.    Министърът напомни, че през юни 2018 г. правителството одобри списък от 418 язовира, които се нуждаят от спешен ремонт, и определи Държавната консолидационна компания /ДКК/ като търговско дружество със сто процента държавно участие в капитала, което да възлага ремонта и реконструкция на тези водни съоръжения, а осигуряването на средства за тази дейност беше извършено от държавата под формата на непарична вноска в размер на 500 млн. лева от капитала на компанията. Към момента от тези 418 язовира за 182 вече са подготвени анализи.    Държавното предприятие \"Управление и стопанисване на язовири\" продължава да се занимава с прехвърлянето на собствеността на язовирите, за да може да ги управлява, отбеляза министърът.   За ресурсно осигуряване на дейността на Държавното предприятие с постановление на МС от 15 август 2019 г. от държавния бюджет беше извършен трансфер в размер на 12,140 млн. лева. Министърът изтъкна, че анализите на язовирите струват пари. За 182 язовира да създадеш документи - паспортизация, документи за собственост, технически документи, проекти - струва пари, изтъкна той и отново подчерта, че тези 500 млн. лева са били дадени целево само за ремонти.    Министърът увери депутатите, че по тези 182 съоръжения догодина активно ще се работи.", "date": "2019.11.22", "title": "Караниколов: Ремонтираме пет от опасните язовири в страната "}
{"url": "http://epicenter.bg/article/Karanikolov--Trima-investitori-mislyat-za-vlozheniya-v-Letishte-Stara-Zagora/199551/4/0", "text": "Предвид предимствата на локацията Стара Загора, се отчита сериозен интерес от страна на заинтересовани потенциални инвеститори, каза по време на парламентарния контрол министърът на икономиката Емил Караниколов и изрази надежда в скоро време да има конкретен проект, който да се развива на Летище Стара Загора, съобщава БТА.    Терените на летището, благодарение на Министерството на отбраната, са разширени и към момента има трима инвеститори, които разглеждат възможността на инвестиция на територията на Летище Стара Загора, каза министърът.    Той изтъкна, че преди да бъде взето решение, то ще бъде обсъдено с хората в града и заяви, че основният приоритет на министерството остава този обект да бъде логистичен хъб за стоки между Европа, Азия и Африка. За тази локация трябва да намерим стратегически инвеститор, допълни той.    Не е никакъв проблем да възстановим летището, да се извадят пари и да се направи летището, би било проблем да направим един паметник, хубаво е да намерим оператор, заяви още министър Караниколов.    По време на парламентарния контрол днес той коментира още, че инвеститорите вече искат изградени индустриални зони и да им се предоставят терени с необходимата инфраструктура. Минаха времената, когато водехме инвеститорите на едни хубави терени, \"зелени\", най-често земеделски земи, допълни той в отговор на депутатски въпрос за индустриалния парк в Силистра.    Караниколов съобщи, че в момента се подготвя Закон за индустриалните зони, където ще има допълнителни права и задължения за инвеститорите в такива зони.    Той предложи, по аналогия с направеното в Стара Загора, в Силистра общината да създаде свое дружество, в което да апортира терените за бъдещата индустриална зона, след това Националната компания \"Индустриални зони\" да влезе в общинското дружество през увеличение на капитала, като средствата от това да останат в дружеството и то да започне проектирането и изграждането на индустриална зона. Министърът информира, че на 14 инвеститора са били предложени съответни терени в избраната локация, но без последващ интерес.", "date": "2019.11.22", "title": "Караниколов: Трима инвеститори мислят за вложения в Летище Стара Загора"}
{"url": "http://epicenter.bg/article/Baseynova-direktsiya--quot-Dunavski-rayon-quot--vrachi-akt-na-firmata--pochistvala-koritoto-na-reka-Vit/199571/4/0", "text": "Басейнова дирекция „Дунавски район“ връчи акт за установяване на административно нарушение на „Хидрострой“ АД за нарушаване на разпоредбите на Закона за водите.   Актът е за извършени дейности в река Вит, в района на „Боаза“, без да са преминати необходимите процедури съгласно Закона за водите.    Дружеството е изпълнител на дейности по почистване коритото на река Вит в района на „Боаза“, съгласно договор с Областна администрация Ловеч.   В отговор на получено уведомление от Областен управител на Област Ловеч за започване на почистване на коритото на река Вит в този участък, Басейнова дирекция изиска копие от сключен договор за извършване на дейностите и документи, удостоверяващи извършването на дейностите по договора.   След представяне от Областен управител на Област Ловеч на изисканите документи в поставения срок, Басейнова дирекция предприе административно-наказателните действия.    Още с получаване на уведомлението от Областният управител на Ловеч, басейнова дирекция даде изрични указания да се спрат всякакви дейности по почистване на реката до приключване на необходимите процедури по реда на Закона за водите, съобщиха от пресцентъра на МОСВ.    Областният управител на Ловеч Ваня Събчева възлага изготвянето на план за възстановяване на речното корито на река Вит, в района на \"Боаза\" и новостоящия се участък от автомагистрала \"Хемус\".    Това съобщи за БТА Събчева по повод готвените за 23 ноември протести от природозащитници срещу разрушаването на коритото на река Вит. \"Веднага сме предприели действия. Такъв проект ми е поискан от Басейнова дирекция и от РИОСВ в едномесечен срок, но това е и мое задължение\", каза областният управител и поясни, че това ще бъде за сметка на областната администрация, а средства за самото възстановяване ще бъдат поискани от Междуведомствената комисия.    Тя припомни, че от 28 октомври има подписан договор за \"Хидрострой\" АД за почистване на речното корито на река Вит в района на автомагистрала \"Хемус\", съгласно утвърдена програма за планово почистване на речните участъци на област Ловеч за 2019 г. В договора е записано, че преди да започнат извършването на всякакви дейности, трябва да имат съгласувателен режим и от Басейнова дирекция, и от РИОСВ. Мястото на изпълнение по договора е в землището на село Гложене, община Тетевен, село Пещерна, Торос и Дерманци, община Луковит.    \"В програмата е записано, че трябва да се отнемат наносните материали от реката. Ако има дървесна растителност, трябва да се обърнат към лицензиран лесовъд. Ако има дървен материал, годен за ползване, трябва да се предостави безвъзмездно на разпореждане на кметовете на общините.   Аз съм уведомила Басейнова дирекция и РИОСВ за започването на това почистване и те веднага са ми написали, че по този договор не могат да се изпълняват тези дейности и почистването е спряно\", обясни и Събчева и посочи, че веднага изпълнението на договора е било спряно. Стойността на договора е 1150 лева.", "date": "2019.11.22", "title": "Басейнова дирекция връчи акт на фирмата, изкопала коритото на река Вит"}
{"url": "http://epicenter.bg/article/Narediha-na-kontsesionera-nezabavno-da-spre-izzemvaneto-na-pyasak-ot-plazha-kray-Sozopol-/199572/4/0", "text": "Незабавно да спре изземването на пясък от Черно море. Това разпореди на концесионера на Централния плаж в Созопол Басейнова дирекция-Варна след проверка, която е установила унищожаване на брега, пише bTV.    Концесионерът излезе със становище по случая, разпространено до медиите, според което издигането на защитни пясъчни диги е единственият екосъобразен метод да се предпази плажната ивица от бурните морски вълни през зимните месеци. Тази практика била установена и се прилагала в цял свят.   Според тезата на концесионера, са спазени всички нормативни изисквания и предварителни уведомления за действията, предприети на плажа, а освен това през пролетния сезон натрупаният пясък под формата на диги щял да бъде изравнен.    Местните жители излязоха на протест и поискаха дигата, натрупана от багера на концесионера да бъде премахната. Дейността на багера е временно преустановена. Концесионерът ще бъде глобен за разрушаване на част от бреговата ивица.", "date": "2019.11.22", "title": "Наредиха на концесионера незабавно да спре изземването на пясък от плажа край Созопол "}
{"url": "http://epicenter.bg/article/Karanikolov--Balgariya-e-podobrila-pozitsiyata-si-po--quot-svoboda-na-ikonomikata-quot--s-11-mesta/199575/4/0", "text": "Само за тази календарна година България с 11 места е подобрила позицията си по \"свобода на икономиката\" и с 11 позиции - мястото си по \"дигитализация на българската икономика\". Този ефект от европейските средства по линия на оперативната програма \"Иновации и конкурентоспособност\" /ОПИК/ отчете по време на парламентарния контрол министърът на икономиката Емил Караниколов, предава БТА.   Той изтъкна, че ОПИК е една от програмите, които се изпълняват добре и отбеляза, че са важни не само темповете на усвояването на средства, но и ефектите от това.   Караниколов съобщи, че по програмата са обявени 13 процедури за предоставяне на безвъзмездни финансови помощи чрез конкурентен подбор, 15 процедури за директно предоставяне на такива помощи, седем бюджетни линии. Обявените процедури и финансовите споразумения с фонд мениджъра на финансови инструменти в България са на обща стойност 2,375 млрд. лева или 91,91 процента от бюджета на оперативната програма. Сключени са общо 2453 договора, включително финансово споразумение с фонда и 74 договора по инициативата \"Водено от общностите местно развитие 2\" /ВОМР 2/ с общ размер на предоставената помощ над 2 млрд. лева. В изпълнение са 819 договори за безвъзмездна финансова помощ, включително три бюджетни линии по \"Техническа помощ\".   С приключена верификация по окончателни искания за плащания са 1569 договора. Извършените плащания са в размер на 1,015 млрд. лева или 44,39 процента от бюджета на програмата. Верифицираните средства по програмата са в размер на 1,013 млрд. лева, сертифицираните средства по ОПИК са в размер на 1,008 млрд. лева или 41,7 процента от бюджета й.   По изпълнението на подхода ВОМР по ОПИК са сключени 31 споразумения с местни инициативни групи с общ бюджет 57 млн. лева. Обявени са 52 процедури за подбор на проекти на обща стойност 49 млн. лева, което 86 на сто от общия финансов ресурс по сключените споразумения, каза министърът. Към момента отворени за кандидатстване са 23 процедури за подбор на проекти, подписани са 74 договора за общо 18 млн. лева, от които шест договора вече са изпълнени, каза министърът.   По отношение на изпълнението на финансовите инструменти по ОПИК министърът съобщи, че по три от приоритетните оси е предвидено финансиране за шест финансови инструмента с общ бюджет 235 млн. евро. Към момента са сключени три оперативни споразумения с финансови посредници за обща стойност 60 млн. евро, които са в етап на структуриране и набиране на инвестиционен капитал. Сега са оценени процедури по две обществени поръчки за избор на фонд мениджър за дялови инвестиции на обща стойност 60 млн. евро, каза министърът и допълни, че до края на програмния период предстои обявяването на процедури по ЗОП за избор на финансови посредници по предвидените дългови инструменти на обща стойност 85 млн. евро.   До края на периода предстои обявяването на процедури по програмата за: стимулиране на внедряването на иновации от съществуващи предприятия с бюджет 60 млн. евро, подобряване на бизнес средата и развитие на иновационната инфраструктура с бенефициент \"София тех парк\", Държавна агенция по метрология и технически надзор, Български институт по метрология, както и на процедури в изпълнение на подхода ВОМР.", "date": "2019.11.22", "title": "Караниколов: България е подобрила позицията си по \"свобода на икономиката\" с 11 места"}
{"url": "http://epicenter.bg/article/Kirilov--Na-kogo-da-se-izvinya---na-trimata-ot-VSS--na-koito-davah-dumata-petkratno-li-/199541/3/0", "text": " за пример давам случая със съдия Имова, на която трикратно на й дадох думата, защото според мен ролята на председателстващия един такъв дебат, е да запази дебата умерен, в рамките на неговата същност, а не да се търсят проекции на изказванията в дебата така, че да послужи за други цели.   Това каза пред журналисти министърът на правосъдието Данаил Кирилов на откриването на 4-дневното съвместно обучение по правата на човека в ЕС за магистрати от Гърция, Румъния и България, предаде репортер на Агенция „Фокус“ .       Министър Кирилов посочи, че се възприема като внимателен и чувствителен човек. „  смятам, че по никакъв начин не съм прекратил възможността им да изразят становище. Ако трябва да повдигаме персонално въпроси, аз също поставих въпроси към един от участниците в този дебат, който той три пъти подмина“, посочи той.    Става сума за председателят на ВКС Лозан Панов, съдия Атанаска Дишева и съдия Олга Керелска, които по време на заседанието гласуваха „против“ избирането на Иван Гешев за главен прокурор.   Данаил Кирилов добави, че смята, че е задължение на всички членове на ВСС, включително и негово, да се спазва възможно най-стриктно законът и смисълът на процедурата.   „Общи приказки, политически твърдения можем да си отправяме в телевизионните студиа, в свободна или друга обстановка: публична или дискусионна, но не и в този случай в този формат“, добави още той.   Процедурата, по която е одобрен въпросният дневен ред, пристигна във вида, в който се съдържа в поканата: свикване на вчерашното заседание на ВСС, пристигна в петък. В този ден нямаше декларация на определен брой магистрати и други декларации. Тези декларации се появиха в края на петъчния ден, когато вече бяха подписал предложения ми проект на дневен ред от ВСС.    По този начин министърът на правосъдието коментира писмото на над 160 съдии от цялата страна, които поискаха министърът на правосъдието Данаил Кирилов и избраният повторно за нов главен прокурор Иван Гешев да се извинят публично за свои думи и за поведението си по време на прегласуването на номинацията на 14 ноември.   Това не беше включено в дневния ред на заседанието на ВСС, като вследствие на това председателят на ВКС Лозан Панов изпрати писмо до Данаил Кирилов с въпрос защо това се е случило.    Министърът на правосъдието добави, че проектът му е бил изпратен от администрацията на ВСС, подписан и от главния секретар на ВСС и е основан на документите, заявленията и докладите, които са били получени към този момент.   „Законът гарантира възможност, ако някой иска да включи допълнително материал, да го стори това и при откриване на самото заседание. Защо Лозан Панов не го е направил това като предложение“, запита Кирилов.   По думите на министъра той не е виждал нито тази декларация, нито конкретно съдии, които да са подписали.", "date": "2019.11.22", "title": "Кирилов: На кого да се извиня - на тримата членове от ВСС, на които давах думата петкратно ли?"}
{"url": "http://epicenter.bg/article/Otroven-gaz-fosfin-e-bil-vdishan-ot-deteto--pochinalo-v-selo-Kardam/199543/3/0", "text": "  Готови са резултатите от три експертизи (съдебно-медицински), назначени по досъдебното производство, по случая с починалото дете в село Кардам, област Добрич.   Това съобщи на брифинг в Окръжната прокуратура в Добрич районният прокурор на Районна прокуратура – Генерал Тошево Йорданка Чанева, предаде Агенция„Фокус”.    . Теглото на двете е било приблизително 1,6 грама.      Таблетките с токсичното вещество са били поставени в дупки в стената, замазани след това с кал. Близостта до леглото на детето е причина за отравянето.  Предстои да се изясни как са попаднали в това домакинство. Според всички вещи лица децата, включително и починалото, са имали симптоми (гадене, повръщанем коремна болка, диария, замаяност и неправилен сърдечен ритъм) на отравяне с фосфин. Установената концентрация на веществото в изследваните биологични тъкани значително надвишава нивото на публикувани данни за смъртен случай при отравяне с фосфин, посочи прокурор Чанева. От 12 до 24 часа при подобни остри отравяния настъпва смърт.    Отпаднала е версията за склоняване към самоубийство. Към момента другите деца от семейството са настанени от социални работници в съседна къща с по-добри условия на живот. Предоставена е от съседи със съдействието на Община Генерал Тошево.   \"Ще бъдат назначени съдебно-медицински експертизи за вида и степента на увреждане, получени от другите две деца, изписани от Университетската болница във Варна. По закон срокът за провеждане на досъдебното производство е два месеца и то в случаи, когато то не представлява фактическа или правна сложност\", каза още прокурор Чанева.   Проведени са множество процесуални действия, посочени в НПК – разпити на свидетели, набавени са документи. „Това обаче не е достатъчно на този етап да се направи извод за виновността на определено лице за извършване на престъпление от общ характер. Предстои допълнителен анализ, получаване на допълнителни доказателства и едва тогава ще бъде информирана обществеността относно действието на Прокуратурата и окончателното решение по досъдебното производство“, каза още районният прокурор.", "date": "2019.11.22", "title": "Отровен газ фосфин е бил вдишан от детето, починало в село Кардам"}
{"url": "http://epicenter.bg/article/Magdalinchev--Reshenieto-dali-izborat-na-Geshev-da-se-prati-kam-Konstitutsionniya-sad-e-iztsyalo-na-prezide/199549/3/0", "text": "  Това каза представляващият ВСС Боян Магдалинчев пред журналисти по време на4-дневното съвместно обучение по правата на човека в ЕС за магистрати от Гърция, Румъния и България, предаде репортер на Агенция „Фокус“.   Така Боян Магдалинчев коментира невключването в дневния ред на писмо на над 160 съдии от цялата страна, които поискаха   Това не беше включено в дневния ред на заседанието на ВСС, като вследствие на това председателят на ВКС Лозан Панов изпрати писмо до Данаил Кирилов с въпрос защо това се е случило.    Боян Магдалинчев посочи, че Лозан Панов не е правил предложение обсъждането на писмото да бъде включено в дневния ред, а само е попитал дали то е получено, а в отговор на това му е било казано: „да“.    „Право да сезират Пленума имат двете колегии на ВСС, всеки член на ВСС, така че може и всеки член на ВСС да направи предложение за включване в дневния ред. Лозан Панов не е правил предложения. Дневният ред се одобрява от министъра на правосъдието, най-малко 4 дни преди заседанието. Тоест практиката при нас е в петъчния ден да му се предложи и дневният ред да бъде одобрен. Писмото е пристигнало в понеделник или вторник във ВСС, поради което няма как предварително да бъде включено в дневния ред“, обясни той.   Боян Магдалинчев посочи, че едва ли той би включил писмото в дневния ред на ВСС, а ще изчака Лозан Панов да направи предложение за това. \"Да говориш едно, а да вършиш друго, е нещо ненормално\".   В публичното пространство се развиха много тези, които се разиграваха за какво може и дали може да се включи в процедурата допълнително.   \"Още на заседанието на Пленума тогава казах, че според мен не може да се включи, защото това е една процедура, която все още не е приключила. Тоест в една процедура, която е в една фаза незавършена – тоест имаш решение на Пленума и го изпращаш на президента, изведнъж да включиш някой външен участник – това означава да се повтори цялата процедура отново: комисии, доклади, становища, да се даде възможност на обществеността да вземе отношения по кандидатурата и т.н., каза още представляващият ВСС Боян Магдалинчев. „Добре си спомням решението на Конституционния съд от 2002 година, тогава беше по инициатива на тогавашния главен прокурор. Мисля, че Конституционният съд се е произнесъл много добре по характера и на предложението на ВСС, и указа на държавния глава. Нещата там са ясни“, отбеляза той.    Магдалинчев не се нае на този етап да коментира хипотетичната ситуация, в която указът за назначаване на Сотир Цацаров за шеф на КПКОНПИ бъде подписан преди този на Иван Гешев за официализиране на позицията му като главен прокурор.    „Няма никакъв проблем. Трябва тогава по-рано да встъпи в длъжност новоизбраният главен прокурор. Но пък той не може да встъпи в длъжност преди държавният глава да подпише указа“, обясни той.", "date": "2019.11.22", "title": "Магдалинчев: Приказките на Лозан Панов за цинизъм във ВСС са несъстоятелни"}
{"url": "http://epicenter.bg/article/Kirilov--Nyama-praven-motiv-kandidaturata-na-Geshev-da-se-prati-kam-Konstitutsionniya-sad--ima-samo-poli/199554/3/0", "text": "\"Няма правен мотив изборът на Иван Гешев за главен прокурор да се прати към Конституционния съд, има само политическа претенция\".   Това заяви пред медиите министърът на правосъдието Данаил Кирилов.    \"Освен политическата публична претенция, откъм правна страна, няма проблем с тълкуването и прилагането на тази процедура. Макар опитите във ВСС да се посочи, че тази правна норма има правно битие повече от 20 години в българското ни право, в Закона за съдебната система. Не бих искал да влизам в дебат за пресилени, ескалационни твърдения, които целят да създадат привидност за правна несигурност, каквато всъщност няма\", обясни още Кирилов.    Министърът добави, че в тази правна обстановка не може да се постави обосновано въпросът. Според него няма причина да се очаква промяна на практиката на Конституционния съд.    Кирилов коментира и писмото на група съдии от Съюза на съдиите в България (ССБ), в която се иска извинение от него и избрания за следващ главен прокурор Иван Гешев.    \"На кого да се извиня? На тримата членове на ВСС, на които давах думата петкратно ли? За да повторят повече от 15 пъти едно и също твърдение? Или да се извиня на другите 20 члена на ВСС, на които отнемах думата? За пример давам случая със съдия Имова, на която трикратно не й дадох думата, защото според мен ролята на председателстващия един такъв дебат, е да запази дебата умерен, в рамките на неговата същност, а не да се търсят проекции на изказванията в дебата така, че да послужи за други цели\", реагира министърът. Кирилов добави, че се възприема като внимателен и чувствителен човек.    \"Извинявам се дори когато съм сигурен, че не съм причинил вреда или щета, но за този случай, тъй като въпросът е принципен и тъй като, ако прегледате дебата, аз твърдя, че повече от три четвърти от времето се изказваха само тези трима члена на ВСС, смятам, че по никакъв начин не съм прекратил възможността им да изразят становище. Ако трябва да повдигаме персонално въпроси, аз също поставих въпроси към един от участниците в този дебат, който той три пъти подмина\", посочи той, визирайки председателя на ВКС Лозан Панов, Атанаска Дишева и Олга Керелска, които гласуваха \"против\" избирането на Иван Гешев за главен прокурор.    Според правосъдния министър е задължение на всички членове на ВСС, включително и негово, да се спазва възможно най-стриктно законът и смисълът на процедурата.    \"Общи приказки, политически твърдения можем да си отправяме в телевизионните студиа, в свободна или друга обстановка: публична или дискусионна, но не и в този случай, в този формат\", добави още той.    Гешев беше избран на първо гласуване за главен прокурор на 24 октомври, последва отказ от президента да подпише указа и съответно второ, убедително прегласуване в полза на вече избрания за обвинител номер едно на 14 ноември - с 20 гласа \"за\" и 4 съдийски гласа \"против\" от членовете на ВСС.    На този етап все още се очаква решението на Румен Радев, който по Конституция трябва да подпише указа за назначението на Иван Гешев за главен прокурор, въпреки призивите от група протестиращи да сезира КС. Конституционните съдии вече са се произнасяли по темата по-рано. Самият Радев заяви, че ще подпише указа за назначаване на Иван Гешев за главен прокурор в обозрим срок, като направи уточнението, че не приема ултиматуми.  ", "date": "2019.11.22", "title": "Кирилов: Няма правен мотив  изборът на Гешев да се праща на КС"}
{"url": "http://epicenter.bg/article/Prokurorite-v-pismo-do-Radev--Nedopustimo-e-sadii-da-okazvat-natisk-za-izbor-na-glaven-prokuror-/199558/3/0", "text": "Асоциацията на прокурорите отговори също с отворено писмо на атаките на Съюза на съдиите и натиска, който те опитаха да упражнят върху президента по повод избора на новия главен прокурор Иван Гешев.    След като първо 64 съдии, а после, по техни твърдения, 150 срещу 2210 в цялата страна, поискаха Румен Радев да не подписва указа за Гешев и да сезира Конституционния съд, сега прокурорите също се обърнаха към президента също с писмо и с възмущение относно политизирането на избора на обвинител номер едно и недопустимата намеса на съдиите в този процес.    Асоциацията на прокурорите застана зад Иван Гешев и срещу уличния натиск    \"Считаме, че е недопустимо съдии да осъществяват натиск в процедурата за избор на главен прокурор и да се намесват в кадровата политика и самоуправлението на прокуратурата в цялост.    Заявяваме за пореден път принципната си позиция, че на свой ред представители на Прокуратурата на Република България не би следвало по какъвто и да е начин да се намесват в професионалния избор на съдиите при избор на административни ръководители на съдилищата, включително при избор на председател на Върховния касационен съд, респективно Върховния административен съд\", се посочва в писмото на прокурорите. От асоциацията на обвинителите припомнят, че не е имало по-прозрачна процедура по избора на главен прокурор, а по време на заседанието е било видно как всячески се правят опити да се протака и саботира изборът. Писмото на Асоциацията на прокурорите е адресирано, освен до държавния глава, и до ВСС, и до Инспектората на съдебния съвет.    Ето и цялото писмо на Асоциацията на прокурорите в България:    Изх. № 15/ 2019    ДО ВИСШИЯ СЪДЕБЕН СЪВЕТ    ДО ПРЕЗИДЕНТА НА РЕПУБЛИКА БЪЛГАРИЯ    ДО ИНСПЕКТОРАТА НА ВИСШИЯ СЪДЕБЕН СЪВЕТ    УВАЖАЕМИ ЧЛЕНОВЕ НА ВИСШИЯ СЪДЕБЕН СЪВЕТ,  УВАЖАЕМИ Г-Н РАДЕВ,  УВАЖАЕМА Г-ЖО ТОЧКОВА,     По повод изпратеното до Вас отворено писмо на съдии /основно представители на една от съсловните организации на съдиите в България/, Управителният съвет на Асоциацията на прокурорите в България намираме за необходимо да изразим позиция, както по направените от тях искания, така и за проведените на 24.10.2019 година и на 14.11.2019 година заседания на Пленума на Висшия съдебен съвет, за избор на главен прокурор на Република България.    Както е известно, заседанията се излъчваха пряко по Българска национална телевизия, Българска национална телевизия- канал 2 и на Интернет страницата на Висшия съдебен съвет, като по този начин изслушването на г-н Иван Стоименов Гешев– кандидат за поста главен прокурор на Република България, стана обществено достояние и беше проведено пред очите на всички български граждани. Безспорно процедурата беше публична и открита, без аналог, както за страната ни, така и за Европейския съюз. Широката общественост имаше възможност пряко и непосредствено да възприеме всички опити да бъдат саботирани заседанията, тяхната продължителност, обстановката, сигналите за поставени взривни устройства. Видими бяха усилията за създаване на процедурни проблеми без юридически аргументи, като обикновените български граждани изпитаха неудобството от блокирането на ключов столичен булевард в пиков час.    И двете заседания приключиха с явно гласуване, на което кандидатът за главен прокурор получи категоричната подкрепа на огромното мнозинство от 20 членове на Пленума на Висшия съдебен съвет. Против кандидата и в двете заседания гласуваха само по четирима членове на съвета - представители на Съдийската колегия. Показателен обаче е фактът, че кандидатурата на г-н Иван Гешев беше подкрепена, освен от членовете на Прокурорската колегия и от мнозинството на членовете на съвета от Съдийската колегия, в това число и от председателя на Върховния административен съд. Протоколите от заседанията са публични и всеки, който желае, може да се запознае със съдържанието им на електронната страница на Висшия съдебен съвет, като прецени изложените мнения и аргументи.    За съжаление, наред с чисто юридическите мотиви и професионални критерии в проведена процедура беше направен опит за безпрецедентен и недопустим политически натиск. Политическа партия прекрати предизборната си кампания и призова за протести срещу кандидатурата на г-н Гешев.    Като съсловна организация на прокурорите в България изразяваме уважението си към всеки един член на Висшия съдебен съвет и към всеки един български съдия, но категорично се противопоставяме на подхода да се използва всякакъв възможен начин, включително чрез манипулации и генериране на фалшиви новини за създаване на изкуствено напрежение между Съда и Прокуратурата на Република България. Считаме, че е недопустимо съдии да осъществяват натиск в процедурата за избор на главен прокурор и да се намесват в кадровата политика и самоуправлението на прокуратурата в цялост. Заявяваме за пореден път принципната си позиция, че на свой ред представители на Прокуратурата на Република България не би следвало по какъвто и да е начин да се намесват в професионалния избор на съдиите при избор на административни ръководители на съдилищата, включително при избор на председател на Върховния касационен съд, респективно Върховния административен съд.    За нас отвореното писмо на съдиите е продължение на линията за компрометиране на изборната процедура и на конкретно избрания кандидат.Подобно нагнетяване на напрежението оказва деструктивно влияние на цялата съдебна система. Поради това, считаме за свой професионален дълг да настояваме да бъдат зачетени ясната позиция и категоричното мнение на професионалната общност на работещите в системата прокурори, следователи и служители.    Отправяме призив за прекратяване на опитите за политизиране на избора за главен прокурор, тъй като подобен подход е деструктивен и уронва престижа на съдебната власт. Не следва да се допуска заради обслужване на определени политически и конюнктурни интереси да бъдат игнорирани чисто професионалните и юридически критерии за избор на главен прокурор.    Изразяваме подкрепа към всички членове на Прокурорската колегия при Висшия съдебен съвет и заявяваме, че същите при дискусиите за избор на главен прокурор отстояваха позициите на прокурорите, следователите и служителите в Прокуратурата на Република България.    Призоваваме всички прокурори, следователи и съдебни служители от системата на Прокуратурата на Република България да подкрепят нашата позиция чрез декларация, която да изпратят в електронен вариант на email apb@prb.bgи на хартиен носител до Висшия съдебен съвет, Президента на Република България и Инспектората на Висшия съдебен съвет.     С УВАЖЕНИЕ,    УПРАВИТЕЛЕН СЪВЕТ НА АСОЦИАЦИЯТА НА ПРОКУРОРИТЕ В БЪЛГАРИЯ", "date": "2019.11.22", "title": "Прокурорите в писмо до Радев: Недопустимо е съдии да оказват натиск за избор на главен прокурор "}
{"url": "http://epicenter.bg/article/Nay-slavnite-bitki-v-balgarskata-istoriya-veche-na-filmi-v-uchebnitsite-na--Prosveta-/199564/2/0", "text": "Над 300 000 ученици в цялата страна вече не само ще четат, но и ще гледат родната история. Благодарение на филмите, създадени от сдружение „Българска история“, най-славните български битки, достижения и личности „оживяват“ в електронните учебници на издателска група „Просвета“.    Най-новите десет филма, които ще влязат в учебниците, бяха представени на 21 ноември в Археологическия музей в София. Там се състоя премиерата на поредицата „Средновековна слава“, дело на сдружение „Българска история“ и ЗАД „Армеец“. С кратък, но увлекателен разказ и модерна 3D анимация видеата от тази поредица представят по неповторим начин паметни събития от героичното минало – битките при Онгъла, при Върбишкия проход, Ахелой, Клокотница, включват още историята на Българското възраждане, Третата българска държава, национални символи като Мадарския конник, Панагюрското златно съкровище и още много други.    „Мисля, че именно този подход, който е много по-разчупен, много по-модерен, много по-достъпен, ще привлече допълнително внимание, ще доведе децата, особено от по-малките класове, до възторг, а по-големите – до замисляне върху сериозните теми от нашето минало“ – казва проф. Пламен Павлов, консултант по проекта „Средновековна слава“.  Общо филмите, заснети от сдружението, с подкрепата на ЗАД „Армеец“ и VIVACOM, са над 100 и покриват съдбовни моменти от цялата хилядолетна история на нашата държава – от нейното основаване и възход до трагичния цар Самуил, от бунта на гордите Асеневци до османското нашествие, от героичната отбрана на Шипка и Балканските войни до самоотвержената защита на родното небе през Втората световна война.    Инициативата на сдружение „Българска история“, VIVACOM, ЗАД „Армеец“ и „Просвета“ цели да насърчи изучаването и познаването на родното минало. Включването на филмите в учебниците е най-сигурният и бързият начин те да стигнат до възможно най-много ученици, изпълнявайки своята мисия – да събудят отрано интереса и любовта на децата към българската история.    Платформата за електронни учебници на „Просвета“ непрекъснато се обновява с различни ресурси – интерактивни задачи, образователни игри, видео, анимации, аудиозаписи и др. Освен по история филмите ще бъдат включени и в други учебни предмети както в класовете на по-малките, така и на по-големите ученици.", "date": "2019.11.22", "title": "Най-славните битки в българската история вече на филми в учебниците на „Просвета“"}
{"url": "http://epicenter.bg/article/Nachalnitsite-na-otbranata-na-stranite-ot-ES-obsadiha-voennite-operatsii-na-ES/199565/2/0", "text": "Военните операции и мисии на ЕС, сътрудничеството с НАТО и развитието на военните способности на съюза бяха сред основните теми на есенната сесия на Военния комитет на ЕС. В заседанията, които се проведоха на 20 и 21 ноември в Брюксел, участва началникът на отбраната генерал Андрей Боцев.   Участниците във форума подчертаха необходимостта от продължаване на усилията по осигуряване на нужните ресурси за постигането на целите на операциите и мисиите по линия на Общата политика за сигурност и отбрана на ЕС. Поставен беше акцент върху засилването на сътрудничеството и взаимната помощ с международните организации и партньори като ООН, НАТО и Африканския съюз, с цел синхронизиране на действията на терен.   Началниците на отбраната потвърдиха своята ангажираност към процесите по планиране и развитие на военните способности на ЕС за постигане нивото на амбиция на съюза. Те приветстваха съвместните усилия на Алианса и ЕС по изграждане на капацитет и устойчивост на партньорите от Западните Балкани, което да доведе до постигането на стабилност в региона. Участниците се обединиха, че трябва да продължи работата по дигитализацията и внедряването на изкуствен интелект в отбраната.", "date": "2019.11.22", "title": "Началниците на отбраната на страните от ЕС обсъдиха военните операции на ЕС"}
{"url": "http://epicenter.bg/article/Galap--Poveche-ot-polovinata-balgari-smyatat--otminalite-izbori-za-chestni/199567/2/0", "text": "Галъп: Изборите – по-скоро честни, но в София има повече колебание. По-малки населени места – по-зависим вот. Повечето хора у нас възприемат отминалите избори като по-скоро честни. В София обаче колебанието е много по-видимо. В по-големите населени места вотът е бил по-скоро свободен и политически, докато в по-малките – може би по-зависим. Според отговорите на респондентите средната цена на глас е била 67 лв.    Това показват резултатите от експресен телефонен сондаж, част от независимата програма на „Галъп интернешънъл“, проведен между 14 и 19 ноеври. Сондажът дава възможност за първи хипотези относно масовите възприятие по станалата актуална напоследък тема с честността на изборния процес.    Естествено, винаги при такъв тип проучвания се наблюдава склонността към партиен тип отговори. Привържениците на спечелилата партия са склонни в по-голяма степен да казват, че изборите са били честни.    За мнозинството от запитаните изборите в тяхната община са били по-скоро честни. На въпроса „Според Вас, във Вашата община честни ли бяха проведените наскоро местни избори?“ за общо 55% от запитаните изборите са били честни – 43% казват твърдо „да“, а 12% – „по-скоро да“. За 38% от участвалите в проучването изборите не са били или по-скоро не са били честни (11% „по-скоро не“ и 27% – „не“). Останалите 7% не могат да преценят.    В София общо 52% от запитаните смятат, че изборите са били честни или по-скоро честни – срещу 32%, които смятат, че изборите в София са били по-скоро нечестни или съвсем нечестни. В останалите областни центрове делът на убедените в честността на изборите е 56%, a делът на тези, които смятат, че изборите в тяхната община не са били честни е 37%.    Така и в София, и в останалите областни центрове делът на по-скоро вярващите в честността на изборите надвишава този на скептиците с около 20 процентни пункта.    Прави впечатление обаче, че в София 16% от респондентите не могат да преценят дали изборите са се провели честно или не. За всички останали населени места, освен Столицата, делът на тези, които не знаят как да отговорят, е между 3% и 5%, т.е. 3-4 пъти по-малък.    Изглежда, че жителите на столицата са по-разколебани по отношение на честността на изборите, отколкото жителите останалите населени места в страната.     Жителите на необластните градове и на селата пък в по-голяма степен изразяват своето убеждение в честността на изборите. В по-малките градове делът на положителните отговори по отношение на честността е 58%, а в селата – 55%. В по-малките градове 38% от запитаните смятат, че изборите в тяхната община не са били честни, а в селата този дял е 42%.    31% от респондентите в проучването заявяват, че лично знаят за случай за продаване на гласове. Подобни данни са обикновено косвен индикатор за размера на продаването на гласове. Това, условно, се равнява на над 1.7 милиона души.    67% не знаят за такъв случай, 2% отказват да отговорят. В Столицата свидетелите на продажба на гласове по време на местните избори са 26% – сравнително по-малко от тези в останалите областни градове, където този дял е 33%. Изглежда, че в по-малките населени места продажбата на гласове е по-разпространена.    По традиция, най-открито за темата с продажбата на гласове отговарят най-младите респонденти. При тях и делът на положителните отговори е най-висок. Тревога, но не и изненада буди и фактът, че респондентите с основно и по-ниско образование споделят забележимо по-често от останалите участници в проучването, че са лично запознати с подобни случаи. Много близки са и резултатите при респондентите от ромски произход.    Според резултатите от проучването, един глас е струвал средно 67 лв. Най-често споменаваната сума пък е около 50 лв. цена глас.    31% от анкетираните казват също, че са чували за конкретен случай за гласуване за определена партия по принуда. 67% отричат, а 2% отказват да отговорят. И в този случай изглежда, че гласуването по-принуда в столицата (28%) е в по-малък мащаб, отколкото в останалите областни центрове (32%). В най-голяма степен от подобни практики изглежда са застрашени жителите на селата, които и в най-голяма степен споделят, че знаят за случаи на хора, гласували по определен начин под заплаха (34%). И според този индикатор се оказва, че най-високата степен на зивисими вотове е в по-малките населени места.   ", "date": "2019.11.22", "title": "Галъп: Повече от половината българи смятат, отминалите избори за честни"}
{"url": "http://epicenter.bg/article/Delegatsiya-ot-Momchilgrad-prisastva-na-premierata-na-filma-za-Naim/199568/2/0", "text": "Делегация от Момчилград, водена от кмета на общината Илкнур Кязим, присъства на премиерата на филма \"Джобния Херкулес: Наим Сюлейманоглу\" в Истанбул.   Преди това момчилградчани почетоха паметта на световноизвестния си съгражданин на гроба му. Венци и цветя поднесоха Илкнур Кязим, председателят на общинския съвет в Момчилград Ерсин Метин, членът на ЦОП на ДПС Ердинч Хайрула, депутатът Ерол Мехмед, общинският лидер на ДПС Акиф Акиф. Тук бяха и председателят на Сдружението на момчилградчани в Бурса Хасан Йозтюрк и други представители на организацията. \"Премиерата беше изключително вълнуваща. Във филма има силни моменти, които накараха голяма част от публиката да плаче\", разказа Илкнур Кязим. Тя допълни, че момчилградчани са били посрещнати изключително топло от актьорите и снимачния екип на филма. \"Получихме много благодарности за съдействието при заснемането на епизодите в Момчилград и района. Специални благодарности за общините Момчилград и Кърджали има и във финалните надписи на филма\", каза още Илкнур Кязим.", "date": "2019.11.22", "title": "Делегация от Момчилград присъства на премиерата на филма за Наим Сюлейманоглу"}
{"url": "http://epicenter.bg/article/Andrey-Novakov-e-noviyat-oblasten-lider-na-GERB-Blagoevgrad-/199570/2/0", "text": "На свое редовно заседание днес Изпълнителната комисия на ПП ГЕРБ избра евродепутата Андрей Новаков за областен координатор на ГЕРБ-Благоевград.   Новаков е дългогодишен член на структурата на партията в Благоевград, както и бивш областен координатор на МГЕРБ. В момента той е втори мандат евродепутат от ГЕРБ/ЕНП.    Изпълнителната комисия на ГЕРБ също така определи Росица Димитрова за ръководител на общинската структура на партията в Благоевград. Областен административен секретар на ГЕРБ-Благоевград ще бъде депутатът Даниела Савеклиева.    В края на следващата седмица новото ръководство ще бъде официално представено пред актива на партията в Благоевград на областно събрание. На събитието ще присъстват представители на всички общински структури на партията в Благоевградска област, както и членове на Изпълнителната комисия на ГЕРБ.    За Сандански Изпълнителната комисия утвърди Стоян Стоев като общински ръководител на структурата.   Както обеща и в изборната нощ след местните избори премиерът и лидер на ГЕРБ Бойко Борисов, на базата на резултатите управляващата партия започна с промените на структурите си по места.  Очаквано сред първите организации с подменен състав са структурите в Благоевград, където ГЕРБ претърпя сериозни поражения както в областния град, така и из ключови общини.  На пръв поглед изглежда, че цялото ръководство на местните организации ще претърпи промяна, но внимателно вглеждане в решенията на Изпълнителната комисия показва, че сериозно влияние пак ще продължи да има досегашният областен координатор на партията - депутатът Даниела Савеклиева.", "date": "2019.11.22", "title": "Андрей Новаков е новият областен лидер на ГЕРБ-Благоевград "}
{"url": "http://epicenter.bg/article/Buren-vyatar-v-Iztochna-Balgariya--sinoptitsite-ochakvat-intenzivni-valezhi/199573/2/0", "text": "Бурен вятър в Източна България.  Силното вълнение затвори пристанищата във Варна и Бургас. А синоптиците предупреждават за интензивни дъждове.    За 12 области на Централна България е обявен жълт код за опасно време. Очакват се валежи до 50 литра на квадратен метър.  В планините валежите ще са по-значителни.", "date": "2019.11.22", "title": "Бурен вятър в Източна България, синоптиците очакват интензивни валежи"}
{"url": "http://epicenter.bg/article/Stanishev-kam-Tusk--Misiyata-na-ENP-i-PES-e-da-sahranyat-evropeyskiya-proekt/199576/2/0", "text": "В поздравително писмо до Доналд Туск по повод избирането му за президент на Европейската народна партия, Сергей Станишев посочва, че макар левите и десните да са на двата противоположни полюса на политическата арена в Европа, мисията на ЕНП и ПЕС е да съхранят европейския проект.   Лидерът на европейската левица смята, че крайнодесният национализъм и популизмът разрушават структурата на обществата като настройват народите едни срещу други и издигат огради помежду им.    Президентът на ПЕС приветства личния ангажимент на Туск да брани европейските ценности и да отстоява проевропейската идентичност на ЕНП.                   ", "date": "2019.11.22", "title": "Станишев към Туск: Мисията на ЕНП и ПЕС е да съхранят европейския проект"}
{"url": "http://epicenter.bg/article/Izvestniyat-akrobat-Encho-Keryazov-stana-zam-kmet-na-Yambol-/199579/2/0", "text": "Световноизвестният акробат Енчо Керязов е назначен за заместник кмет на община Ямбол. Днес новоизбраният кмет Валентин Ревански представи екипа си.    Само двама са засега заместниците в община Ямбол. Енчо Керязов ще отговаря за културата образованието и спорта, съобщи Novini.bg.   Имам не само здрави ръце, но и едно сърце, което страшно много обича града си, каза той.    Другият заместник кмет е 41-годишният Михаил Керемедчиев, чиито ресори са строителство, сигурност и опазване на обществения ред.    Насочихме на първо време към основните проблеми на града, които са улично осветление, чистота и инфраструктурата, посочи Керемедчиев.    Що се отнася до финансовото състояние на общината след 12-годишното управление на кмета Георги Славов, секретарят Кольо Колев заяви, че е отлично в сравнение с други общини.    Предстои назначаването и на трети зам.-кмет, съобщи Валентин Ревански.", "date": "2019.11.22", "title": "Известният акробат Енчо Керязов стана зам.-кмет на Ямбол "}
{"url": "http://epicenter.bg/article/GERB-kam-Ninova--S-koi-biznesmeni-sme-rabotili-za-ovladyavaneto-na-BSP---Video-/199580/2/0", "text": "Как бизнесмени, олигарси, знайни и незнайни, с помощта на Борисов, се опитват да овладеят БСП. Ако това е така, искаме незабавно Нинова да посочи кои са тези хора, кои са тези бизнесмени. За да е ясно дали това е факт или евтин пиар. Ние няма как да останем безучастни. Това заяви на пресконференция Александър Ненков от ГЕРБ.   „Традиционно в БСП бизнесмените са лоши. Едни лоши бизнесмени и олигарси се опитват, заедно с Борисов, всъщност преди три години, са се опитали да завладеят БСП. Настояваме като се каже А, да се каже до Я. Ако госпожа Нинова я е страх да ги назове поименно и такива има, да назове откъде са, на колко години са, какви са. За да разберем кои са те косвено. Ако няма такива бизнесмени, то тогава излиза, че има подготвен план някой да се изкара жертва, с цел да спечели гласовете на общото събрание на столетницата”, добави Делян Добрев, който разкри, че мимоходом се е приобщил към пресконференцията на колегата си.    Визирайки \"общо събрание\" Добрев даде да се разбере, че не е наясно кой избира лидера в БСП. От думите му стана ясно, че не знае и кога Нинова е отправила това обвинение към Борисов. Добрев говореше за \" преди  три години\", а всъщност информацията, че бизнесмени от БСП са подпомагани финансово от ГЕРБ, за да я свалат от поста й в БСП, Нинова изнесе на конгреса на БСП в средата на юни т.г. Тогава никой от бизнесмените в червените редици не стана да я опровергае, нито от ГЕРБ някой реагира. Днес, когато Нинова го съобщи от трибуната в парламента, от ГЕРБ решиха да се поинтересуват по въпроса. Но намериха най-некомпетентните говорители по тази тема.    ", "date": "2019.11.22", "title": "ГЕРБ: Нинова да каже с кои бизнесмени Борисов е искал да овладее БСП? (Видео)"}
{"url": "http://epicenter.bg/article/Angelkova-shte-razgovarya-s-obshtestvenostta-v-Sozopol-za-proverkata-na-Tsentralniya-plazh/199586/2/0", "text": "Министърът на туризма Николина Ангелкова ще разговаря на 23 ноември в 10.00 часа с обществеността в Созопол по повод разпоредената от нея проверка за изграждането на защитни диги на Централния плаж в Стария град. Това съобщиха от пресцентъра на Министерство на туризма. Преди това ще бъде извършена детайлна инспекция на дейностите по ивицата.    Министърът на туризма инициира спешната проверка на експерти от ведомството съвместно с другите компетентни органи, след като в публичното пространство се появи информация, че на плажа с техника се прави защитна дига, която да предпази плажната ивица. Проверката ще установи дали концесионерът на плажа изпълнява договорните си задължения и ще бъде извършена съвместно с други компетентни институции.", "date": "2019.11.22", "title": "Ангелкова ще разговаря с обществеността в Созопол за проверката на Централния плаж"}
