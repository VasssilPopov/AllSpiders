{"url": "http://epicenter.bg/article/Novata-sedmitsa-idva-s-valezhi-i-stud/169119/2/0", "text": "През следващото денонощие облачността ще е значителна. През нощта слаби валежи от дъжд ще има на места в Западна България, в планинските райони дъждът ще се примесва със сняг. През деня валежите ще обхванат цялата страната. В повечето места ще са слаби, по-значителни ще са в югоизточната половина от страната. Ще духа до умерен, на север от планините временно силен вятър от юг-югозапад.   Минималните температури ще са между 2 и 7 градуса. Максималните температури ще бъдат от 6-7 градуса в северозападните райони до 16-17 градуса на места в Северна и Източна България. В планините ще е предимно облачно с валежи от дъжд, над 1900-2000 метра – от сняг. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°. По Черноморието облачността ще е значителна с валежи от дъжд, по-значителни по южното крайбрежие. Ще духа умерен юг-югозападен вятър. Максималните температури ще са от 11 до 16 градуса. Температурата на морската вода е 10-12°. Вълнението на морето ще бъде 1-2 бала.   Във вторник валежите временно ще спрат, на места в страната ще има и разкъсвания на облачността. По-късно през деня и през нощта срещу сряда от запад отново ще завали - отначало дъжд, но с усилване на вятъра от североизток ще започне рязко и значително застудяване.   В Северна България още до сутринта в сряда дъждът ще премине в сняг и през деня там ще започне да се образува снежна покривка; ще има условия за виелици и навявания, особено в североизточните райони и по високопланинските проходи. С продължаващото нахлуване на студен въздух, по-късно през деня в сряда и на места в Южна България дъждът ще се примесва със сняг, а през нощта срещу четвъртък в много райони на Южна България вече ще вали сняг. В четвъртък валежите ще са слаби и от север ще спират. В петък само на отделни места, главно в планините и по Черноморието ще превалява слаб сняг, като по-късно през деня и облачността ще се разкъса. Ще бъде студено и ветровито с отрицателни дневни температури в много райони от страната.      ", "date": "2018.11.25", "title": "Новата седмица идва с валежи и студ"}
{"url": "http://epicenter.bg/article/Boyko-Borisov-shte-uchastva-v-spetsialnoto-zasedanie-na-Evropeyskiya-savet-za-Brekzit/169068/2/0", "text": "Министър-председателят Бойко Борисов ще участва в специалното заседание на Европейския съвет във формат по чл. 50 в Брюксел. Това съобщиха от правителствената информационна служба.   Държавните и правителствени ръководители ще обсъдят проекта за споразумение за оттегляне на Обединеното кралство от Европейския съюз и проекта за политическа декларация, очертаваща рамката на бъдещите отношения между ЕС от една страна и Великобритания и Северна Ирландия - от друга.    . Проектът на споразумението съответства на интересите на България, се казва в съобщение на правителствената пресслужба. По-рано през седмицата Министерският съвет одобри позиция в подкрепа на договореното споразумение.  Освен това са предвидени достатъчно гаранции, че Лондон ще продължи да участва в системата за европейска сигурност.   Преходният период дава достатъчно време за адаптиране към новите механизми между ЕС и Лондон, като гарантира спазването на правата на гражданите, финансовите ни интереси, както и избягването на празнини в отношенията с евентуален негативен ефект върху икономическите, транспортните, социалните връзки.    тъй като гарантира максимално възможна приемственост и последователност в редица важни за страната ни области. Той дава възможност за своевременно адаптиране към новия режим на отношения,   както и избягването на празнини в отношенията с евентуален негативен ефект върху икономическите, транспортните, социалните, културните, образователните и др. връзки.   Фактическото споразумение е от 585 страници, в които са заложени параметрите на излизането на Великобритания от ЕС.     Ако сделката бъде отхвърлена от някоя от тези инстанции, Великобритания може да избере да напусне ЕС през март догодина без споразумение, както и да реши да оттегли искането си за напускане, съобщава БНТ. В последния случай решението за прекратяване на процеса ще трябва отново да намери единодушна подкрепа в Европейския съвет.      Мей обещава, че ще направи всичко възможно документът да бъде подкрепен от британския парламент, въпреки че съпротивата срещу него е много голяма. Като основният мотив за това е, че не защитава достатъчно интересите на страната.   Великобритания и Испания постигнаха споразумение за Гибралтар, който се оказва последното препятствие преди очакваното официално подписването на документите.", "date": "2018.11.25", "title": "Борисов ще подкрепи днес Брекзит, българите запазват правата си във Великобритания"}
{"url": "http://epicenter.bg/article/Boni-Petrunova--Otkradnaha-kolata-na-Natsionalniya-istoricheski-muzey/169097/2/0", "text": "Служебната кола на Националния исторически музей е била открадната, съобщи в предаването по БНТ \"Денят започва с Георги Любенов\" директорът на музея Бони Петрунова.   Липсата ѝ е установена тази сутрин, каза още Петрунова. „Кой открадна колата на НИМ и защо? Нито е достатъчно стара, за да бъде експонат, нито е толкова нова, за да им бъде интересна. Просто нямам обяснение. Имаме две, но едната е, така... още по-старичка“, посочи тя.  ", "date": "2018.11.25", "title": "Бони Петрунова: Откраднаха колата на Националния исторически музей"}
{"url": "http://epicenter.bg/article/Protestat-se-razrastva--Zatvoriha-AM--quot-Hemus-quot--i-patya-za-Gartsiya/169094/2/0", "text": "Протестите срещу ниския стандарт на живота у нас се разрастнаха в цялата страна. Демонстранти затвориха по различно време АМ \"Хемус\" край Нови пазар и пътя за Гърция край Симитли. Затова там пристигна жандармерия. По-късно за кратко бе блокиран и път Е-79 и край Враца. В Бургас на шествие излязоха 50 автомобила. За кратко бе блокиран и Дунав мост край Русе.  Протестът в Русе бе организиран в социалните мрежи и обедини две теми – борбата за чист въздух и желанието за по-добър живот. Протест имаше и в Габрово. \"Какъв е смисълът да се свалят, да започнат да работят. Да си поемат отговорността\", каза протестираща в Габрово, цитирана от БНР. „Нашето искане продължава да бъде социално равенство в България, на първо място, цените да бъдат изравнени със заплащанията. При новата минимална работна заплата от 560 лв., която е планирана, няма абсолютно никакво равенство”, каза пред БТВ един от протестиращите в Благоевград. Други поискаха оставка на правителството и депутатите от 240 да станат 90. Протести има също в Разлог, Банско и Гоце Делчев. Десетки хора се включиха в пешеходно шествие в центъра на Варна. Те достигнаха до Аспаруховия мост, но пълната му блокада не беше позволена. Основното искане беше за повишаване на стандарта и по-добри условия на живот.   Трийсетина жители на Монтана протестираха в центъра на града с искания за по-добър живот и смяна на политическия строй. С охраната на протеста бяха ангажирани над сто служители на полицията и жандармерията, които освен на мястото, имаха постове и на всички възлови кръстовища и пътища. Протести имаше и в Лом, както и на пътя за прохода Петрохан край берковското село Бързия. Пътни блокади не бяха допуснати. Протестно автошествие се проведе в Стара Загора. В него се включиха над 100 коли и мотори. Засилено е полицейското присъствие, има и жандармерия. Затруднено бе движението по маршрута Хасково - Стара Загора и в двете посоки.   В Хасково пък се проведе мирен поход на граждани срещу промените в Закона за вероизповеданията. В него участваха представители на шест евангелски църкви в района. Те смятат, че законопроектът е противоконституционен и подронва устоите на демокрацията. Евангелските общности протестираха и в Добрич и в Силистра.   В късния следобед бе съобщено, че е е възстановено движението по АМ \"Хемус\" край Нови пазар и по пътя над автомагистралата Шумен-Варна. От пресцентъра на ОД на МВР уточняват, че близо час и половина е бил блокиран пътят към София и към Варна. Голяма част от пътуващите преди затворения участък са пренасочвани и са преминавали по алтернативен маршрут.   По-рано днес недоволни от високите цени на горивата, от ниския стандарт на живот и от политическата система в страната шуменци се събраха пред зала \"Арена Шумен\". С около 50 коли те се отправиха към п.в. Белокопитово на автомагистралата, който блокираха за кратко. Към тях се присъединиха и около десетина автомобила с протестиращи от Търговище и няколко от Разград, след което се насочиха по автомагистралата към Нови пазар, където направиха същинската блокада. През нея се пропускаха автомобили на специален режим, с малки деца, с бременни жени и пътуващи към болници.   В Благоевград пък преди да се отправят към главния път, водещ на юг, протестиращите направиха автошествие в града. Те се надлъгваха с полицията, блокирала изходите на града, но успяха да излязат и да стигнат до главен път Е-79. С шествие на над 60-70 автомобила протече четвъртият протест в Благоевград, темата му бе \"Социалното убийство на България”, предаде кореспондентът на БГНЕС в региона. В 12.20 шествието, което имаше разрешение само в чертите на града потегли, а всяко кръстовище, водещо към ГП Е-79 бе преградено от жандармерия и полиция. Колоната отиде до кръговото при АУБ, след което се върна и спря при старите гробища. Там в 12.50 организаторът Александър Стамболийски обяви, че протестът свършва, и поиска да се разотидат към домовете си. Началникът на Второ РПУ му каза, че трябва да се върнат обратно до ЮЗУ и от там да се разотидат. Последва разговор по телефона с директора на ОД МВР комисар Николай Хаджиев, който им разреши да се изтеглят поетапно. Така част от протестиращите се върнаха към града, след което поединично се отправиха към Е-79, където в 13.30 ч блокираха пътя с викове \"Оставка!\".    ", "date": "2018.11.25", "title": "Протестиращи затвориха за различно време АМ \"Хемус\", пътя Видин - Кулата, Дунав мост (ДОПЪЛНЕНО)"}
{"url": "http://epicenter.bg/article/Porozhanov--62--ot-stokite-v-pette-nay-golemi-targovski-verigi-u-nas-sa-na-balgarski-proizvoditeli/169100/2/0", "text": "62 % от стоките в петте най-големи търговски вериги у нас са на български производители, отчете министърът на земеделието Румен Порожанов. Предстои да се уточнят  помощите  за бранша за съхранение и преработка на плодове и зеленчуци, допълни още той.   \"От началото на следващата година ще отворим държавна помощ за 50% покриване на разходите по сертификация, които за по-малките производители понякога са проблем. До 60 000 лв. ще бъде помощта за покупка на малки мандри, така че да могат организации на производители и производители да създават свои продукти. В момента сме уточнили параметрите за малките кланици, за доилни апарати - да направим помощ, там, където наистина малките производители все още нямат тази възможност. Работим с асоциацията на плодове и зеленчуци да сертифицираме и помощи за съхранение и  преработка на определени центрове - хладилни, съхранение, малко преработвателни, когато се получи една по-голяма реколта - дали ще е на череши, или нещо друго -  изведнъж се появява проблем\", каза Порожанов, цитиран от БНР.   Кампанията “Аз подкрепям българските производители, подкрепи ги и ти” е много важна за реализирането на български стоки от производители, заяви министърът на земеделието, храните и горите на събитието “Осем години Лидл - устойчиво партньорство с българските производители” в хотел “Интерконтинентал, предаде репортер на Агенция \"Фокус\". Министърът пожела на всички производители да защитават и надграждат всички продукти, които създават, за да се гордеят с тях не само на българския, но и на чуждия пазар.     ", "date": "2018.11.25", "title": "Порожанов: 62% от стоките в петте най-големи търговски вериги у нас са на български производители"}
{"url": "http://epicenter.bg/article/prof--Anastas-Gerdzhikov/169102/2/0", "text": "Ректорът проф. Анастас Герджиков отбеляза по време на тържеството за патронния празник на Софийския университет \"Св. Климент Охридски\", че висшето учебно заведение се стреми да се отвори към обществото като една от най-важните образователни, научни и културни институции на България, съобщи БТА.   Софийският университет „Св. Климент Охридски\" чества 130 години. Празникът на Алма Матер уважи и вицепрезидентът Илияна Йотова.   \"Целта е не просто да запознаем обществеността с нашата работа, а да се опитаме да променим обществения климат, в който губим ценносттите си, заяви той. - Най-важното е, че не затваряме знанието между стените на университета, а като нашия патрон Свети Климент Охридски трябва да разпръснем духовността навсякъде, не само да образоваме, но и да възпитаваме духовност, културни традиции, морални ценности и човечност\", посочи ректорът. \"Много медии подкрепиха целта ни да използваме юбилея, за да обърнем внимание, че духовността е важна и пренебрегването й за сметка на материалното води до тежки последствия за развитието на индивида, на междучовешките отношения и оттам - на цялото общество\", коментира той и посочи, че бездуховният човек, колкото и да е осигурен материално, не е щастлив човек.   \"Опитът ни да осигурим място за изява на студентите и за предавания, свързани с образование, наука и култура, като развием университетската телевизия, започна с грешка\", призна Герджиков, като припомни клипа за студентски кастинг, качен във Фейсбук. По думите му клипът е предизвикал основателната критика от страна на обществеността и медиите, защото естетиката и посланието му не са съответствали на академичния стил, който обществото очаква от Софийския университет. \"Ние приемаме тази справедлива критика и се извиняваме за допуснатата грешка, но между медиите имаше и такива, които не съобразиха, че в този 30-секунден клип, който не е излъчван в ефир, а е предназначен за Фейсбук, критикуват естетика и послания, каквито те самите предлагат на зрителя всекидневно\", коментира проф. Герджиков. \"За нас тези завишени изисквания към СУ означават, че обществото си дава сметка, че университетът е над пошлостта, стремежа към самоцелна слава и несериозното третиране на важните теми\", посочи той.  ", "date": "2018.11.25", "title": "Проф. Анастас Герджиков се извини за рекламния клип на СУ: Беше грешка!"}
{"url": "http://epicenter.bg/article/Evgeniy-Daynov--Pravitelstvoto-nyama-potentsial-da-izkara-palen-mandat/169103/2/0", "text": "Правителството няма потенциал да изкара пълен мандат. Така политологът проф. Евгений Дайнов охарактеризира политическата обстановка след промените в кабинета и смяната на вицепремиера Валери Симеонов с Марияна Николова. Проф. Дайнов бе гост на предаването \"Неделя 150\" по програма \"Хоризонт\" на БНР.   Евгений Дайнов изтъкна в националния ефир, че протестите от последните месеци са политически, тъй като искат оставки или пренареждане на приоритетите на властта или на самата власт. Проф. Дайнов посочи, че хората протестират, защото „им е писнало“, а целите се различават. „Да се върнем там, където имаше политика, защото алтернативата е феодализъм и феодална репресия, която всички в момента търпят. Те срещу това протестират. Когато буржоазията казва „Не искам феодализъм“, обикновено следва нещо мащабно политическо“, припомни историята на Френската революция той. Валери Симеонов беше ценен за правителството, защото нямаше задръжки и казваше това, което те си говорят помежду си, това, което те мислят за нас, посочи Дайнов. „Валери Симеонов имаше доблестта да изговори онова, което управляващите си мислят за гражданите – че сме кресливи, че им се мотаем из краката\", добави той. Според него назначението на Марияна Николова на поста вицепремиер е показало „колко в България политиката не е политика“. „Политиката е началствуване и се търсят хора за началници. Дали е хванат, слязъл от гората ония с каскета или не – няма никакво значение. Това е символ на това, че политиката в България умира, което е лошо, защото там, където няма политика, има феодализъм“, заяви проф. Евгений Дайнов.    ", "date": "2018.11.25", "title": "Евгений Дайнов: Правителството няма потенциал да изкара пълен мандат"}
{"url": "http://epicenter.bg/article/Kaloyan-Pargov--Problemite-v--quot-Obelya-quot--sa-mnogo-i-protestat-na-grazhdanite-e-logichen/169105/2/0", "text": "Проблемите в столичния квартал \"Обеля\" са много и протестът на гражданите е съвсем логичен. Това коментира председателят на БСП - София и на групата на социалистите в СОС Калоян Паргов.   Той присъства на протеста на живеещите в \"Обеля\"-1, които се събраха в пространството между блокове 116 и 117 край вече направен изкоп за изграждане на нова жилищна сграда. Поводът за недоволството на гражданите е именно поредният случай на строеж в междублоковото пространство, който отстои на по-малко от 10 метра от вече съществуващите жилищни сгради. Калоян Паргов пое ангажимент да организира среща на представители на протестиращите от \"Обеля\" с главния архитект на София Здравко Здравков. На нея всички заедно да разгледат подробния устройствен план и да обсъдят възможностите за разрешаване на проблема с изграждането на нова сграда в пространството между блокове 116 и 117.   \"Хората са притеснени от бума на строежи в \"Обеля\". По документи всичко е законно, но противоречи на обществения интерес най-вече заради близките отстояния на новите сгради от съществуващите вече блокове. Освен това, новите строителства уплътняват терените и не остава място за детски площадки и градинки, коментира Калоян Паргов. - Наред с тези проблеми, гражданите засегнаха и един изключително важен въпрос, за който ние, общинските съветници от БСП, отдавна говорим. Става въпрос за това, че средствата от данъците, които събира Столична община от жителите на София, са насочвани главно в централните части и в големите инфраструктурни обекти. А в кварталите като \"Обеля\", в които живеят две трети от софиянци, не е инвестиран един лев от времето на социализма. Става въпрос за поддръжка на вътрешнокварталната инфраструктура. Също и за изграждане на паркинги. Защото паркирането е един от големите проблеми, който от центъра се пренесе в крайните квартали. Навсякъде около жилищните блокове пространствата са превърнати в паркинги, включително и зелените площи\".   Гражданите от \"Обеля\"-1 настояват за изграждане на още една детска градина в квартала. \"Напълно основателно искане, предвид факта, че броят на живеещите в София нараства с по 25-30 000 души годишно. Освен нови места в детските градини, този факт предполага още нови паркоместа, нови бройки в училище, нова натовареност на здравните заведения. Решението на всички тези проблеми лежи на плещите на Столична община. Което означава, че управляващите в Столична община са длъжни да планират по-добре и по-целесъобразно изразходването на средствата. И да ги насочват към районите на София, в които решаването на проблемите не търпи отлагане. Като в \"Обеля\" и останалите крайни квартали\". На протеста в \"Обеля\"-1 хората споделиха всичките си притеснения от неудобствата в квартала и инициираха подписка за 7 от най-належащите за разрешаване проблеми. Хората искат ограничаване на непрекъснатото застрояване на зелените площи, като по този начин се лишават децата им от места за отдих и игра, осигуряване на повече паркинг места за живеещите, тъй като предвид разрастващото се строителство всеки ден намалява възможността за свободно паркиране, изграждане на нови спортни и детски площадки, както и поне още една детска градина в \"Обеля\"-1, ремонт на вътрешнокварталните улици и подобряване на инфраструктурата, цялостен ремонт на ул. \"Обелски могили\", включващ изграждане на дъждоприемни шахти, тротоари и настилка, ограничаване на презастрояването на квартала и пълна проверка на започнатия строеж в пространството между блокове 116 и 117.    ", "date": "2018.11.25", "title": "Калоян Паргов: Проблемите в \"Обеля\" са много и протестът на гражданите е логичен (СНИМКИ)"}
{"url": "http://epicenter.bg/article/Tsvetan-Tsvetanov-shte-uchastva-vav-forum-na-ENP-v-Bryuksel/169108/2/0", "text": "Председателят на ПГ на ГЕРБ и зам.-председател на партията Цветан Цветанов заминава утре, 26 ноември 2018 г. (понеделник) на работно посещение в Брюксел. Това съобщиха от пресцентъра на ПП ГЕРБ. Там той ще участва в 28-ата среща на върха на председателите на ПГ от ЕНП в националните парламенти на ЕС и в ЕП. Форумът ще се проведе в два основни панела. Първият е посветен на въпросите по субсидиарността, а вторият на визията на ЕНП за бъдещето на Европа. В рамките на своята работна визита в Брюксел председателят на ПГ на ГЕРБ ще се срещне с председателя на Комисията по граждански свободи, правосъдие и вътрешни работи (ЛИБЕ) Клод Мораес и със зам.-председателя на ЕНП Дара Мърфи, който е и директор на кампанията на ЕНП за европейските избори през 2019 г.  ", "date": "2018.11.25", "title": "Цветан Цветанов ще участва във форум на ЕНП в Брюксел"}
{"url": "http://epicenter.bg/article/Ot-aresta-v-Sofiya--Ima-hora--koito-ne-se-hranyat-po-3-pati-na-den--no-Desislava-Ivancheva--da-/169080/3/0", "text": "Навън има хора, които не се хранят по 3 пъти на ден, но арестантите да, в това число и Десислава Иванчева и Биляна Петрова. На затворените се осигурява безплатен лекар, храна, санитарни материали и всичко нужно, което покрива човешките права. И да, едва ли условията в ареста са такива, каквито някой би си създал навън. Това заяви комисар Росен Милотинов, началник Областна служба \"Изпълнение на наказанията\" в София в предаването \"Събуди се\" по Нова телевизия. \"Никога не сме имали толкова оплаквания за условията в ареста. Как така Иванчева не се оплака от престоя си първите месеци, но след като я снимаха с белезници, тя реши да подава жалби. Няма съществени нарушения в техните права\", каза още по темата началникът на сектор \"Арести\" в служба \"Изпълняване на наказанията\" - област София Маргарита Дойчинова.   \"Проверките на арестантите се извършват от лица от същия пол с металодетектор, без те да бъдат унижавани. Никой не съблича чисто голи Иванчева и Петрова\", допълни Милотинов. \"Задържаните лица минават медицински преглед всяка седмица, а при неотложност незабавно се реагира\", коментира Дойчинова. \"Иванчева се страхува за жива си в ареста. Тя е в тежко депресивно състояние\", завърши темата адвокат Марин Марковски.    ", "date": "2018.11.25", "title": "От ареста в София: Има хора, които не се хранят по 3 пъти на ден, но Десислава Иванчева, да!"}
{"url": "http://epicenter.bg/article/Vaorazhen-grabezh-na-magazin-v-Sofiya/169117/3/0", "text": "Въоръжен и маскиран мъж е ограбил хранителен магазин в София, предаде БТВ. Случаят е от кв. „Сухата река”. Около 18.30 ч. маскираният е нападнал продавачката на магазина и е взел оборота.  Престъпникът се издирва. По информация БНР нападението е извършено от маскирани мъже. Те са били въоръжени най-вероятно с газов пистолет. Заплашили са работещите в магазина и са взели малка сума пари. По неофициална информация става дума за около 250 лева.  ", "date": "2018.11.25", "title": "Въоръжен грабеж на магазин в София (ДОПЪЛНЕНО)"}
{"url": "http://epicenter.bg/article/Kevork-Kevorkyan--Falshivi-novini---i-rozovi-novini-/169079/11/33", "text": "Минаха три месеца от Изтреблението край Своге.  Тогава, докато се оправдаваше някак, регионалният министър Нанков каза нещо зловещо: десетки мостове по републиканските пътища се нуждаели от спешен ремонт, трябвало да се намерят 200 милиона лева за това.  Месеци по-късно все едно, че нищо не е казано - и никой не знае какво се прави, ако изобщо нещо се прави.  Край, забравете. Изтървано е сякаш на пияна глава.  ББ беше много трогателен: когато накара министър Нанков да си даде оставката каза, че го е отгледал като свое дете.  Но не е лошо сега да пита детенцето – което е заместник министър, какво се случва с мостовете.  То е ясно, че ако стане някой сакатлък пак соцът ще е виновен, но все пак.  По същият начин никой не се сеща и за безстопанствените язовири или поне за ония, които се нуждаят от ремонт – докато не бъде удавено някое село.  За поуки от Аспарухово, Бисер или Хитрино да не говорим.  Тия жестоки драми сякаш ни се полагат - така свикнахме с тях.  Трябва да бъдат изтърпени някак от жертвите, а останалите да палят свещи, че Бедата ги е отминала.  Властта приеме тия беди като нещо неизбежно, примирила се е с тях. Животът на „Мравуняка“ долу сякаш не е от значение за нея.  Усеща се едно пренебрежение към обикновения живот, също и към обикновените хора – тях сякаш ги имат за нещо излишно.  Да сложим сега две капки ведрост: освен мостовете, забравиха и ненужните стадиони.  Спомняте си, че преди три години спешно трябваше да „усвоят“ 58 милиона лева евросредства – и в община Ружинци построили два стадиона на 15 километра един от друг. Хора няма – обаче строят стадиони.  В Алдомировци пък направили велосипедна алея, макар че в селото нямало и десет велосипеда.  А в Ново село гласяха спортен комплекс за близо 6 милиона лева.  Наскоро с половин уста Властта призна две неща:  новопостроените стадиони са рискови, защото се намират в обезлюдени райони;  ако до 3-4 години мостовете не бъдат ремонтирани, ще се наложи да бъдат затворени магистралите.  Това фалшиви новини ли са – или розови?  Иначе, текат лъжи отвсякъде и по всеки повод.  Ето я Захариева – спокойно дудне, че броят на завръщащите се у дома българи вече бил по-голям от този на бягащите от България.  Една бърза справка ни убеждава, че казаното си е чиста лъжа.  Но защо го правят - себе си ли убеждават, собствените си комплекси ли начесват?  Никой няма да ти повярва, обаче ти пльосни лъжата.  Вълната от самохвалства им размътва главите, до степен, че не могат да възприемат нищо, което е истински важно или тревожно.  Само съпоставете изреченото от вечно възторжената Захариева със зловещата констатация, че близо 60 процента от България ще бъде демографска пустош до 12 години.  12 – не 120 години!  И това не ги плаши. Но пък и не можеш да ги плашиш с неща, които са извън техния личен, добре вчесан микросвят.  Обаче имаме нов вицепремиер, който ще пребори демографската криза.  Само дето поиска две седмици, за да се ориентира в проблемите.  Досега въпросната дама беше началник на кабинета на бившия вицепремиер Симеонов – би трябвало да е наясно с всичко.  Интересно, с какво се е занимавала там, та й трябват две седмици?  Една дама /Антоанета Христова/ пък се предлага за „политически психолог“ - според нея, това е професия, която трябва да произвежда вятър по адрес на Падишаха.  Онзи ден се напъваше, за да убеди телевизионните зрители, че Румен Радев руши имиджа си, понеже се държи като опозиционен лидер.  Трябва да не си с целия си, за да мислиш, че тази жена може да ти свърши някаква работа - нищо, че й дадоха над 300 хиляди лева, за да направи нови листовки на КАТ.  Ако ще подхвърляте пари, по-добре намерете по-смислени хора, които да ви свършат работа.  Бой по Радев от психоложката, а пък новият вицепремиер - дето не знае какво се е случвало досега на работното й място - имала добра експертиза, щяла да справи с демографската криза - някак, някой ден.  Тия хора се изплюват върху сурата на покровителите си, но дори не се усещат.  Онзи ден вицепремиерът Томислав Дончев каза нещо странно: проблемът с фалшивите новини не бил, че някой ги измисля, а че някой ги чете.  Доста неразумно твърдение - понеже и Властта съчинява непрекъснато фалшиви новини.  Калпавите хора, които ни навират в очите, как ги защитават – освен с фалшиви новини?  И друго: защо публиката чете „фалшивите“ новини, а не ви чете вас или подлогите ви?  Проблемът не е толкова във фалшивите новини - а в розовите, които са втръснали на хората, заради очевидната си несъстоятелност.  А най-големият проблем е шизофренната представа на Властта за Българския Живот. И безразличието към „Мравуняка“.   ***  * На www.kevorkkevorkian.com може да намерите: Публикации, Книги, Списание, Галерия, Всяка Неделя, Нови свидетелства, Интимно от профила.   ***   УТОЧНЕНИЕ  Уважаеми приятели, ТОВА е моята страница – всички други страници, блогове и пр. във ФБ, които използват името ми или мои фотоси, нямат нищо общо с мен.   ***  ", "date": "2018.11.25", "title": "Кеворк Кеворкян: Фалшиви новини - и розови новини "}
{"url": "http://epicenter.bg/article/Pochina-kompozitorat-Ivan-Peev--golyamata-lyubov-na-Lili-Ivanova/169071/6/0", "text": "Композиторът и пианист Иван Пеев е починал днес на 81-годишна възраст. Скръбната вест съобщи журналистът Мартин Карбовски в профила си във фейсбук. Карбовски припомня, че Иван Пеев е част от творческия и житейския път, която го обяви за любовта на живота си. Той е вторият съпруг на голямата певица.    \"Почивай в мир, Ванко!\", написа тя на страницата си и публикува тяхна обща снимка.   Иван Пеев е част от творческия и житейския път на голямата Лили Иванова, която приживе го обяви за любовта на живота си. Иван Пеев е автор на редица песни и аранжименти в поп музиката между които - \"Единствена прошка\", \"Бялата птица\", \"Животът\".   Карбовски разказа още, \"за да знаят следващите\": \"Говорих си веднъж с Ванко Пеев за неща различни от музиката. Той ми каза тогава: \"....радвам се, че ще си отида преди вас... защото не искам да живея на тази територия сред другите племена, всяко от което ще има свои обичаи и свой телевизионен канал...\". В едно от последните си интервюта, след като навърши 81 години, Пеев коментира думите на Лили Иванова, че най-много е обичала него, така: \"Щом го е казала... С нея се чуваме от време на време, поддържаме приятелски отношения. Дали ми иска съвети? Тя вече знае предостатъчно, няма нужда от моите съвети. Лили е такъв професионалист, че няма нужда от никого.Тя е жертвала всичко в името на това да пее. И е запазила гласа си феноменално\". \"Всички мъже сравнявам с Ванко, той беше аристократ\", написа естрадната прима в биографичната си книга \"Истината\".   Иван Пеев е роден на 30 април 1937 г. в Горна Оряховица. Завършва Българската държавна консерватория в класа по цигулка на професор Владимир Аврамов, цигулар и пианист. Работи като главен специалист в редакция \"Забавна музика\" на \"Балкантон\" и като музикален редактор в редакция \"Продукция\" на направление \"Забавна музика\" на БНР. Ръководител е на оркестър \"6+1\", който повече от 10 години съпровожда концертите на Лили Иванова. Автор е и на аранжимента и на една от най-популярните български песни - \"Ако си дал\" на Емил  Поклон пред паметта му!", "date": "2018.11.25", "title": "Почина композиторът Иван Пеев, голямата любов на Лили Иванова"}
{"url": "http://epicenter.bg/article/Ungarskata-opozitsiya-shte-poiska-parlamentarno-razsledvane-na-deloto-Gruevski/169075/7/0", "text": "Унгарската опозиция ще поиска парламентарно разследване на делото Груевски, пише македонското електронно издание “Фокус“.   Унгарската социалистическа партия и други опозиционни партии подготвят общ план срещу предоставянето на убежище на бившия македонски премиер Никола Груевски от властите начело с премиера Виктор Орбан.  Както пише портала 24.hu, цитиран от Агенция \"Фокус\", те ще инициират дискусии и ще настояват за създаване на парламентарна анкетна комисия, след което ще представят обща позиция на опозицията за случая Груевски, докато в парламента ще се направи предложение как да се постъпи. Опозицията заявява, че не приема Груевски да получи закрила в тяхната страна, защото е осъден на ефективна присъда в Македония и не отговаря на условията за предоставяне на убежище.", "date": "2018.11.25", "title": "Унгарската опозиция ще поиска парламентарно разследване на делото Груевски"}
{"url": "http://epicenter.bg/article/Dimitar-Berbatov--Idva-momentat--v-koyto-da-kazha---quot-Stiga-quot-/169088/8/0", "text": "Димитър Бербатов обмисля отказване от футбола. В предаването \"Тази неделя\" по БТВ бившият нападател на \"Манчестър Юнайтед\" разкри, че в момента нито един отбор не го иска и наближава моментът, в който да прекрати футболната си кариера.   \"Хубаво е, че хората искат отново да ме видят в игра. И аз искам да играя, но идва момент, в който да кажа: \"Стига\". Обмислям кога и как да го съобщя\", каза рекордьорът по голове за националния отбор. \"В момента никой не ме иска. В България във футболно отношение е много по-различно от това, на което съм свикнал. Ако приема оферта от чужбина, тя трябва да е наистина добра.\" Относно управлението на българския футбол, Бербатов разкри: \"Имам амбиции, но когато съм готов всички ще разберат.\"  ", "date": "2018.11.25", "title": "Димитър Бербатов: Идва моментът, в който да кажа: \"Стига\"!"}
{"url": "http://epicenter.bg/article/Smutita-protiv-rak-ot-Filipinite--v-Birma-sas-Snezhana-Garfankal/169029/10/0", "text": "В началото на предаването „Покана за пътуване“ с рубриката Пътеводител на гастрономическия стопаджия ще ви отведа на Филипините, където с полезни, но вкусни смутита церят и предотвратяват сума ти болести.   Престоят в курортно селище в Тагайтай, близо до Манила минава под мотото „По-здрави, по-щастливи, по-добре”.  Разположено в тропическа гора, на двата бряга на ромонящ поток, мястото просто излъчва тотален покой.  Къщичките са заобиколени от искрящо зелена растителност и пъстри до полуда цветя. Изградени изцяло от естествени материали, създадени на ръка в близката околност, бунгалата предлагат автентичен филипински дух. Любителите на екстремните преживявания, могат да отседнат и в палатка, но…   с личен иконом.     Макар да изглежда като обител на разкъртващ релакс, посетителите никога не скучаят. Свободното време се запълва от йога или тай-чи, типичният хилот-масаж с нагорещени бананови листаи уроци по… смутита.  Чевръста филипинка разполага блендера си на ниска катедра и джурка полезни комбинации – против рак, за младост и хубост, за здрави бъбреци, черен дроб и сърце …   Всички рецепти можете да ги намерите на страницата на предаването във Фейсбук    Само ще ви уверя, че са лесни за приготвяне и всички продукти са на рафта в близкия магазин– лимон, магданоз, ябълка, морков, ананас, краставица… Единствената по-непозната за повечето от вас съставка е кейлът, макар истински вещите в правилното хранене да я величаят както суперхрана и витаминна бомба.   Ето и една рецепта за „разядка“ на интереса:      100 грама ананас, 1 портокал, 50 грама моркови, 50 грама краставици, 2-3 листа кейл    Разбъркайте в блендера ананаса, портокала, морковите, краставиците и кейла. Добавете половин чаша вода и 3-4 кубчета лед и разбъркайте отново.   Обичате ли Манхатън, не коктейла, а едноименния район в Ню Йорк? Ходи ли ви се до Бирма и чували ли сте за херметизма като философия? На всички тези разнопосочни въпроси ще отговори д р Снежана Зарева-Гарфънкъл,  дългогодишен преподавател по теория на литературата в Софийския университет. Като стипендиант на фондация „Фулбрайт“ заминава за САЩ, където изнася лекции в Пенсилванския и в университета „Рътгърс“, омъжва се, пътува много по света…   И ако се питате дали има нещо общо с половинката от дуета „Саймън и Гарфънкъл“, отговорът е „Да!“. Пада се брат на мъжа й.  Поводът за разговора е новата книга на Снежана „И нека едната ръка знае какво прави другата“.   Стане ли дума за родолюбие, вече знаете, че е дошъл ред за интересен прочит на българската история отвъд границите ни. Теодор Борисов разказва за българското село Олшанка в Украйна.   Вече осем години най-успелият български цирков артист в момента - Енчо Керязов и неговата фондация за подпомагане на даровити българчета организира „Нощ на звездите“. Това е незабравим шоу-спектакъл в зала „Арена Армеец“, в началото на който хора на изкуството и спорта, със световен авторитет и тежест в обществото, връчват наградите на най-изявените и  талантливи деца на България в категориите Изкуство, Образование, Спорт. Отличия има и за ученици в неравностойно положение, които с достойнство утвърждават невероятните възможности на човешкия дух!   Самият Енчо също е за пример. Той е носител на Сребърен клоун от световния фестивал в Монте Карло – еквивалент на „Оскар“ за цирковото изкуство. Тъй като в момента играе в Германия,  разпитах по телефона г-н Керязов какви са критериите, по които подбират отличените българчета и, разбира се, на кои международни и наши звезди ще ръкопляскаме в „Нощта на звездите“.     Освен звездните изненади, Енчо Керязов готви един личен сюрприз, за който само загатва.   Миналогодишното издание, Седмата нощ на звездите, събра 150 участници от 11 държави, които представиха невиждани номера. Плюс 13 деца от България. Енчо Керязов е убеден: Никъде другаде не могат да се видят шестима носители на Златен клоун в едно шоу. Какво ли ни очаква на 23 март?!", "date": "2018.11.25", "title": "Смутита против рак от Филипините, в Бирма със Снежана Гарфънкъл"}
{"url": "http://epicenter.bg/article/Uspeshna-i-vedra-sedmitsa--sabotata-e-kritichna/169122/10/101", "text": "Предстои да преживеем позитивна и успешна седмица, в която ще има един критичен ден, но въпреки това добрите шансове и възможности ще преобладават. Акцентите на случване ще са насочени към дома, офиса и семейството. Периодът е добър за осмисляне и довършване на започнатото през годината.     Дневно предназначение: Ден, предназначен за създаване на уют, подреждане и хармония в дома. Дневната нумерологична карта активира усилване на емоции и чувства, затова не се вживявайте прекалено в негативните прояви. Бъдете оптимисти, защото най-накрая всичко ще се подреди и хармонизира.   Основна цифрова характеристика – 1, 2, 3, 4, 6, 8. Преживяванията на деня са свързани с роднински срещи, хубави емоции, намиране на изход и постигане на баланс.   Часова характеристика:   Съдбовно правило: Аз се осъществявам във всичко, което правя! Мото: За мен всеки миг от деня е специален и красив! Позитивно утвърждение:  Аз вярвам в ритъма и лекотата на живота!     Дневно предназначение: Ден, в който може да си направите разходка за да балансирате негативните емоции и умората. Моментът е подходящ да помагате на другите, както и да направите важна уговорка.  Активират се дисбаланс, неувереност, фактори за влошаване на здраве и настинки.   Извършете профилактика и се погрижете за себе си. Ако не се чувствате в кондиция, запазете спокойствие и изчакайте денят да отмине. Още от утре нещата ще изглеждат по друг начин. Добро време  за посещение при лекар, здравословна профилактика, лечение. Всичко случващо се има за цел личното ви осъзнаване. Основна цифрова характеристика – 1, 2, 4, 7, 8, 9. Труден и критичен ден с акцент върху здравето и здравословното поведение. Изискват се грижа и уважение на Аза.   Часова характеристика:   Съдбовно правило: Грижа се за себе си! Мото: Подбирам внимателно мислите си! Позитивно утвърждение: Готов съм да се променям!      Дневно предназначение: Ден, предназначен за точен и правилен избор, грижа за близки хора и семейството. Бъдете внимателни в изказа и действията, защото е възможно да възникне противоречие. Денят ще бъде социално активен с възможности за много срещи и контакти. Акцентирайте на доброто в случващото се и спазвайте правилата, нормите и закона.   Основна цифрова характеристика – 1, 2, 3, 4, 5, 8. Активират се разговори, пътувания и обмен на информация. Използвайте деня за социална активност и дела.   Часова характеристика:   Съдбовно правило: Аз избирам равновесието, хармонията и мира! Мото: Готов съм да се променям и да израствам! Позитивно утвърждение: Отказвам се от всякакви очаквания!     Дневно предназначение: Ден за радостни преживявания, веселби,  лична равносметка в любовта и партньорските взаимоотношения. Активират се мисли и емоции, свързани с друг човек, както и копнеж за любов. Денят дава възможност да развиете самосъзнанието си, за да направите точна самооценка.   Основна цифрова характеристика – 1, 2, 4, 6, 8, 9. Дневният акцент е върху взаимоотношенията, търговията и бартерите.   Часова характеристика:   Съдбовно правило: Обичам живота и той обича мен! Мото: Радостта и щастието навлизат в живота ми! Позитивно утвърждение: Аз живея в състояние на радост и любов!     Дневно предназначение: Ден, в който може да направите важни покупки за дома и офиса. Активират се плащания и самостоятелно обмисляне на идеи и цели. Ще се наложи да направите своя избор веднага и на място. Обръщайте внимание на качеството и контрола, защото при грешка следва наказание. Всеки, който прави нещата по доказано стар и неефективен метод, ще получи урок, който да носи като обеца на ухото си. Основна цифрова характеристика – 1, 2, 3, 4, 5, 7, 8. Денят започва спокойно и завършва в усамотение и дистанция.   Часова характеристика:    Съдбовно правило: Мислите ми творят чудеса!  Мото: Казвам „ДА“ на живота и той ми казва „ДА“! Положително утвърждение: Всичко в моя свят е наред!     Дневно предназначение: Критичен ден, в който могат да възникнат обрати във взаимоотношенията, засечки, избухване на конфликтна ситуация, неовладени страсти и емоции. Профилактирайте кръвното налягане, което може да се повиши през деня. Внимавайте за пожари и повреди в уреди като печка и бойлер. Денят е силен и ярък. Всичко ще бъде на ръба. Не преминавайте границата и ако е необходимо, се оттеглете за момента. Не се препоръчват пътувания, има опасност от инфарктни състояния и катастрофи. Шофирайте внимателно и се пазете от избухвания.   Основна цифрова характеристика – 1, 2, 3, 4, 5, 6, 8. Предстои пренареждане на чувствата, което ще доведе до наложителен критичен избор. Денят е силен и специален, затова бъдете сигурни в поведението и решенията си. Ако заявите категорична позиция, връщане назад няма да има.   Часова характеристика:   Съдбовно правило: Смирението е моята сила! Мото: Аз съм в безопасност! Позитивно утвърждение: Животът ме подкрепя!       Дневно предназначение:  Ден, в който може да обмислите важно решение и планове, свързани с чужбина, образование и далечни пътешествия. Ще ви се дадат добри възможности, върху които си заслужава да помислите. Моментът е прекрасен за духовна дейност и посяване на добро далечно бъдеще. Вложете любов и добри намерения, за да получите желаното. Основна цифрова характеристика – 1, 2, 3, 4, 5, 7, 8. Успешен ден, предназначен за партниране, събуждане на духовното чрез думи и духовни практики.   Часова характеристика: 0.00 – 6.00 ч. – Денят започва с осъзнаване и събуждане за нещо чрез чуто или казано.   Съдбовно правило: Чувствам се благословен за нещата, които имам! Мото: Днес може да бъде един от най-добрите дни в живота ми! Положително утвърждение: Мога да постигна нещо невероятно днес!     ", "date": "2018.11.25", "title": "Успешна и ведра седмица, съботата е критична"}
{"url": "http://epicenter.bg/article/Petar-Stoychev-stana-shampion-po-izklyuchitelen-nachin-v-Antarktida/169098/8/0", "text": "Поредният си голям успех в кариерата записа Петър Стойчев, след като рано тази сутрин спечели първия в историята организиран плувен маратон на Антарктида с дължина 1000 метра. Близо до остров Тринити, в залива Микелсон Харбър, българинът финишира с аванс от една минута пред конкуренцията, а последните метри дори плува бътерфлай, съобщи БНТ.   15 плувци от 9 държави взеха участие в невероятно тежкото състезание. Типично за този край на света, веднага след като плувците слязоха от кораба на лодките заваля и сняг, като температурата на въздуха варираше около минус 2 градуса. Температурата на водата бе минус 0.8 градуса по Целзий. \"Много съм щастлив и доволен от себе си. Имаше леко напражение в последните дни заради постоянното отлагане на старта, но вече всичко е в историята и слава богу, българин е шампион на Антарктида в първото състезание. Изобщо не мислех за друго, освен да победя и вдигнах темпото от самото начало. Не исках да рискувам и да се решат нещата в последния момент. За това си казах, че трябва да бъда силен и бърз от първата секунда. Накрая и малко шоу им направих, като видях, че съм напред с разлика, реших последните метри да ги финиширам на бътерфлай за радост на хората на кораба. Важното е, че всичко мина както трябва. Преди да вляза във водата температурата на тялото ми беше 37.3 градуса, като стъпих на лодката веднага я измериха и термометъра показа 30.8 . Пулсът преди старта бе 92 удара в минута, а след това в еуфорията забравих да го измеря. Но бързо се възстанових и сега се чувствам прекрасно. Това е една от най-големите ми победи в цялата кариера. Само на Антарктида не бях плувал, а сега вече съм първия победител в маратонско плуване на Седмия континент. На кораба има около 100-ина души, които ме поздравиха за успеха и сега ще изпием по чаша вино. Благодаря и на моя екип за подкрепата и съдействието през цялото време на експедицията. Предстои обаче тежко пътуване за връщане към сушата. Тръгваме към Ушуая (Аржентина) след няколко часа и капитанът ни предупреди, че в района на протока Дрейк има силно вълнение и времето е много лошо. Живи и здрави, след три дни трябва да сме на аржентинска земя и да приключи всичко\", каза по сателитната връзка Петър Стойчев. Времето, за което Стойчев изплува дистанцията, е 11:08:38 минути. След него финишира най-бързата жена в ледени води Виктория Мори ( Аржентина) - 12:09:31 минути, а трети на 30 секунди зад Мори е Диего Лопес от Испания.    ", "date": "2018.11.25", "title": "Петър Стойчев стана шампион в плувен маратон на Антарктида"}
{"url": "http://epicenter.bg/article/Donald-Tusk--Liderite-na-ES-sa-odobrili-sporazumenieto-s-Velikobritaniya-za-napuskaneto-na-ES/169089/7/0", "text": "Лидерите на 27-те държави-членки на Европейския съюз в неделя са одобрили условията на историческото споразумение с Великобритания на специална среща на високо равнище в Брюксел, предава AFP, цитирана от „Фокус“. \"ЕС-27 одобри споразумението за оттеглянето (на Великобритания от ЕС) и политическата декларация за бъдещите отношения между ЕС и Обединеното кралство\", заяви председателят на Европейския съвет Доналд Туск в социалната мрежа „Туитър“.  Лидерите на ЕС благодариха на Мишел Барние за „неуморните усилия“, предава още AFP. Официалното изявление гласи, че лидерите на Съвета на ЕС \"подкрепят споразумението за оттеглянето на Обединеното кралство Великобритания и Северна Ирландия от Европейския съюз и Европейската общност за атомна енергия\". ЕС приканва всички свои институции \"да предприемат необходимите стъпки, за да гарантират, че споразумението може да влезе в сила на 30 март 2019 г., за да се осигури гладко оттегляне\". Великобритания ще напусне ЕС на 29 март. Изявлението също така официално одобрява политическата декларация относно бъдещите връзки между Великобритания и блока, която обхваща множество въпроси, включително търговия, сигурност и околна среда. \"Европейският съвет потвърждава отново решимостта на Съюза да поддържа възможно най-близко партньорство с Обединеното кралство в бъдеще, в съответствие с политическата декларация\", гласи изявлението.    ", "date": "2018.11.25", "title": "Доналд Туск: Лидерите на ЕС са одобрили споразумението с Великобритания за напускането на ЕС"}
{"url": "http://epicenter.bg/article/Yunker-sled-podpisvaneto-na-sdelkata-za-Brekzit--Tova-e-edin-izklyuchitelno-tazhen-den-/169095/7/0", "text": "Европейските лидери подписаха споразумението за Брекзит на извънредната среща на върха в Брюксел днес. Новината бе оповестена от председателя на Европейския съвет Доналд Туск в личния му профил в „Туитър“. 27 държавни и правителствени ръководители от ЕС положиха единодушно подписите си под документа по-малко от час след началото на срещата. Още в събота Туск обяви, че споразумението има зелена светлина, след като Испания оттегли в последната минута ветото си за Гибралтар, а Великобритания обеща да води отделни преговори по въпроса. Споразумението за Брекзит сега трябва да бъде одобрено от британския парламент в началото на декември – доста трудна стъпка с оглед на опозицията, която среща премиерът Тереза Мей от депутатите, включително тези от собствената й Консервативна партия.   Сделката бе предшествана от близо 18-месечни преговори между Лондон и Брюксел, които започнаха след като Великобритания задейства член 50 от Лисабонския договор след референдума през 2016 година.   Обединеното кралство трябва да излезе от ЕС на 29 март 2019 година. „Едно нещо е сигурно – ние ще останем приятели до края на света и дори един ден след това.“ Това заяви председателят на европейския съвет Доналд Туск на пресконференцията след извънредната среща на Върха в Брюксел, на която лидерите от ЕС подписаха споразумението за Брекзит. Според председателя на ЕК Жан-Клод Юнкер „това е един изключително тъжен ден“. Пред журналистите той заяви, че „всички европейски лидери са показали мъката си от случилото се и чувството е било взаимно.“ Той заяви: „Това е възможно най-добрата сделка за Великобритания, най-добрата възможна сделка за Европа. Това е единствената възможна сделка“. Той призова британските депутати да ратифицират споразумението на премиера Тереза Мей като бе категоричен, че документът няма да бъде променен.   Главният преговарящ на ЕС по въпросите на Брекзит Мишел Барние от своя страна бе категоричен, че постигнатото споразумение е „честно и балансирано“. По думите му това е „най-добрата възможна сделка и за двете страни.“ „Ние ще останем съюзници, партньори и приятели“, подчерта отново Барние, като добави, че „Брекзит е изключително сериозна ситуация, но сделката предлага законова сигурност на всички, които са засегнати от създалата се несигурност.“    ", "date": "2018.11.25", "title": "Юнкер след подписването на сделката за Брекзит: Това е един изключително тъжен ден!"}
{"url": "http://epicenter.bg/article/Tereza-Mey--Ne-sam-tazhna--ne-iskam-vtori-referendum-i-nyama-da-podavam-ostavka/169099/7/0", "text": "Британският премиер Тереза Мей заяви, че за разлика от своите колеги в ЕС, не се чувства тъжна днес. По нейните думи не е необходим втори референдум във Великобритания за принадлежността към ЕС. Мей избегна ясен отговор на въпроса дали би подала оставка, ако споразумението за оттеглянето на нейната страна от ЕС не бъде подкрепено в британския парламент. На пресконференция след днешното заседание на Европейския съвет тя посочи, че е пълна с оптимизъм за бъдещето на своята страна, както и че пред Великобритания се открива светло бъдеще.   След решението на Европейския съвет председателят на Европейската комисия Жан-Клод Юнкер посочи, че това е един тъжен ден.   По думите на Мей се очаква преди Коледа Камарата на общините в британския парламент да се произнесе по постигнатото споразумение. Тя уточни, че това е единственото възможно споразумение и предоговаряне не може да се очаква. Британците не искат повече да спорят, а сделка, която отговаря на резултата от референдума. Постигнахме възможно най-доброто споразумение. Най-добрите дни са пред нас. Парламентът в Лондон е длъжен да изпълни волята на избирателите. Хората решиха да напуснем ЕС и вярвам, че доверието в политиците ще бъде запазено с подкрепа за постигнатата сделка, каза Мей. По нейните думи, ако споразумението не получи необходимата подкрепа, това би довело до повече разделение и несигурност. Попитана дали споделя тъгата на останалите държавни и правителствени ръководители от ЕС, изразена днес почти единодушно, Мей отговори отрицателно. Разбирам, че другите са тъжни. За нас важното е да продължим напред, добави Мей.    ", "date": "2018.11.25", "title": "Тереза Мей: Не съм тъжна, не искам втори референдум и няма да подавам оставка"}
{"url": "http://epicenter.bg/article/Ukrayna-i-Rusiya-trupat-boyni-korabi-mezhdu-Cherno-i-Azovsko-more-sled-intsident/169101/7/0", "text": "Украински бойни кораби буквално минаха през руската гранична охрана, за да влязат от Черно в Азовско море, като това доведе до инцидент и взаимни обвинения в провокация между двете страни, съобщават световните агенции, цитирани от БТВ.   Три плавателни съда – два бронирани катера с артилерийско въоръжение и буксир, около 7 ч. местно време са минали през Керченския проток, заобикаляйки анексирания от Русия Крим. Според руските власти, обаче, корабите са навлезли незаконно в техни води – без предупреждение и без да реагират на подадените по радиото заповеди. Опитът на бреговата охрана да ги спре се е увенчал с неуспех. Един от изпратените стражеви кораби обаче се е врязъл в морския влекач и му е нанесъл повреди. Няма пострадали, корабите продължават към украинското пристанище Мариупол на Азовско море. Междувременно протокът, който с двустранен договор от 2003 г. е обявен за споделени териториални води, е затворен от руска страна за всякакви плавателни съдове. Кадри на руския военен телевизионен канал „Звезда” показват голям товарен кораб, с който се блокира преминаването под Кримския мост, който е в районна на протока. Освен него, на място са и много стражеви съдове. Според РИА Новости, Украйна е изпратила още два бойни кораба откъм Азовско море като подкрепление за своите сили. УНИАН пък цитира генщаба на украинския флот, който съобщава за забелязани руски вертолети Ка-52 с въоръжение. Руската НТВ съобщи в свой репортаж, че на място са изпратени и два щурмови Су-25. Руският външен министър Сергей Лавров коментира инцидента по време на визитата си в Италия. Той посочи, че в Керченския проток не действа международното морско право, защото „той се явява (изцяло) руски”. Морското съперничество между двете страни в региона се изостри, след като в началото на годината руски риболовен кораб беше задържан заради навлизане в украински води – действие, наречено от Москва „морски тероризъм”.    ", "date": "2018.11.25", "title": "Украйна и Русия трупат бойни кораби между Черно и Азовско море след инцидент"}
{"url": "http://epicenter.bg/article/Merkel-nareche--shedyovar--sporazumenieto-s-London/169104/7/0", "text": "Трагично е, че Великобритания напуска ЕС след 25 години, заяви на пресконференция германският канцлер Ангела Меркел. Тя обаче определи споразумението с Лондон като шедьовър, който става основа за \"организирана раздяла\". Тя добави, че все още съжалява за решението на британците да напуснат ЕС след 45-годишно членство, съобщи Ройтерс, цитирана от БНР.   “Много още трябва да бъде направено, но мисля, че в крайна сметка, при тази трудна ситуация, без прецедент, ние създадохме дипломатически шедьовър. Никога преди не сме били в положение, когато страна-членка иска да напусне ЕС, но постигнахме споразумение, което балансира интересите и на двете страни и ги зачита и позволява, в същото време, да имаме близко партньорство“, каза Ангеля Меркел.  Германският канцлер призна, че изпитва \"известно удовлетворение\" от сключването на сделката, но не пожела да дава мнение дали тя ще бъде предоговаряна, ако Камарата на общините я отхвърли.   Споразумението за Брекзита не подлежи на предоговаряне, каза днес британският премиер Тереза Мей в унисон с изявленията на европейските си партньори, предаде ДПА.  \"Ако хората си мислят по някакъв начин, че ще има още едни преговори, това не е така\", каза тя пред журналисти в Брюксел, след като по-рано през деня Европейският съвет одобри сделката за раздялата с Обединеното кралство. \"Това е споразумението; то е резултат от тежки и трудни преговори през значителен период от време. И както беше казано, това е сделката, която е на масата. Това е възможно най-добрата сделка. Това е единствената възможна сделка\", подчерта Мей. Британският премиер отказа да коментира какво ще се случи, ако парламентът в Лондон отхвърли споразумението.    ", "date": "2018.11.25", "title": "Меркел нарече “шедьовър“ споразумението с Лондон"}
{"url": "http://epicenter.bg/article/Ucheni-otkriha-universalno-sredstvo-za-borba-s-raka/169106/7/0", "text": "Учени от Института за онкологични изследвания във Великобритания установиха в експерименти със засегнати от различни видове рак мишки, че манозата, която се приема като хранителна добавка, може да забави растежа на злокачествени тумори и да усили ефекта от химиотерапията, съобщи Юрик алърт. В рамките на изследването маноза била добавяна в храната и водата на мишки, засегнати от рак на панкреаса, на кожата или на белите дробове, или била давана перорално на гризачите. Оказало се, че въпросната хранителна добавка потиска растежа на туморите и не предизвиква странични ефекти. След това животните били лекувани с два често използвани при химиотерапия препарата - цисплатин и доксорубицин. Резултатите показали, че манозата не само намалила размерите на туморите, но и увеличила продължителността на живота на някои гризачи. За растежа на раковите тъкани е нужна глюкоза, но манозата може да блокира поглъщането на въглехидрати от раковите клетки. Освен това тя не пречи на здравите тъкани да поглъщат глюкоза. Ефектът от манозата бил проучен върху клетъчни култури на различни видове рак, включително левкемия, остеосарком, рак на яйчниците и на червата. Някои клетки реагирали на ефекта от манозата, докато други продължили да се делят. Учените са си поставили за цел да разберат защо манозата действа избирателно и дали ще е ефикасна при лечение на рак у хората.    ", "date": "2018.11.25", "title": "Учени откриха универсално средство за борба с рака"}
{"url": "http://epicenter.bg/article/Tramp-si-pripisa-zaslugata-za-spada-na-tsenite-na-petrola/169107/7/0", "text": "Президентът на САЩ Доналд Тръмп днес даде положителна оценка на факта, че световните цени на петрола продължават да се понижават и си приписа заслугата за това. Той обърна внимание и на понижението на инфлацията в САЩ в акаунта си в Туитър. \"Колко хубаво е, че цените на петрола спадат (кажете благодаря на президента Т)\", имайки предвид себе си. \"Добавете към другите добри икономически новини значителния спад на данъците. Освен това равнището на инфлацията се понижава (обърнете внимание, УФР)\". Последното напътствие е част от редовните критики, които президентът на САЩ отправя към политиката на централната банка - Управлението за федерален резерв - редовно да вдига водещата лихва, което, както твърди Тръмп, влияе пагубно на икономическия растеж на страната. На 23 ноември стойността на петрола сорт Брент от Северно море, чиято цена е референтна за европейския пазар, при търговията в Лондон спадна с 4,2 на сто до 59,8 долара за барел, минавайки за първи път под символичния праг от 60 долара от 27 октомври 2017 година, припомня ТАСС. По-рано американските власти въведоха санкции срещу износа на ирански петрол, но разрешиха на осем страни, сред които Индия и Китай, да купуват черно злато от Техеран за срок от 180 дни. Тръмп отправи благодарност към Саудитска Арабия за ниските цени на петрола и призова страната да направи още стъпки в тази посока.    ", "date": "2018.11.25", "title": "Тръмп си приписа заслугата за спада на цените на петрола"}
{"url": "http://epicenter.bg/article/Rusiya-e-bombardirala-boytsite--otgovorni-za-napadenieto-v-Alepo/169118/7/0", "text": "Руското министерство на отбраната съобщи, че днес неговата военна авиация е нанесла въздушни удари по бойците, които според Москва са отговорни за обстрел със снаряди с хлор по Алепо, предадоха руските осведомителни агенции, цитирани от Ройтерс и БТА. Руските агенции се позовават на изявление на говорителя на министерството генерал-майор Игор Конашенков, че руските удари са унищожили всичките си цели и че Русия е предупредила предварително Турция за бомбардировките по гореща телефонна линия.  По-рано днес Москва обвини бунтовниците, че при тяхна атака са били отровени 46 души, сред които осем деца. Според сирийската държавна агенция САНА броят на ранените е 107.    ", "date": "2018.11.25", "title": "Русия е бомбардирала бойците, отговорни за нападението в Алепо"}
{"url": "http://epicenter.bg/article/Resheno--Kravite-v-Shveytsariya-ostavat-bez-roga/169120/7/0", "text": "Швейцарските гласоподаватели днес са отхвърлили инициативата, станала популярна като \"крави с рога\", която предвиждаше да се отпускат субсидии на животновъдите, които запазят рогата на добитъка си. Това съобщи Франс прес, позовавайки се на първите резултати от днешния референдум.   Основен инициатор на референдума за рогата на кравите бе животновъдът еколог Армин Капол, превърнал се в медийна звезда в Швейцария. Допитването привлече силно внимание и породи много коментари, но според предварителни резултати само 47 на сто от гласувалите са подкрепили субсидиите за запазването на рогата на добитъка.   Мнозинството швейцарци, които бяха призовани да гласуват по още два въпрос, вероятно са подкрепили предложението застрахователните компании да получат по-големи правомощия в борбата си с измами и неправомерно получавани плащания в новия закон за социално осигуряване.   Според Бернския социологичен институт gfs.bern мнозинството швейцарци са отхвърлили инициативата швейцарското законодателство да има върховенство над международното, както предложи дясната консервативна Швейцарска народна партия. Това бе третият въпрос на референдума.   Окончателните резултати от днешното гласуване ще станат известни по-късно днес.    ", "date": "2018.11.25", "title": "Решено: Кравите в Швейцария остават без рога"}
{"url": "http://epicenter.bg/article/Ruskite-sili-otkriha-ogan-po-ukrainskata-flotiliya-i-ya-vzeha-na-abordazh/169123/7/0", "text": "Сили на руската брегова охрана са открили огън по трите украински кораба, които по-рано днес се опитаха да минат през Керченския проток покрай Крим към Мариупол на Азовско море, предаде УНИАН, като се позова на официална информация от украинското командване. При обстрела е бил повреден катерът „Бердянск”, като един матрос е пострадал. Не е ясно дали украинците са отвърнали на огъня. Плавателните съдове са били превзети и взети на буксир от руски военни. Двата артилерийски катера и кораб буксир първоначално минаха през граничната охрана, но след това бяха спрени при Кримския мост с „барикада” от голям товарен кораб под него. Един от стражевите кораби се вряза в морския влекач и го повреди, а в района се появиха и руски бойни самолети и вертолети. Русия, която твърди, че протокът е изцяло неин, обвинява Украйна в провокация. От Киев отговарят, че действията на Москва са неприемливо агресивни при наличие на договор за общо ползване на участъка и отнесоха случая към Съвета за сигурност на ООН, ЕС и НАТО.  ", "date": "2018.11.25", "title": "Руските сили откриха огън по украинската флотилия и я взеха на абордаж (ВИДЕО)"}
{"url": "http://epicenter.bg/article/Prof--Dragomir-Draganov--S-koy-akal-trimata-golemi-kleknaha-pred-Slavi-/169091/11/0", "text": "От дълго време насам се спрях да гледам Шоуто на Слави. Просто, поне според мен, то вече не е онова, което беше с Дилов-син и Росен Петров, че дори и с „ранните“ Кулеков и Сиромахов. Едни го напуснаха, други се превърнаха в добре заплатени шутове, трети се чудят откъде да измъкнат някаква „смешка“, че да крепят рейтинга му. Но, слава Богу, тв канали много и имам право на избор. Миналия петък обаче се престраших да натисна копчето и на уж „националната“ Би Ти Ви по времето на шоуто. Причината е ясна – бях убеден, че няма да пропуснат да изразят радостта си от оставката на Валери Симеонов. И нещо повече, ще се опитат да направят своеобразна „генерална репетиция“ за онова, което са били намислили за тази седмица. Както и стана. Двама от сценаристите на Слави се вживяха в ролята си на „морални съдници“ и „изразители на интересите на целия народ“ и започнаха да правораздават. Както вероятно ще се случи и тия дни. Разбира се, не ги съдя. Шоуто е частно предаване и водещият може да кани за участие всеки, когото пожелае. Даже и арменския поп (в главната роля – Антон Хекимян). Но се чудя на акъла на тези, които приеха. Живял съм в доста европейски страни и такова клякане на държавни органи пред частна телевизия не съм виждал. Обратно – ако там това се случи, е събитие. Не за властта, а за телевизията. Но даже и Берлускони, когато беше премиер, рядко си го позволяваше пред своята частна медия. Да, ама ние сме България и тук всичко е възможно. Включително и водещ на вечерно шоу в частна телевизия да изпрати „покани“ (на мен пò ми приличат на призовки) на четиримата първи държавни люде. Слава Богу, единият от тях прояви разум и отказа. Какво обаче ще научим от изявите на останалите трима? Ами че се возим на метро и караме по магистрали, сиреч животът ни е станал от по-добър направо добър. Че парламентът работи с пълна пара, макар и невинаги с необходимия кворум. Че докладът на Европейската комисия за съдебната ни власт е много положителен. Големи „новости“, няма що! Ама то „новости“ ще има и от другата страна, на разпитващите. От тях пак ще научим, че „системата ни убива“ и следователно трябва да я сменим. Как? Естествено, като въведем мажоритарната избирателна система и намалим броя на депутатите. За което ни е необходимо свикване на ново Велико Народно събрание. Също „новости“, които вече ни е втръснало да слушаме. И всяка от които е или без никакъв практически ефект, или направо неизпълнима. Но „тримата големи“, съответно от законодателната, изпълнителната и съдебната власт, трябва чинно да седят на диванчето и досущ като на колене на килимчето, да изтърпят разсъжденията на „морализаторите“ от шоуто. Впрочем тук изниква и въпросът - а защо тъкмо сега дойдоха поканите към тях? И да не би да е случайно съвпадението с очакваните за миналата неделя „масови“ протести? Такива имаше в предходната седмица, само че не в България, а във Франция. Там се събраха над четвърт милион „жълти жилетки“, но обединени само около едно – недоволство от високите цени на горивата. А тук? По данни на МВР „протестърите“ в неделя са били около 3600 души. В замяна на това обаче – всеки със своето искане. И понеже не на всички е било ясно какво точно искат, избраха двата най-лесни припева – „Мафия“ и „Оставка“. Е, вероятно от сценаристите - „морализатори“, на Слави ще чуем и третия – за „смяна на системата“. Горя от любопитство да науча за коя точно система иде реч и с каква всъщност да я сменим. Съвременната история познава две политически системи – недемократичната (на Сталин, Хитлер, Мусолини и т.н.) и демократичната, към която и ние, като член на Европейския съюз, принадлежим. Следователно безумие е да искаме „смяна на демократичната система“. Виж, да претендираме за нейното усъвършенстване, е логично. И тук бих отправил серия питания към майките на децата с увреждания. От една страна, те не са просто „смели“, а направо героини. Но като човек, който вече 16 години се сблъсква с проблеми, аналогични на техните, не ми се ще дори да си помисля, че иде реч само за пари. Не знам как е другаде, но в района, в който живея, социалните служби са буквално разпилени на шест(!) различни места. Общото между тях са „само“ две неща – че са трудно достъпни с градския транспорт и че ако отидеш с кола, няма къде да паркираш. Пази Боже, пък да тръгнеш към тях с човек с увреждания на инвалидна количка. Тротоарните плочки са в състояние, далеч по-трагично от това в Белград след американските бомбардировки. А за да преодолееш „подстъпите“ към службите, трябва да си направо Дан Колов... После идва следващото изпитание – за да се сдобиеш с някаква услуга за човек с увреждания, са необходими безброй документи и документчета, удостоверения и удостоверенийца и т.н. За да разбереш най-накрая, че пак нещо си пропуснал. Ми да, пропуснал си най-важното – че ако си майка на дете с увреждане, на което отделяш денонощно внимание, правата ти на личен асистент са значително по-малки от тези на която и да е циганка, която се весва за два-три часа, претупва грижата по болния, но очите ѝ шарят къде и какво има за „гепване“. Ами ей това според мен трябваше да влезе в исканията на майките на децата с увреждания. А не всичко да се свежда само до пари, както упорито го представят т.нар. „национални“ телевизии. Но тъкмо това едва ли ще чуят тримата представители на държавата,  проснати на диванчето, пардон, на килимчето, от „морализаторите“ в Шоуто на Слави. Защото колкото и да се кипрят в тениските с надпис „Системата ни убива“, те са по-скоро удобно вписали се в нея. И следователно – поредните демагози, опитващи се да яхнат някакъв измислен от самите тях политически гребен на вълната...  ", "date": "2018.11.25", "title": "Проф. Драгомир Драганов: С кой акъл тримата големи клекнаха пред Слави!"}
{"url": "http://epicenter.bg/article/Natsionalen-suverenitet-za-evrodeputaska-upotreba/169121/11/0", "text": "  Неотдавна имах възможност да изразя загриженост в СМИ  относно българската концепция за национален суверенитет и нейното съвременно политическо битие. Не останах с впечатлението за някакъв особен интерес към моите епистоларни упражнения. Картината обаче започна да се променя през последните седмици от страна на „българската улица“. Бавно, постепенно, но все по-осезаемо тя започва да припознава, по-скоро интуитивно отколкото съзнателно, тази тема като цел и мотив на своите усилия за социални преобразования. Тласъкът в тази насока идва както от напрегнатата ситуация в страната, така и от деструктивните процеси в ЕС. В отсъствието на смислен законодателен процес, суверенът неизбежно ще се стреми да стане законодател.   На политическата порта на България вече чука ключовата 2019 г. Очакват се две сериозни политически изпитания, които ще променят радикално европейския политически пейзаж. Първо, в края на март, Великобритания, петата икономика в света, излиза от орбитата на ограничения суверенитет в ЕС, защото той забавя нейното развитие. Главните надежди за защита на националния интерес при тези процеси като че ли възложихме на еврокомисар Мишел Барние, но не би било излишно по осезаемо експертно участие да вземе и  българската държава.   Второ, през май предстоят избори за Европейски парламент, от които зависи бъдещето на един политически съюз, на когото сме отстъпили важна част от българския суверенитет.   Споделям мнението на онези, които считат, че днес ЕС е поставен пред огромно изпитание. На карта е заложен целия огромен европейски политически проект. Това трябва да задейства българския държавен инстинкт. Защото чувството за принадлежност към Родината е вечна категория, за разлика от принадлежността към политическите съюзи. Състоянието на ЕС днес е критично. Реформите на Съюза опасно закъсняха. Дали те могат да бъдат проведени единствено чрез института на избирателното право през май 2019г. поне за мен остава неясно. Доколко избирателният инструмент ще оправдае очакванията предстои да видим „като му дойде времето“.   Основният залог на предстоящите евроизбори е такъв политически резултат, който ще позволи постигането в бъдеще на едно по-жизнеспособно съотношение между националния суверенитет и правосубектността на ЕС, което изисква и българския национален интерес.   Европейският парламент е единственият съюзен орган, с правомощия да решава подобни базисни въпроси в качеството му на законодателния орган на ЕС. Това предопределя ключовото значение на предстоящите избори.   ЕП е орган на представителната демокрация на ЕС, с нейния 375-млн електорален корпус с активно избирателно право от общо 511 522 671 души население на 28 страни. На предишните евроизбори през 2014г. бяха разпределени 751 депутатски места, при представителна депутатска норма от 681 122 избиратели за едно депутатско място. След излизането на Великобритания през 2019г., ЕП ще има 705 депутатски места – третият по численост законодателен орган в света, след Китай (3000 депутатски места) и Индия (793 депутатски места).   За сравнение депутатската норма в България 29 166 за едно депутатско място. Съотношението между европейската и българската депутатска норма на представителност свидетелства за порочната електорална логика в София в сравнение с Брюксел.   България участва в избори за Европейски парламент от 2007г., когато бяхме приети за член на ЕС. Досега у нас са проведени три избора за ЕП – през 2007, 2009 и 2014г. Първите български евродепутати имаха само 2-годишен мандат, защото нашето присъединяване стана по средата на 5-годишния мандат на ЕП. Редовният мандат в ЕП е 5-годишен. През май 2019г. ще се проведат четвъртите евроизбори. Ето имената на българските евродепутати, представлявали България през годините (виж таблица 1)   Редът за провеждане на изборите за ЕП е нормативно определен в Изборния кодекс от 2014г. Извън въпросите за регулацията обаче остават тези за същността, характера, и честността на изборите за ЕП, за истината  на представителната демокрация. Широко разпространено сред обществото е мнението, че политическите субекти използват европейските избори главно за своите партийни интереси. Някои уреждат и свои семейни интереси, пример за което са смесените българо-европейски бракове с влиятелни европейски политици. Старо класическо правило е, че между любовта и осъзнатия материален интерес, демаркацията е доста крехка. Немалко привърженици има и тезата, че европейските избори служат на европейската бюрокрация, а не на суверена. Така или иначе, с тях започва сложният процес на формиране на структурите на управление на ЕС. Създават се европейските парламентарни фракции. Залага се основата на законодателната дейност на ЕП за следващия мандат. Формират се комисиите на ЕП. ЕП избира Председател на ЕК. Стартира новият парламентарен цикъл. Възобновява се институционалният живот на една огромна машина, в която всеки участник търси да позиционира себе си.   Ако беше жив Чудомир, може би щеше да напише: „Само Негово Превъзходителство Избирателят подсмърча по пътя до избирателните урни и непрекъснато си повтаря под мустак, че все не му върви на евродепутати. Той не познава лицата и фамилните имена на своите избраници, но гласува за тях защото няма за кого другиго да гласува, а може и нещо да го почерпят, веднъж, а може и дваж…“   Интересен показател е избирателната активност на евроизборите в България по години. Така, например, през 2007г. избирателната активност е била 28,60%, през 2009г. – 37.49%, и през 2014г. – 35,84%. Ако може да се доверим на официалната статистика, то тя показва обективна незаинтересованост на българския избирател от тези избори.   Разликата с активността на евроизборите през 2014г. в някои други европейски страни е в пъти, например 89.6% активност в Белгия, 73.6 % в Литва, 67.4% в Гърция. Данните за България недвусмислено издават, че българският електорат не се подава на пред-електоралната реклама и показва ясно изразено предпочитание … да не взима участие в изборите. Електоралните нагласи в това отношение са стабилни и се въртят около 65-70%  според официалната статистика. Ако се отчете релативизма на източника на информация, този процент ще бъде доста по-голям. Пикът на електоралната активност е бил през 2009г. Тогава електоралната маса за пръв път е имала възможност да излъчи български евродепутати за пълен мандат и вероятно е таила надежди в техните способности да допринесат нещо за своята страна.   През 2014г., след неизбежното отрезвяване, електоралната подкрепа спада с няколко процента, въпреки все по-опитната реклама.   Според специалното следизборно проучване – 2014 година „ЕВРОПЕЙСКИ ИЗБОРИ 2014 ГОДИНА. АНАЛИТИЧНО ОБОБЩЕНИЕ“ на Европейския парламент(Directorate-General for Communication PUBLIC OPINION MONITORING UNIT Brussels, October 2014), това е преобладаваща тенденция  в  ЕС, където през 2014г, увеличаване на избирателната активност е отбелязана в 7 държави, докато в 15 държави е отбелязан спад.   Спрямо 2009 година се отбелязва значително повишаване на избирателната активност в седем държави: Литва (47,3 %; + 26,3%), Гърция (60 %; + 7,4%), Швеция (51,1 %; + 5,6%), Германия (48,1 %; + 4,8%), Румъния (32,4 %; + 4,7%), Хърватия (25,24 %; + 4,43% ) и Франция (42,4 %; + 1,8%). Избирателната активност не се е променила (+/– 1 пункт) в шест държави членки: Белгия, Австрия, Финландия, Нидерландия, Обединеното кралство и Полша.  В други 15 държави-членки тя е спаднала, като най-силен спад на активността има в Латвия, с – 23,5 пункта (до 30,2 %).   Най-висока е избирателната активност в държавите, където участието в изборите е задължително, по закон – Белгия, Люксембург, Гърция и Кипър. Увеличаването на електоралната активност на населението чрез законова принуда може и да ефективен метод, но опорочава доброволността („право, но не и задължение“), като един от основните принципи на избирателното право.   Българският избирател е сред пасивните избиратели в ЕС. След него са само избирателите в Чехия, Словакия, Словения и Полша. С това той дава постоянно знак, че не приема евродепутството като полезен инструмент за защита на неговите национални интереси. Но политическата класа здраво е прегърнала своите европейски привилегии. Затова, дори избирателната активност да спадне до 1000 души на изборите за ЕП през 2019г., пак ще има избрани евродепутати, пак ще има спринт към заветните 18 депутатски кресла в Страсбург, пак ще има наградени политически „отличници“.   Успоредно с мерака на кандидатите обаче набира скорост народното творчество по повод участието в изборите. Народният творец „докладва“ в своите вицове и епиграми, че хората внезапно, в деня на изборите, са харесали събирането на гъби, разходките в планината, земеделската работа на вилата. Ето как изглежда електоралната активност в евроизборите през годините  (по страни, в %) в официалната статистика на ЕП. ( виж таблица 2)    Таблицата показва интересни електорални закономерности. Страните от бившата Източна Европа, с изключение на двете прибалтийски републики, са традиционни скептици на евроизборите (Чехия, Словакия, Полша, Румъния, Словения, Хърватска, България, Естония). Такава е и Португалия. Интересен факт е, че електоралната активност в България е напълно сравнима с тази във Великобритания, която днес излиза от ЕС. Дали приликите ще спрат само дотук? На обратната чашка на везната, с традиционно висока избирателна активност, са Белгия, Люксембург, Гърция и Кипър, по причини които посочих по-горе. Старите членки на ЕС са много по-активни от новите.   Ниската избирателна активност за евроизборите в България неизбежно поставя въпроса за представителността на електоралния процес. Кого всъщност представляват евродепутати, които са избрани с 2-3% от целия електорален корпус на България: себе си, своя политически спонсор или българския избирател? Чувстват ли се те представители на народа? На кого е нужна подобна театрална представителност? И какви са нейните възможности да защити българския национален интерес? Интересна е корелацията между избирателната активност на евроизборите в България  и качествата на евродепутатите, техния професионализъм в областта на външната политика и международните отношения, тяхната полезност за решаване проблемите на страната. Биографиите на народните избраници в ИНТЕРНЕТ, с изключение на няколко евродепутата, показват богато разнообразие на образователен ценз. Сред тях има дипломиран лекар, социолог, литератор, биолог, политолог, магистър по бокс и тенис, инженер по електроцентрали и мрежи, химик-кибернетик, начинаещ юрист, магистър по публична и териториална администрация.   Много от тези политици започнаха депутатския си път без международен опит, без нито едно участие в международни преговори или конференции. Изключения правят един бивш премиер, един бивш министър на външните работи, един бивш министър на околната среда и водите, един главен преговарящ по присъединяването ни към ЕС, един бивш посланик. За останалите Европарламентът играе ролята на тяхно основно училище в европейската и международна политика.   За концепцията на Жан Боден за суверенитета, неговата същност, форми и елементи,  средства и механизми на защита в условията на съюзно членство нито са чували, нито чуха до края на своя депутатски мандат. Имам всички основания да подозирам, че и новите български еврономинации ще бъдат на същото професионално ниво. Общественото ни има право да знае какво събира в едно толкова разнородни хора – желанието им да се занимават с политика, или способността да платят цената на едно евродепутатско място, каквато и да е тя.   И сега възниква най-естественият въпрос: как подобни „капацитети“ в областта на външната политика  ще отстояват интересите на моята страна в предстоящите горещи дебати за/против националния суверенитет в ЕС.   Веднъж озовали се в депутатските кресла в Страсбург, всеки със специфичната си международна подготовка, родните евродепутати започват да провеждат своята лоялистка политика – било семейна, било партийна, заради която нерядко встъпват в междупартийни битки. Едни гласуват за Истанбулската конвенция, за да си запазят мястото в ПЕС, други създават политически пречки за строеж на Втора Атомна, за да улеснят търговията със скъпата електроенергия  на Марица Изток -2, трети гласуват за Глобалния пакт за миграцията, за да бъдат верни на глобализацията, четвърти не защитават 17-те български моряка от м/к ХЕРА, за да не си създават неприятности. Това са все еднотипни проява на забравата от къде си излязъл и на кой господ трябва да служиш. Част от българските евродепутати вече направиха погрешния избор при дебатите за прилагане на чл.7 от ДЕС за лишаване на Унгария и  Полша от право на глас в ЕС, заради отстояването на суверенна позиция по въпроса за мигрантите, ратифицирането на ИК и присъствието на НПО на г-н Сорос. Това гласуване бе направено в противоречие с правилната позиция на правителството против налагането на наказателна процедура на двете държави. Не по-малко „интересно“ е гласуването на родните евродепутати в полза на решение за разселване на 120 000 мигранти по квоти в страните-членки от ЕС.   В сивия списък на гласувания на български евродепутати срещу доминиращата политическа позиция в България са тези в полза на ратификацията на Истанбулската конвенция и за строежа на Втора атомна в Белене.   Разбира се, в българската еврогрупа има и хора, които защищават достойно националния интерес, но те не задават тон: надделява дисциплината към парламентарната депутатска фракция. Такива депутати успяха да спечелят уважението на българския избирател с някои силни парламентарни ходове.  Най-яркият пример е въпросът за компенсациите на тракийските бежанци за турските репресии през 20-те години на ХХв.   С невъоръжено око обаче се вижда, че групата на българските евродепутати е силно неравностойна. Наред с опитни политици, се изявяват международни самодейци. Бидейки първи на най-дългото българско хоро в столиците на ЕС, те отсъстват интелектуално от сериозната парламентарна дейност по регулиране социалния живот на 511 млн европейски граждани. Те не само не могат да проведат смислени депутатски инициативи, но дори не са се научили да четат официалните документи на ЕК и ЕП. Поради това разпространяват в България неверни интерпретации на решенията на органите на ЕС (какъвто бе случаят с Решението на ЕК по въпроса за транспортния пакет от 2018г.). Някои от тях се занимават с неприсъщи дейности за депутат, като например международни кампании за реклама на продажбата на българска земеделска земя на чуждестранни инвеститори (защо не от Оманския инвестиционен фонд, инвеститори от ОАЕ, Кувейт и Саудитска Арабия, от където комисионните са най-високи) – една обикновена брокерска дейност.   Друга интересна информация за размишления е повтаряемостта на заемането на евродепутатско място в два последователни мандата. Повтаряемост на мандатите се наблюдава при евродепутати от всички политически цветове БСП, ДПС, Атака, ГЕРБ. Повтаряемостта не е криминал, дори в отделни случаи е полезна, но едва ли в нашенския политически контекст. Сред електоралния корпус е разпространено убеждението, че най-голямата мечта на всеки евродепутат е да остане за още един, ако не може - поне за два нови мандата и то едва ли е от привързаност към професията… Показателно за причините за това е кариерното развитие на бивши евродепутати – Председател на ПЕС, Вице-президент, Министър на външните работи, Министър на образованието и днешен посланик на ЕС към Съвета на Европа, Евро-комисар, Председател на Комисия в ЕС, Посланик в Турция. Статистиката съвсем не е непълна.   На базата на досегашния национален опит, можем да очертаем (с известно приближение) профила на кандидатите за евродепутати на българските партии и коалиции: Хайли лайкли, „добрата традиция“ от предишните евроизбори едва ли ще бъде нарушена. Изглежда на нас не „ни трябват“ смутители на европейския дневен ред, такъв какъвто са го установили „големите“ в европейската политика, а хора пластелинови и изпълнителни. Всеизвестно е, че основната демаркационна линия днес между страните-членки на ЕС е въпросът за суверенитета. Върху него ще бъде фокусирана политическата борба за спасяване на ЕС чрез реформи. Каква е българската концепция за съвременния национален суверенитет в условията на съюзното членство в ЕС? Има ли такава или отново ще се задоволим да повтаряме нещо, което зле познаваме и не разбираме? Политическата аксиома недвусмислено нашепва, че с такива евродепутати България няма да може да реализира своята основна външнополитическа цел, която да гарантира възможности за едно много по-бързо икономическо развитие.   Действително, разполагаме с няколко международни журналисти, чиито познания по европейска политика и европейски институции ги  характеризират като ерудити в сравнение с българските евродепутати и политици. Но нали не журналистите, а евродепутатите участват в дебатите?   Много вероятния профил на българския евродепутат, описан по-горе, показва едно: българската политическа върхушка се е научила да се самопроизвежда по кастов принцип и не носи никаква отговорност за своето национално безличие. Борбата за власт и пари следва своите закони. А обществото ще продължава да говори за българския суверенитет като за нещо скъпо, но далечно и непостижимо. Изборите наближават. Следете ги внимателно.   София, 23.11.2018г.                                                                                                          ", "date": "2018.11.25", "title": " Владимир Шейтанов: Националeн суверенитет за евродепутаска употреба"}
{"url": "http://epicenter.bg/article/850-politseyski-sluzhiteli-ohranyavali-17-protesta/169109/2/0", "text": "От Главна дирекция „Национална полиция“ обобщават, че днес на територията на страната са проведени общо 17 протестни действия в страната. 10 от тях са били заявени и регламентирани по установения ред. Участвали са приблизително 1255 души и 340 моторни превозни средства. От различни ОДМВР са съставени общо 11 акта за установени административни нарушения. В обезпечаването на различните прояви са били ангажирани 850 полицейски служители. Задачата на полицията остава опазване на обществения ред и сигурността, както и недопускане на ограничава движението на хората. МВР отново апелира протестиращите да спазват закона и разпорежданията на униформените служители.  ", "date": "2018.11.25", "title": "850 полицаи са охранявали 1255 протестиращи в страната"}
{"url": "http://epicenter.bg/article/Vavezhdat-nov-predmet-v-uchilishte--shte-uchat-detsata-kakvo-e-tolerantnost--uvazhenie-i-patriotizam/169110/2/0", "text": "Часове по възпитание влизат в програмата на учениците. Идеята е на Министерството на образованието, съобщава \"Нова телевизия\".   Експертите вече подготвят новата стратегия, чиято цел ще е да определи ценностите, които децата трябва да притежават. И сега училищата и детските градини осъществяват възпитателна дейност, но параметърът ѝ не е дефиниран. Сред заложените цели в проекта са учениците да знаят какво е толерантност, уважение и патриотизъм. \"Това не означава, че ще бъде иззета функцията на семейството. Напротив, всички деца, които влизат в класната стая, влизат с различни ценности, с различно възпитание. Смятаме, че има едни общочовешки ценности, които трябва да се развият и на които ние изключително много държим\", заяви заместник-министърът на образованието и науката Таня Михайлова.  От синдикат \"Образование\" дори предлагат учителите да пишат оценки на база поведението на децата в училище. \"Оценка за дисциплината на съответния ученик - нещо, което би демонстрирало неговите умения да живее в социални общности и би гарантирало правата на другите деца. Наше изследване показа, че в повечето от страните има такава оценка\", каза синдикатът от \"Образование\" - КТ \"Подкрепа\" Юлиан Петров.    ", "date": "2018.11.25", "title": "Въвеждат нов предмет в училище, ще учат децата какво е толерантност, уважение и патриотизъм"}
{"url": "http://epicenter.bg/article/Georgi-Markov--GERB-tryabva-da-izvede-horata-mirno-na-ulitsata-i-da-zashtiti-pravitelstvoto/169111/2/0", "text": "„Аз съм единственият депутат от ГЕРБ от ВНС. Не се впечатлявам от спора между Борисов и Радев, защото съм се нагледал на спорове между премиери и президенти и от една политическа сила. Сега президентът и премиера са от различни политически сили и е нормално това. Аз уважавам президентската институция и самия Радев. Неговото изявление за 10 ноември – той направи едно обобщение и констатации, с които изцяло не съм съгласен. Не е заплашена българската демокрация и няма сливане между ГЕРБ и държавата, каквото внушение бе направено. Защото имаме президент от друга политическа сила, държавен глава, който има големи правомощия”.   Това обяви в предаването „Беновска пита” по \"Канал 3\" народният представител от ГЕРБ Георги Марков по повод противоречията между президента Румен Радев и премиера Бойко Борисов. Във връзка с твърдението си, че ГЕРБ не се слива с държавата той изтъкна, че партията дори няма пълно мнозинство и много често дори има проблеми с преодоляването с някое президентското вето. „България е най-демократичната страна на Балканите. Има функционираща демокрация и нещо повече – има директна телефонна връзка между премиера и лидера на опозицията”, обяви Марков, като припомни разговор между Нинова и Борисов на тема здравеопазване.   „Бойко два пъти от четири показва председателския пост на опозицията. Въпреки че не е редно, защото това е пост еманация на управлението. Но това е българската демокрация – номер 1 сме на Балканите”, категоричен е депутатът.   „Това, което ми се струва е, че президентът Радев е нормален човек. А трябва да е луд, за да прави партия. Защото например Бойко управлява в политическа лудница. Защото управлява със скандалджии, които обаче ако не бяха там, нямаше да преодолеем Истанбулската конвенция и още някои други неща”, изтъкна Марков относно евентуалните бъдещи планове за партия на Радев.   Относно протестите той коментира: „Има хора на улицата – не са хората, а хора. Не ги познавам протестиращите, не съм ги виждал в София. Та тези хора днес са предложили референдум за мажоритарни избори. Това го подкрепям. Но такъв референдум се състоя. И какво се случи?”.   Според него големият проблем на изборната система е именно, че попадат по-малко личности, което пък е желанието на хората. „Аз не следя всички изяви на министър-председателя. Аз обаче съм човек, който е лоялен към него и се старая като видя нещо тревожно, да му давам публично съветите, а не да ходя да му шушукам на ушето”, каза Марков. „Сега му казвам, че ГЕРБ с такъв чудесен организатор като г-н Цветанов, ГЕРБ трябва да изведе хората на улицата – не да прави контрапротест, без да блокира улици, да излезе мирно  и да заяви, че се обявява против смяна на системата, да се обяви против анархокомунизма, да си защити правителството и ако трябва, да поиска оставка на президента”, обяви депутатът от гражданската квота на ГЕРБ.   „Президентът прави правилни констатации, че е България е най-бедна в ЕС. Той не е бил част от политическата система, но трябва да каже защо сме най-бедни. Ние сме най-бедни, защото Чехия и Унгария правеха реформи, а ние водихме 10-годишна битка с комунистите. БСП два пъти управляваха с пълно мнозинство и ни разсипаха. И президентът Радев, макар да е бил военен, сигурно е видял това. При Виденов заплатата беше 3-4 долара. Е как от 3-4 долара за 20 години да не си най-беден”, попита риторично Георги Марков. По думите му, ако няма чуждестранни инвестиции, то е заради политическа нестабилност и даде пример с Унгария, където в този период не е имало предсрочни избори. „Какви анализи и прогнози прави Ахмед Доган, аз не мога да кажа. Аз българските турци ги уважавам. ДПС има и свой принос в демократичните промени. Без тях нямаше да го има първото демократично правителство”, заяви още Марков относно мястото на Ахмед Доган и ДПС в периода на Прехода. Той е категоричен, че ако не бе депутат, само личен приятел на Борисов, би го призовал в навечерието на 60-годишнината си „да хвърли кърпата” и да не се занимава повече, след като вече е направил толкова много. „Само че човекът работи за държавата. Работи в една лудница и иска да изведе държавата от тоя балкански кюп”.    ", "date": "2018.11.25", "title": "Георги Марков: ГЕРБ трябва да изведе хората мирно на улицата и да защити правителството!"}
{"url": "http://epicenter.bg/article/Plamen-Dimitrov--Biznesat-tryabva-da-brakne-v-dzhoba-si--za-da-ne-barka-pod-natisk/169112/2/0", "text": "„Това е най-добрият бюджет, който е съставял Бойко Борисов. Иначе и по-добри сме имали, поне от наша гледна точка. Но когато има 6 милиарда повече, не може да има друга оценка. Досега не сме одобрявали бюджетите на Борисов и нямаше изненадани, но след като сега го одобрихме, това не е така. Сега, този бюджет ще даде повече за хората”. Това обяви президентът на КНСБ Пламен Димитров в предаването „Беновска пита” по \"Канал 3\" по повод Бюджет'2019.   Относно недоволството на работодателите според него то е свързано с това, че просто няма хора, които да работят. Но все пак увеличаването на заплатите – минималната работна заплата и тези в бюджетната сфера са една стъпка напред. Той се надява, че бизнесът ще последва този пример и също ще увеличи заплати. Според него пазарът на труда е горещ и заради това има основание за ръст на заплатите. „Очевидно е, че хората трябва да могат да поемат новите цени, очаква се ръст на много стоки, затова трябва да се увеличат заплатите. Освен това няма хора, които да работят и трябва да се плаща повече, за да се намерят такива. Това също е основание заплатите да вървят нагоре”, каза Димитров и изрази надежда, че бизнесът ще изпревари тези събития.   „Основният проблем е с разпределението и преразпределението. Затова и хората имат усещане за несправедливост. Неравенствата са много големи. Разпределението на дела, който ние произвеждаме заедно, между нас и капитала е основният проблем. И не става въпрос само за чужди компании. За миналата година българският бизнес със своите работници е генерирал 19 милиарда лева печалба. Каква част от тях са отишли под формата на заплати..., ние можем да кажем, че разпределението не е правилно и трябва да са повече”, заяви Димитров.   Само 30 процента от българските работници имат колективни трудови договори и в тях ясно се вижда колко от печалбата получават. „Вече е повече от ясно, че хората ги водят по някакъв начин. Който не е отишъл на Драгичево, не е видял за какво става въпрос. Там могат да се видят известни фенове от фенклуба на Миньор Перник. Видяха се и политически фигури. Това обаче не означава, че трябва да омалоуважаваме протестите. Причината за протестите е автентична – и тя е доходите на хората. 70 процента от хората получават под средната заплата. Масово извън София средната заплата е около 800 лева”, каза лидерът на КНСБ. „Бизнесът трябва да погледне към себе си и собствените си работници с по-голямо разбиране. И да бръкне от собствения си джоб. За да не се наложи да бръкне под натиск. Защото тогава не се знае с колко ще се наложи да бръкне, може и да е повече”, призова Пламен Димитров.   В заключение за политическата ситуация в страната той коментира: „Смятам, че новият вицепремиер Марияна Николова има качества, тъй като я познавам. Но ще видим дали са достатъчни за тази позиция. Що се отнася до президента Радев и премиера Борисов, те не са от вчера. Това бе така, още докато Радев бе генерал. Не съм изненадан от това отношение между двамата генерали. Аз обаче се надявам те малко да се свият, защото това ще от полза за всички”.    ", "date": "2018.11.25", "title": "Пламен Димитров: Бизнесът трябва да бръкне в джоба си, за да не бърка под натиск"}
{"url": "http://epicenter.bg/article/Poredna-nedelya-na-protesti--OBOBShtENIE-/169113/2/0", "text": "Поредна неделя на протести в страната срещу ниския стандарт на живот. В десетки градове жители излязоха да протестират, като на повечето места блокираха пътища и магистрали.   Макар и по-малобройни от преди няколко седмици, днешните протести отново изразиха недоволството на българските граждани срещу лошите социални условия на живот в страната, предадоха кореспондентите на БГНЕС.     С шествие на над 60-70 автомобила протече четвъртият протест в Благоевград, темата му бе \"Социалното убийство на България”. Протестиращите успяха да блокират и главния път Е-79 с викове „Оставка”.     Жители на Петрич и Сандански също излязоха на пореден протест днес, но нямаше блокада на ГКПП-Кулата, както беше първоначалният замисъл. В района има засилено полицейско присъствие.     Десетки русенци излязоха на пореден протест за чист въздух и по-добър живот. Те се събраха на паркинга пред централна жп гара с трибагреници и надписи по колите какво е предизвикало тяхното недоволство. След това 50-60 души с близо 30 коли тръгнаха на автошествие по булевард „Цар Освободител” до пътен възел „Христо Ботев”, откъдето се качиха на международното шосе в посока Гюргево. Със скандирания „Оставка” и „Мафия”, протестиращите затвориха на няколко пъти за кратко булевард „България”.     Близо 300 старозагорци затвориха подстъпа до АМ „Тракия”. Те пристигнаха в шествие с автомобили, което премина през целия град. Шествието им завърши на изхода на магистралата, където след преговори с полицията успяха да затворят подстъпа до магистралата.     Протест имаше и във Велико Търново, подкрепен от жители на Горна Оряховица и съседните населени места. Блокиран бе и Проходът на Републиката Хаинбоаз от протестиращи. Близо 200 протестиращи излязоха на пътното платно, за да препречат движението, но полицията преди това го беше отклонила по обходни маршрути. Протестиращите скандираха „Оставка”. Протестните действия бяха под надслов „Не на ниския стандарт на живот в България“.     Пловдивската неделя днес е белязана с няколко атрактивни събития, сред които винен тур в Стария град и Айляк парад в Лаута. На този фон протестът срещу високите цени на горивата пред сградата на общината съвсем оредя. Пред погледа на 50 полицаи и представители на десетина медии се събраха 30-40 души, заметнати с националния флаг, които си поговориха с негодувание за данъка на старите коли, за скока на цените, но проявата им нямаше нищо общо с масовото автошествие преди две седмици, когато градът за няколко часа стана буквално непроходим.     В Бургас около 50 автомобила шестваха по улиците на града, след което протестиращите изразиха недоволството си и пред общината.     Протестиращи от Сливен днес блокираха Петолъчката. И петте изхода на пътния възел бяха обградени от полиция. Над 700 са протестиращите от Сливен, още толкова имаше и от Ямбол.     В Шумен протестиращите блокираха АМ „Хемус” при пътен възел „Нови пазар”.     Поредно автошествие се проведе и в Лом в посока изхода за Монтана.     Жители на Троян и региона протестираха на пътя Троян -Ловеч, при разклона за село Калейца.     Протестно шествие се проведе и в Димитровград. Демонстрацията беше подкрепена и от жители на Хасково.     По-многоброен беше протестът в Карловско, където около 200 души протестираха срещу ниския стандарт на живот. Недоволстващите блокираха движението по Подбалканския път София-Бургас при разклона за селата Иганово и Московец.     Жители на Гоце Делчев блокираха пътя при село Господинци. Те протестират срещу социалната несправедливост в България.     Във Варна около 10 автомобила шестваха също по улиците на града. Недоволните граждани настояват за оставка на правителството.      ", "date": "2018.11.25", "title": "Поредна неделя на протести (ОБОБЩЕНИЕ)"}
{"url": "http://epicenter.bg/article/Zornitsa-Rusinova--Byudzhet-39-2019-e-mnogo-sotsialno-orientiran/169114/2/0", "text": "„Не мисля, че в социалното министерство са беззащитните хора. В нашето министерство са всички хора – и децата, и майките, и пенсионерите. Да, нашата функция е да защитаваме и беззащитните”. Това обяви в предаването „Беновска пита” по „Канал“ 3 зам.-министърът на труда и социалната политика Зорница Русинова.   „Факт е, че по отношение на социалните реформи имаме голяма подкрепа, включително и от Европа. Наистина бюджетът за следващата година е много социално ориентиран. Ще можем да увеличим помощите за отопление, да помогнем на майките на деца с увреждания... Полагаме обаче усилия за реформи. И една такава реформа е Законът за социалните услуги. Там правим ясно разграничение между социалните помощи и подкрепата, която трябва да имаме, когато става въпрос за социално включване. Не е нужно човек да е беден, за да се нуждае от социално включване. Жертви на насилие, деца с увреждания те са обект на социално включване. Реформата, която правим е не да разширяваме палитрата от услуги, а да преразпределим финансирането им и то да бъде по-ефективно”, обясни зам.-министърът.  „Следваме различен опит и търсим най-верния път, а това е българският път. Независимо от европейския опит, важно е да съхраним българския опит”, каза Русинова.   Тя обясни и че е стартирана кампания „Мисията възможна”, която има за цел да покаже положителното, свързано със затварянето на домовете за сираци. „Основната цел, която си поставяме е тези деца да се чувстват пълноценни в обществото. В момента всички деца, които са изведени от домовете, живеят в добри условия в приемните им семейства. Основната ни задача е да осигурим среда, близка до семейната”, каза зам.-министърът. Тя коментира и простестите на родителите на деца с увреждания. Обясни, че се готви създаването на центрове за помощ на хората с увреждания, което е и сред исканията на протестиращите. „Предстоят още много дейности, за да могат хората с увреждания да се чувстват пълноценно. Малък е процентът на тези, които работят, и имаме доста работа. Целта ни е да разширим мрежата от услугите. Да развием центрове, които да могат достигнат до тях. Такива в момента развиваме в София, Варна, Бургас, Пловдив, предстои и Велико Търново. Тези центрове ще бъдат дневни или месечни – в тях ще може майката да остави детето си и там то да получи адекватна рехабилитация и грижа. Но има и хора, които живеят сами, затова се надявам се скоро общините да развият проектите си в тази насока, за да може да помогнем на тази уязвима група”, каза още Зорница Русинова.    ", "date": "2018.11.25", "title": "Зорница Русинова: Бюджет'2019 е много социално ориентиран"}
{"url": "http://epicenter.bg/article/-Elena-Yoncheva-startira-petitsiya-s-iskane-za-nezavisima-ekspertiza-na-magistralite/169115/2/0", "text": "Депутатът от БСП Елена Йончева стартира петиция с искане за независима експертиза на магистралите.   \r\n Призоваваме всеки български гражданин, който настоява за независима експертиза на българските магистрали, който счита, че има право да получи отговор на въпроса създава ли се опасност за живота на гражданите от некачественото им изграждане, да подпише тази петиция, без страх, призова тя. \r\n   \r\n Фактът, че има толкова голям отпор за независима проверка, говори за страх от констатиране на нередности. Проверката не уронва престижа на българските строители. Независимата експертиза на качеството на българските магистрали помага на строителите, които са принудени да работят в обстановка, в която се констатират редица нередности по цялата верига на инвестиционния процес, пише Елена Йончева. \r\n   \r\n В петицията се казва:  Във връзка с получени сигнали и общественото недоволство от качеството на изпълненото строителство на отделни пътни участъци в страната искаме ЕК и ОЛАФ да направят независима експертиза на участъци от автомагистралите „Тракия“, „Хемус“, „Струма“ и „Марица“, изградени през последните 5 години със средства на ЕС. Целта на експертизата е да установи има ли в действителност пропуски в качеството на получения краен продукт (пътя). \r\n   \r\n \r\n   \r\n Във връзка с получени сигнали и общественото недоволство от качеството на изпълненото строителство на отделни пътни участъци в страната искаме ЕК и ОЛАФ да направят независима експертиза на участъци от автомагистралите „Тракия“, „Хемус“, „Струма“ и „Марица“, изградени през последните 5 години със средства на ЕС. Целта на експертизата е да установи има ли в действителност пропуски в качеството на получения краен продукт (пътя). \r\n Изграждането на некачествени пътища представлява опасност за българските граждани. \r\n При инцидент на пътя София – Своге, на 25 август 2018 г. автобус излиза от пътното платно и се преобръща. Загиват 20 граждани. \r\n Министърът на регионалното развитие и благоустройство съобщи, че в износващия пласт на пътя има недопустимо количество варовик. Това е недопустимо по задължителните изисквания на техническата спецификация, на която трябва да отговарят всички вложени материали по одобрената рецепта. Тя очевидно не е спазена. Вложените некачествени материали, които са със значително по-ниска цена от тези, които би трябвало да се вложат, водят до предпоставки за пътни произшествия. \r\n В същото време обектът е предаден с акт Образец 16 и с изрядни документи. \r\n Случаят в Своге показва, че при строителството на пътища се влагат материали, които не отговарят на задължителните изисквания. \r\n Тъй като подобни отклонения има и в магистралните участъци, настояваме за независима експертиза, която да докаже създава ли се опасност за живота на гражданите от качеството на българските магистрали. \r\n Състоянието на българските магистрали е видимо за всеки от нас и без да се прави техническа експертиза. Магистрали, първокласни и второкласни пътища започват да се ремонтират често веднага след като се изградят. \r\n Последният пример е с магистрала „Марица“, официално открита на 29.10.2015 г. \r\n През февруари 2016 г. около 200-метров участък от магистралата пропада. Направен е ремонт. През ноември 2018 г. същият участък, между Димитровград и с. Оризово, отново е компрометиран. \r\n В българското общество съществува и убеждението, че изграждането на големи инфраструктурни проекти - строителството на пътища, е основен инструмент, който генерира корупция. Съществува съмнението, че значителен процент от стойността на обществените поръчки за изграждането за магистрали и пътища вместо за изграждането им, се връща към властта. \r\n Поискахме съгласието на Агенция \"Пътна Инфраструктура\" да бъдат извършени полеви изпитвания на пътната настилка чрез вземане и на дълбочинна ядка. Посочените в искането участъци са изградени през последните пет години, какъвто е и периодът на устойчивост, според европейските изисквания. Това е срок, в който износването на пътното платно е минимално. \r\n   \r\n \r\n   \r\n Фактът, че има толкова голям отпор за независима проверка, говори за страх от констатиране на нередности. \r\n Проверката не уронва престижа на българските строители. Независимата експертиза на качеството на българските магистрали помага на строителите, които са принудени да работят в обстановка, в която се констатират редица нередности по цялата верига на инвестиционния процес. \r\n   \r\n \r\n   \r\n Петиция от Елена Йончева, журналист и депутат в 44 Народно събрание на Република България, подкрепена от ПГ \"БСП за България\". \r\n   \r\n   \r\n", "date": "2018.11.25", "title": " Елена Йончева стартира петиция с искане за независима експертиза на магистралите"}
{"url": "http://epicenter.bg/article/Emblematichni-sgradi-svetnaha-v-oranzhevo-v-znak-na-borbata-sreshtu-nasilieto-nad-zheni/169116/2/0", "text": "Националният дворец на културата и сградата на Софийската опера и балет в София светнаха в оранжево, съобщава \"Канал 3\". Примерът им последваха Бургас, Варна, Русе, Пловдив и други градове. Поводът за това е Световният ден срещу насилието над жени. „От днес стартират дейности, които са част от кампанията на ООН Orange the world, която се провежда от 25 ноември до 10 декември, 16 дни на активности за елиминиране на насилието над жени и деца. Тази година решихме да разширим фокуса и освен да се борим с насилието се опитваме да въведем някаква форма на превенция”, каза президентът на „Зонта клуб – Св. София” Росина Тодорова, който е организатор на събитията в столицата и добави, че част от активностите включват поредица от дискусии, поредица от срещи с млади хора, а операта дава билети за представления. В кампанията са се включили таксиметрови компании, градският транспорт, в който навсякъде са разлепени стикери. Те призовават гражданите да не са безучастни и да са активни ако станат свидетели на каквато и да било форма на насилие – вербална, психическа, защото то има много форми. „В рамките на кампанията в София се движи ретро трамвай, който също е брандиран в оранжево. Той ще движи до 10 декември от пл. „Възраждане” до кв. „Иван Вазов” и обратно”, посочи Тодорова. Тя подчерта още, че няма точна статистика на жените, претърпели насилие, защото темата все още е табу, защото те не подават сигнали и именно това е тяхната цел – да се обсъжда темата и тя да е във фокуса на общественото внимание. В понеделник Българският фонд за жените организира протест срещу насилието над жени от 18 ч. на „Орлов мост”. По техни данни, от началото на тази година 28 жени са убити от своите бивши или настоящи съпрузи, партньори или от техен близък. Три деца са убити от своите бащи. Българският фонд на жените изчислява, че на всеки две седмици една българка е убивана.     ", "date": "2018.11.25", "title": "Емблематични сгради светнаха в оранжево в знак на борбата срещу насилието над жени"}
