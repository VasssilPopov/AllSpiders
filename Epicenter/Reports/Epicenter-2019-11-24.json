{"url": "http://epicenter.bg/article/Protest-vav-vrachansko-selo--Sekretarka-stana-kmetski-namestnik--zashtoto-umeela-da-pishe-smartni-aktove/199684/2/0", "text": "Врачанското село Главаци, община Криводол, се вдигна на протест заради кметската наместничка, която им изпратил кметът на общината, съобщи БТВ. Хората са недоволни, защото кметът Христо Доков (ГЕРБ) не назначил за наместник в селото техния фаворит, а секретарка. И то с аргумента, че пишела добре смъртни актове.   Протестиращите около 70 души твърдят в репортажа на телевизията, че са излъгани. От общо 190 гласоподаватели 123 са изразили желанието си Светлана Иванова да бъде назначена за наместник чрез подписка. Според тях тя ще направи много за селото им, което е \"започнало да запада\".    Кметът на община Криводол Христо Доков обаче дал поста на досегашната си секретарка Миглена Съботинова заради това, че е работила в администрация 6 години и умее \"да пише смъртни актове\". Доков обяснил, че е трябвало да се довери на човек, който има опит в работата, а не на такъв, който тепърва трябва да се учи.    Въпреки назначението на Съботинова той се е съгласил да направи допитване до хората в селото, което така и не се провело.   „Преди да направя избора, се допитах до кмета на селото Петър Георгиев. Предложих му да изпълнява тези функции, но той отказа, когато научи, че в бюджета не е предвидена бройка за секретар“, обяснява кметът на община Криводол Христо Доков пред врачанският сайт \"Конкурент\".  „Трябваше да се доверя на човек, който знае естеството на работата, а не на кандидат, който тепърва ще се учи. Нищо не пречи на бизнес дамата, щом има желание, да помага на хората в Главаци. Все пак не е нужно един човек да е кмет, за да разкрие най-хубавите черти на характера си“, добавя той пред медията.  ", "date": "2019.11.24", "title": "Протест във врачанско село! Секретарка стана кметски наместник, защото умеела да пише смъртни актове"}
{"url": "http://epicenter.bg/article/Evdokiya-Maneva--Oblastniyat-upravitel-na-Pernik-da-podade-ostavka--ima-neposredstvena-vina-za-krizata/199687/2/0", "text": "„Областният управител на Перник да си подаде оставката, тъй като има непосредствена вина за водната криза в Перник. Отговорност носят и бившият кмет, Басейнова дирекция и ВиК!“   Това заяви в предаването „120 минути“ по БТВ бившият министър на околната среда Евдокия Манева. Тя бе и зам.-министър в същото министерство в три кабинета.   Манева подчерта, че водният режим в Перник е резултат на несвършена работа на много институции, защото „лунният пейзаж, който представлява язовир „Студена“, не се е случил за няколко дни.   В студиото на БТВ Евдокия Манева припомни, че през септември двама министри са отговаряли в петъчния парламентарен контрол бодряшки, че няма проблем, на въпроси, свързани със състоянието на водоснабдяването на Перник. И попита кои са служителите, които са ги заблудили така.   Според Евдокия Манева няма никакво съмнение, че Перник и останалите градове на воден режим са стигнали дотук заради лошо управление, безхаберие на институциите, ниска квалификация на работещите, партийна намеса и ниска култура на нашето население. \"В Перник много добре са знаели за какво става дума. Станало е така, че кметът (бившият) си е мълчал. Мълчали са хората от общинския съвет, мълчали са и управляващите, и опозицията. Мълчал е и областният управител\", каза Манева. Отговорността трябва да се поеме на всяко ниво. А вече бившият шеф на ВИК вместо да оспорва трябва да се скрие някъде, допълни тя.   За управлението на водите отговарят шест министерства, подчерта още бившият екоминистър.   Манева подчерта, че не сушата е виновна за водния режив в миньорския град, както се твърди. На въпрос кой трябва да носи отговорност за станалото тя обобщи: Всички от ВиК, през предишния кмет, областния управител, до контролните органи и министрите на екологията и регионалното развитие.  „България не е от страните с ограничен воден ресурс. Всеки българин средногодишно разполага с около 9000 куб. м вода, а за застрашени се смятат страните, в които този показател е под 5000“, каза още Евдокия Манева. Тя акценитра и на лошата култура на хората при ползването на водата и даде пример с традицията да си изстудяваме дините и бирата на течаща вода.  ", "date": "2019.11.24", "title": "Евдокия Манева: Областният управител на Перник да подаде оставка, има непосредствена вина за кризата"}
{"url": "http://epicenter.bg/article/Maya-Manolova-otvarya-bezplatna-priemna-za-grazhdani-/199689/2/0", "text": "Мая Манолова отваря безплатна приемна за граждани в новия си офис в столицата. Първата приемна ще се проведе в сряда, на 27 ноември, от 10.30 часа.  В седмичната безплатна приемна Манолова ще разглежда жалби и сигнали на граждани. Заедно с нея ще работи и екип от юристи, които ще помагат за решаване на проблемите, поставени от гражданите.  Приемната се намира на пл. „Славейков” в София, на адрес: ул. „Дякон Игнатий” 4, ет. 2.  За записване и повече информация от понеделник, 25 ноември, са разкрити следните телефони: 0988 15 73 54 и 02/ 421 76 44.  „Хората имат своите очаквания аз да продължа да им помагам. Като адвокат аз вече работя в моята кантора. Ще имам обаче и безплатна приемна за сигнали на граждани, които и сега не спират да ми се обаждат и да ме търсят”, анонсира по-рано през седмицата инициативата си Манолова в свое телевизионно участие.  ", "date": "2019.11.24", "title": "Мая Манолова отваря безплатна приемна за граждани "}
{"url": "http://epicenter.bg/article/Zhalt-kod-za-obilni-valezhi-v-7-oblasti-v-ponedelnik/199690/2/0", "text": "Предупредителен жълт код за обилни валежи от дъжд е обявен за утре за седем области в Южна България. Това показва справка на страницата си Националният институт по метеорология и хидрология. В Пловдивска, Пазарджишка, Старозагорска, Хасковска, Кърджалийска, Смолянска и Благоевграска област се очакват общо до 35 литра дъжд на квадратен метър за цялото денонощие. ", "date": "2019.11.24", "title": "Жълт код за обилни валежи в 7 области в понеделник"}
{"url": "http://epicenter.bg/article/Ekaterina-Zaharieva-shte-uchastva-v-tseremoniya-po-zasazhdane-na-laleta-ot-Holandiya/199691/2/0", "text": "Вицепремиерът и министър на външните работи Екатерина Захариева ще участва в церемония по засаждане на специално селектирани лалета, дарени от Холандия по повод 110 години от установяването на двустранните дипломатически отношения.    Церемонията ще се състои на 25 ноември 2019 г. от 10:00 часа в градинката „Св. Климент Охридски“ (между Софийския университет и Народното събрание), съобщиха от пресцентъра на МВнР.   Лалетата са от специално селектирания сорт „Сердика“. Цветовете на лалетата са като тези на българския трибагреник - бяло, зелено и червено. Сертификат за дарението бе връчен на Екатерина Захариева от външния министър на Холандия Стеф Блок по време на посещението му у нас през юни.  На церемонията по засаждането ще присъстват още столичният кмет Йорданка Фандъкова и посланикът на Кралство Нидерландия в София Берендина Мария Тен Тъшър. ", "date": "2019.11.24", "title": "Екатерина Захариева ще участва в церемония по засаждане на лалета от Холандия"}
{"url": "http://epicenter.bg/article/Ekspert--Napravihme-lekarite-targovtsi--bolnitsite-targovski-druzhestva-i-sega-se-targuva-sas-zdrave/199693/2/0", "text": "Д-р Мирослав Ненков и адвокат Пламен Димитров коментират в ефира на Нова проблемите в здравеопазването.   От една страна хората трупат здравна култура от интернет, а не от истински лекари. От другата страна лекарите от моето поколение имат едно овластяване. Ако вие дойдете при мен с готова диагноза, аз се дразня много. Вие или вашите приятели смятат, че детето ви или ваш роднина е за болница, но това не го срещате, вие сте недоволни. Идват хора с готови диагнози, които, като се окаже, че не са така, те не са доволни. Идват хора, които искат да постъпят в болница за една седмица без да има нужда, пак не са доволни. Има тлеещо и непрекъснато поддържано напрежение между една част от обществото, която представлява моята гилдия, и останалата част.    Това заяви в предаването \"Неделята\" по Нова телевизия бившият министър на здравеопазването д-р Мирослав Ненков.   Заедно с него гост беше и адвокатът Пламен Димитров. \"Навремето направихме лекарите търговци, болниците - търговски дръжества. И се търгува със здравето на хората. Лекарската професия е като всяка една друга, с тази особеност, че тук се касае за живота и здравето на човек. получават се не малко лекарски грешки. Скоро прочетох за жена, която починала, като лекарят й казал, че има гастрит, а тя е починала от инфаркт. Не малко са такива грешки. Нещо повече, че самите лекари не уведомяват пациентите, за това какво може да бъде развитието на дадено заболяване\", каза адвокатът.  Той коментира случая с починало 14-годишно дете в Перник, на което е поставена упойка, която му коства живота. На втора инстанция Апелативният съд оправдава собственика на клиниката и дава условна присъда на съпругата му, която също е собственик.   \"Признаваш някой за виновен, но му намаляваш наказанието, което му е дадено на първа инстанция. На тях им тежеше, че им наложиха 5 години забрана да не упражняват лекарска професия. Сега втора инстанция го махна това. А в тази клиника има втори такъв случай, но този път детето е имало късмет в \"Пирогов\", обясни още Димитров.    \"Много е важно да бъдем прецизни в начина, по който дефинираме лекарската грешка. Тя става лекарска грешка, когато отдолу се подпише съдия, а не когато е казано от репортер или някой разбирач е изкал своето мнение по телевизията, на базата на недостатъчно информация. По отношение на малигнената хипертермия, това е едно ужасяващо усложнение, което е малко като гръмотевица. Би могло да се предвиди, но със специфични изследвания и изключително рядко. Проблемът е, че единственият медикамент, който се прилага в този случай, не е бил наличен\", разкри Мирослав Ненков.    \"Когато разполагате с упойка, в чиято листовка е записано, че може да предизвика хипертермия, то тогава трябва да имате антидот или да знаете откъде да се снабдите с него. Не може да си играете с живота на хората като на лотария\", заяви Димитров. \"В една книга по инвазивна кардиология пише \"Грешката при подготовката е подготовка за грешка\". Много е рядко това усложнение, но когато настъпи е изключително драматично и смъртоносно. За това навсякъде, където се прилагат тези медикаменти, трябва да има антидот. Или ако го няма, анастезиологът трябва да знае откъде да го набави\", добави Ненков.    \"Няма нищо по-скъпо от здравето. Трябва да се инвестира в него. Системата е куца, търговски са дръжествата, да. Здравето струва пари и то много. Ние инвестираме в 20-годишните си коли и никой не се е оплакал. Когато трябва да се дадат 20 лева за здраве, се почват едни писъци, лекарите стават печелбари\", коментира още бившият здравен министър. \"Това правителство два пъти по половин млрд. лева качва бюджета на Здравната каса. Краде се. Наливат се тези пари в каца без дъно. Крадат тези, които управляват системата. Едни сто човека, които мога да изредя. Тези крадци са много чувствителни, те са много обидчиви. Те са по-силни от държавата\", заяви Ненков. Адвокат Димитров подкрепи думите му. Според него много хора източват Здравната каса, пенсионните фондове и други дружества.    Относно смъртта на 3-годишния Александър, който почина преди няколко дни в столицата, обикаляйки из три болници, Ненков попита, ако се окаже, че детето е починало от пневмония, която не се предвижда, кой ще се извини на докторката, която е охулена в социалните мрежи?", "date": "2019.11.24", "title": "Експерт: Направихме лекарите търговци, болниците търговски дружества и сега се търгува със здраве"}
{"url": "http://epicenter.bg/article/Solomon-Pasi--ES-dopuska-strategicheska-greshka--kato-ne-reagira-na-ruskoto-vliyanie-v-Sarbiya-/199694/2/0", "text": "Бившият външен министър Соломон Паси коментира Сърбия е „ахилесовата” пета на Европа, през която надниква президентът Путин, заяви в предаването „Неделята на NOVA” бившият външен министър Соломон Паси.    По думите му Европейския съюз е допуснал стратегическа грешка като не наблюдава и не реагира на руското влияние в северозападната ни съседка. Паси е категоричен, че Сърбия има ирационална обсесия към Косово.    По думите му френският президент е направил няколко големи грешки в последно време. „Макрон направи няколко недопустими неща. Първото беше, че наложи вето за определяне на дата за започване на преговорите с Македония и Албания. Второто нещо беше, че обиди България и Украйна за сметка на африкански избиратели, които той има”, коментира бившият външен министър.    Според Соломон Паси България трябва да търси сътрудничество със САЩ в областта на науката. „Трябва да искаме да изпратим космонавт на Луната. Ние трябва тласнем сътрудничеството си в област, в която се получават Нобелови награди””, катеторичен е той. ", "date": "2019.11.24", "title": "Соломон Паси: ЕС допуска стратегическа грешка, като не реагира на руското влияние в Сърбия!"}
{"url": "http://epicenter.bg/article/Hero-Mustafa--Sreshtata-na-Boyko-Borisov-s-Donald-Tramp-ne-e-nagrada-za-pokupkata-na-F-16/199695/2/0", "text": "Чувствам се фантастично в България. Аз съм в България от един месец и вече обичам вашата красива страна и българският народ. Уча български език и по този начин искам да покажа уважение към великата ви нация. Любимата ми дума е \"благодаря\".    Това каза в интервю за предаването \"120 минути\" по БТВ американският посланик Херо Мустафа, която коментира предстоящата утре среща между българския премиер и американския президент.   \"Срещата между Бойко Борисов и Доналд Тръмп е изключителна възможност да издигнем отношенията между нашите две страни на едно по-висоско ниво. На нея ще се говори за стратегическото партньорство между двете страни и развитието на двустранното сътрудничество, отбелязвайки силните и трайни отношения, които съществуват между България и САЩ. Акцент ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство, върху енергийната диверсификация, както и върху други актуални теми. Посещението на Бойко Борисов не е награда за покупката на F-16. Това е възможност за обсъждане на двустранните ни отношения. Трябва да се фокусираме върху самата среща, а не върху политическите ситуации в двете държави. Отношенията между България и САЩ съществуват от много отдавна и сега е момента да погледнем къде се намираме\", разкри Херо Мустафа.    \"САЩ силно подкрепя усилията на България да защити националния си суверинитет. Това също ще бъде обсъдено в понеделник. Аз съм оптимист за бъдещето на България. Само когато има върховенство на закона, една държава може да постигне своя пълен капацитет. По време на моя мандат ще се посветя на трите С-та - свързаност, сътрудничество и справяне с корупцията. За мен е много важно да работя за антикорупцията и върховенството на закона. Единствено с различни гледни точки и независими медии ще се постигне отключването на пълния капацитет на България\", категорична бе посланик Мустафа.   Посланик Мустафа подчерта, че във фокуса на разговорите Борисов - Тръмп ще е военното сътрудничество, и диверсифицирането на енергийните източници.  Херо Мустафа посочи, че САЩ ще изпратят експертен екип, който да провери безопасността на българската ядрена енергетика. По време на разговора между Борисов и Тръмп ще се обсъди и възможността за отмяна на визите за българи за САЩ.  \"Сега е точният момент да засилим двустранните отношения. Да погледнем къде сме и къде можем да направим повече\", поясни американският посланик.  Херо Мустафа призова фокусът да е върху двустранната среща, а не върху политическата среда в двете страни.   \"Корупцията и върховенството на закона е приоритет на САЩ и вярвам, че това е много важно за българските граждани. Ще се посветя на трите \"с\" - свързаност, сътрудничество и справяне с корупцията. Целим да засилим връзките между двете държави на всички фронтове - не само политически, но и икономически, връзките с гражданското общество, медиите. Как да засилим регионалното сътрудничество и, разбира се, изключително важните въпроси за антикорупция и върховенство на закона. Единствено с различни гледни точки и независими медии ще се постигне отключването на пълния капацитет на България\", категорична бе посланик Мустафа.    ", "date": "2019.11.24", "title": "Херо Мустафа: Срещата на Бойко Борисов с Доналд Тръмп не е награда за покупката на F-16"}
{"url": "http://epicenter.bg/article/Namushkaha-mlado-momiche-vav-vlaka-Plovdiv---Varna-/199661/3/0", "text": "Младо момиче е било намушкано в нощния влак, пътуващ от Пловдив за Варна, информираха от МВР за NOVINI.BG.    Инцидентът е станал след спор. Случката се е разиграла в района на Стара Загора.    Пострадалата е настанена в болница в тежко състояние.    По нареждане на полицията влакът е престоял над 2 часа на гарата в Стара Загора.", "date": "2019.11.24", "title": "Намушкаха младо момиче във влака Пловдив - Варна!"}
{"url": "http://epicenter.bg/article/Petar-Ganev--Vdiganeto-na-danatsi-stava-vinagi-sled-izbori-/199667/4/0", "text": "20 дни след местните избори новите градски управници усилено обсъждат бюджета. За да излязат сметките обаче, в голям брой общини пресмятат увеличение на местни данъци и такси, се казва в репортаж на Нова телевизия.    Току-що избран, новият кмет на Пловдив, заяви по-ниски данъци за автомобилите. Още тогава обаче стана ясно, че това е трудно за изпълнение.    „Данъкът трябва да бъде редуциран, макар че Менда Стоянова е на друго мнение”, заяви кметът на града Здравко Димитров.    „По принцип данъците в Пловдив, сравнени със средното за страната, не са толкова високи”, смята Менда Стоянова, председател на Комисията по бюджет и финанси в НС.    20 дни по-късно, в града под тепетата вече е време и за още уточнения от заместник-кмета по икономическата политика.    „Политиката ще бъде да има справедливо облагане, тоест с цел подобряване на въздуха в града, ние ще завишим данъците на тези превозни средства, които замърсяват повече, за сметка на тези, които са по-екологични”, каза още зам.-кметът на Пловдив Илия Кирчев.    И в Русе първата заявка на новия градоначалник е да не вдига данъците. По думите е заварил и предложение за вдигане на такса смет.    „Таксата битови отпадъци засяга всяко домакинство. Трябва да се прави в абсолютно краен случай”, смята Пенчо Милков, кмет на Русе.    Това означава или общината да се справи с недостиг от 4 и половина милиона лева, или да опре до крайния случай, както още много общини.    „Разбира се, ще има увеличение. Най-вече, защото таксата за депониране на отпадъци е увеличена от 57 на 95 лева. Това е с решение на НС и Директива на ЕС. Така че няма как да не се отрази в такса смет”, категоричен бе Кирчев.    По-високата цена за депонирането на боклука ще засегне и Хасковска област.    „При 80 % събираемост на таксата смет досега общината е събирала около 7 милиона, а от следващата година разходите, които са необходими, за да се изпълняват всички тези дейности, са 9 милиона и 139 хиляди”, каза Станислав Дечев, кмет на община Хасково.    С очакваното увеличение таксата за един апартамент от 60 квадрата в центъра на Хасково, ще стане 150 лева, вместо досегашните 130.    Във Велико Търново увеличаване на такса смет няма да има, но ще отпадне отстъпката от 10 %, от която са се ползвали половината от данъкоплатците в старата столица.    „За централна градска част, ако такса смет е била 76 лева и 80 стотинки става 84 лева и 70 стотинки. Тоест, с 8 лева се увеличава”, поясни Снежана Данева- Иванова, зам.-кмет на Велико Търново.    А в града на икономиите, се готвят за увеличение на ставката върху сградите.    „Средно за масовите жилища е от 5 до 20 лева, в зависимост от местоположението на самия имот, а за селата увеличението е 2, 3 или 5 лева”, каза още Мария Йозова, директор на дирекция „Местни данъци и такси”, Община Габрово.    Обяснението на Община Габрово е, че от 2008 година досега местните данъци са вдигани веднъж.    Необходима ли е подобна мярка коментираха в студиото на „Събуди се” по Нова телевизия Петър Ганев от Института за пазарна икономика и икономическият анализатор Владимир Сиркаров.    „Това беше очаквано заради липсата на ресурс в общините. Вдигането на местния данък става винаги след изборите. Обикновено данъкът върху недвижимите имоти е най-често увеличаваният”, заяви Ганев.    „Очаквах по-сериозни увеличения особено след изказването на зам.-министърът на финансите Владислав Горанов, който заяви, че местните данъци у нас са изключително ниски”, поясни Сиркаров. Той коментира и предложението да има по-висок данък за автомобилите, които отделят повече вредни емисии. „Тези мерки няма да доведат до съществени промени в глобалната картина, свързана с борбата срещу мръсния въздух. Не мисля, че от гледна точка на общински бюджет ще има сериозен фискален ефект”, каза още Сиркаров.", "date": "2019.11.24", "title": "Петър Ганев: Вдигането на данъци става винаги след избори!"}
{"url": "http://epicenter.bg/article/Ucheni-otkriha-neizvestna-prichina-za-stareeneto/199668/11/0", "text": "Учени от университета на Западна Австралия установиха, че с напредването на възрастта човешките клетки все по-неефикасно разпределят ресурсите в организма и това води до деградация на тъкани, остеопороза, артрит, сърдечносъдови болести и рак, съобщи сайтът Физ.орг, цитиран от БТА и Фактор.бг.    Било констатирано, че е възможно митохондрии от остеоцити (костни клетки) да бъдат пренесени в други клетки чрез свързваща остеоцитите разклонена мрежа. Митохондриите играят важна роля при метаболизма и стареенето, като осигуряват енергия на клетките. Трансферът на митохондрии позволява на клетките реципиенти да регулират възпаления на тъкани, да предотвратят увреждания и дори да развият резистентност към химиотерапия.    Той се осъществява с помощта на играещия ролята на посредник ендоплазмен ретикулум - сложна система от канали и вакуоли в органичните клетки. Ключова роля има ензимът митофузин 2, който свързва митохондрията с ендоплазмения ретикулум. С напредването на възрастта активността на ензима намалява и се нарушава трансферът на митохондрии в мрежата остеоцити. Това на свой ред увеличава риска от клетъчна смърт и поява на болести.    По думите на учените, получените резултати може да допринесат за разработване на нови методи на лечение.", "date": "2019.11.24", "title": "Учени откриха неизвестна причина за стареенето"}
{"url": "http://epicenter.bg/article/Premahva-se-digata-na-Tsentralniya-plazh-v-starata-chast-na-Sozopol/199671/4/0", "text": "Почти премахната е вече пясъчната дига на Централния плаж в старата част на Созопол. Това съобщиха от пресцентъра на Министерство на туризма.   Само часове след като министър Николина Ангелкова разпореди съоръжението да бъде съборено, концесионерът започна действия, се подчертава в съобщението на министерството.   Вчера министърът на туризма бе в Созопол, за да разговаря с местните хора, подали сигнал срещу изграждането на дигата. Винаги търсим обратна връзка с хората, ако има проблеми - решаваме ги заедно с консенсус и това ще продължи и в бъдеще, каза министърът пред гражданите на Созопол. Разпоредената от нея спешна проверка установи, че има разминаване с уведомлението от концесионера, изпратено на 28 октомври до Министерството на туризма, Басейнова дирекция и общината. Инспекцията показа, че при изграждане на дигата в Созопол е изземван пясък от заливаемата площ. Затова министърът разпореди възстановяване на съществуващото положение на плажа и неустойка по договора от 6900 лв. В същото време дигите са изключително важни защитни съоръжения и не бива да бъдат отричани, те се ползват за защита на ивиците и инфраструктурата от морски бури навсякъде по света.  ", "date": "2019.11.24", "title": "Премахва се дигата на Централния плаж в старата част на Созопол"}
{"url": "http://epicenter.bg/article/Rumaniya-izbira-prezident/199650/7/0", "text": "Румънците ще гласуват днес на втория кръг на президентските избори, в който настоящият президент Клаус Йоханис ще се бори за втори мандат в надпревара с бившия премиер Виорика Дънчила, съобщават румънските медии.    60-годишният Йоханис, кандидат на управляващата Национално-либерална партия, получи 37,82 процента от гласовете на първия кръг, който се състоя на 10 ноември.    55-годишната Дънчила, чието правителство беше свалено с вот на недоверие през октомври, е кандидат на Социалдемократическата партия. Тя получи 22,26 процента от гласовете на първия кръг.  Над 18 милиона румънци имат право на глас. В рамките на изборния ден в страната ще работят 18 748 избирателни секции. Гласуването започва в 7.00 часа и завършва в 21.00 часа, но при необходимост може да бъде удължено до 23.59 часа.    В чужбина са организирани 835 избирателни секции. За първи път на тазгодишните избори румънците от диаспората могат да гласуват в три поредни дни: петък, събота и неделя.", "date": "2019.11.24", "title": "Румъния избира президент"}
{"url": "http://epicenter.bg/article/V-Honkong-se-provezhdat-klyuchovi-mestni-izbori/199651/7/0", "text": "Ключови местни избори се провеждат в Хонконг.    След близо шест месеца масови протести и насилие, вотът за районни съвети е считан от анализаторите като своеобразен референдум за бъдещето на Хонконг. Протестите започнаха през лятото заради Закона за екстрадиция, но прераснаха в антиправителствени демонстрации за свободата на Хонконг.  Повече от 4 милиона избиратели имат право да гласуват във вота в 18-те районни съвета в Хонконг, припомни пред „Хоризонт” проф. Мартин Димитров, който наблюдава процесите в Китай като анализатор в Университета в Тюлейн, Ню Орлиънс: \"В 6 от 18-те района е възможно да вземат превес про-демократичните сили. В момента в само два от 18-те района тези про-демократични сили имат контрол.\"    Именно заради това вотът се счита като своеобразен референдум за или против „затягането на хватката” на Китай. Манипулации на изборите са малко вероятни, но не е изключено обявяване на резултати в някои райони за невалидни.    Към момента се отчита необичайно висока избирателната активност. Пред избирателните секции има дълги опашки. Директорът на избирателната комисия заяви, че 17,4 на сто от гласоподавателите са упражнили правото си на глас в първите три часа от изборния ден, в сравнение с 6,8 на сто преди четири години.    Въпреки че напрежението остава, всички очакват резултата от вота, който приключва в 22.30 ч. местно време.  ", "date": "2019.11.24", "title": "В Хонконг се провеждат ключови местни избори"}
{"url": "http://epicenter.bg/article/Kak-se-pravi-filipinskiyat-desert-Halo-halo/199666/10/0", "text": "Всички сме чували не особено оригиналната американска поговорка „Ако животът ти поднесе лимони, направи си лимонада“. Там, където отиваме днес от лимоните правят лимончело и се гордеят, че отглеждат единствен и неповторим сорт от киселия плод.   За любителите на митологията ще кажа две думи „Сцила и Харибда“. Ако все още не сте се досетили, става дума за Калабрия. Онази област на Италия, разположена на върха на Ботуша.   В студиото на Покана за пътуване е Роза Кузмано, генерален секретар на Италианската търговска камара в България.   Вкусното представяне „Калабрия – храна и туризъм“ току що завърши в София, но Роза сподели много питателни подробности. Тя разкри, че всяка година избират една област, която да представят у нас. Този път е не особено популярната като туристическа дестинация Калабрия.   А това е  италианската област, в която легендата разказва, че навремето лекували ухапването от паяка тарантула с изтощителни танци, докато отровата напусне тялото. Така се родила тарантелата.   От Италианската търговска камара в България доведоха готвач, носител на една звезда Мишлен, специално за Дните на Калабрия – храна и туризъм.     До този момент доста говорихме за храна, вино и природни красоти. Сега ще ви отведа за десерт в градската джунгла на Манила. По тесните тротоари на Чайна таун във филипинската столица е изнесена всякаква стока. За изобилието от незнайни храни може да се напише цял трактат.   Но и обстановката е не по-малко причудлива. На стол направо на тротоара масажират раменете на полугол младеж, на съседния ъгъл подстригват и правят маникюр, а пред близката сладкарница… бодат нечия глава с игли. Улична акупунктура!    Уж влизаш в ресторант, а попадаш в романтично патио, където от стените надничат характерни испански фрески, но ти сервират класически китайски гозби, увенчани за десерт с типично филипинския специалитет „хало-хало”. В превод означава „разбъркано-разбъркано”.   Във висока стъклена чаша сипват парченца ананас, банани в сироп, оризови сладки, всякакви плодове в кокосово мляко, ядки, кокосова вода, късчета желе, консервиран зрял фасул, конфитюр от виолетов сладък картоф и натрошен лед.    И за да е пълно ошашавянето от цветове и вкусове, най-отгоре бодват топка сладолед. Задължително извършвате действието от заглавието на сладкиша преди да започнете да му се наслаждавате.   Другата изключително популярна на Филипините напитка-десерт се нарича Буко. Тя е смесица от кокосово мляко, вътрешната мека част на кокосовия орех, захар и, разбира се, натрошен лед. Всичко това се разбива в блендера, докато не се получи гъст, разхлаждащ и много вкусен коктейл.   Татяна Трайкова носителка на титлата Мисис Баба и организатор на събития разказва за Еквадор и най-високата столица в света - Кито (4000 метра). Тя е посетила и джунглата, както и едно още по-високо място, откъдето се вижда централният град като на длан.   До сега ходихме по света, време е светът да дойде при нас. И ще го направи – на 25 януари, когато за ТЕД-екс Витоша в НДК ще се стекат лектори от всички кътчета на планетата.   Разговарях с организатора на събитието Ирена Комитова и я помолих най-напред да изясни какво е това ТЕД – платформа за идеи. За представяне на технологии, забавления и дизайн, а днес вече включваме почти всички теми – от наука и бизнес до глобалните проблеми на света. Лекциите на TED се превеждат на над 110 езика, разпространяват се безплатно в интернет и са една от най-богатите съкровищници на идеи, създадени до момента.   TEDxVitosha е нашето събитие в София, което е посветено на разкриването на скритите истории на града и страната ни, както и на международната общност от чужденци, живеещи тук и нарастваща ежегодно.    Заинтригувахте ли се? Един от вас може да спечели два билета за ТЕД-екс Витоша и личен разговор на кафе, обяд или вечеря с предпочитан от него лектор.   Достатъчно е да влезете в сайта   изберете някой от лекторите и да напишете името му под поста за TEDx на страницата на Покана за пътуване във Фейсбук  . Всяка седмица имате право да давате вот за своя любимец по веднъж. На 25 декември ще изтеглим името на най-настойчивия късметлия като коледен подарък.   Всяко пътешествие е вдъхновение… за следващо пътуване. Но за младата дизайнерка Диляна Матеева посещението на различни места ражда нови колекции. Тя стана първият български моделиер, участвал на Атинската седмица на модата с линия, замислена на Мавриций. Затова я е кръстила „Островът на спокойствието“.  Освен това Диляна асистира  на световния фотограф на Воуг - Оми Чоудури, когато той снима на Балканите.   На мнозина от слушателите критиката на младата дизайнерка Диляна Матеева за подредбата на картините в Лувъра може да се стори твърде екстравагантна, но посещението във Франция я е вдъхновило за нова колекция, посветена на боркините за правата на жените Симон дьо Бовоар и Олимпия дьо Гуж.    ", "date": "2019.11.24", "title": "Как се прави филипинският десерт Хало-хало"}
{"url": "http://epicenter.bg/article/-quot-Golemiyat-vzriv-quot--razkaza-unikalni-istorii-na-biznesmeni-/199688/10/0", "text": "  През почивните дни в най-голямата зала \"Арена Армеец\" се проведе поредното издание на \"Големият взрив\", на което успешни бизнесмени разказват периодите \"преди\" и \"след\" от живота си.   Мартин Попов впечатли публиката с откровението си, като си призна, че 15 години преди да се посвети на бизнеса, животът му е бил в плен на хероина.   \"Всеки ден се събуждах на непознато за мен място, не знаех къде съм, как съм попаднал там, до момента в който продадох всичко, за да си купя дозата за деня. Хората, които нямат цел, нямат какво да правят, правят глупости.\"   Бизнесменът сподели, че преди да открие своето призвание в сферата на дигиталния маркетинг, е мил чинии зад граница, а през последните пет години не е почивал със семейството си. Според него елементите на щастливия човек са: Бъди добър; Бъди с отворен ум; Пазете тялото си здраво - то е нашето превозно средство; Бъдете с лек дух.   Единственият представител на Тони Робинс за България - Моузес Джоел Налока, \"дирижираше\" с лекота поведението на публиката.   Неговите правила за успех са: Раздайте се на макс; Бъдете гъвкави, с отворено сърце; Отдайте се на себе си - животът ни е дар от Бога, а какво правим с него е нашият дар към Господ. \"За да се радвате на успех в бизнеса, са ви необходими: стратегия, история и отношение. Не се притеснявайте да говорите на себе си - това може да е най-хубавото нещо, което ще чуете през деня. Вземайте решения, когато сте във върхово настроение, тогава ще е по-ефикасно\", сподели Моузес.   \"Когато констатирате, че в живота ви нещо се случва на принципа на съвпадението, бъдете сигурни, че това е начинът на Бог да се намеси в живота ви, без да парадира с присъствието си. Бъдете благодарни - тогава страхът не може да си намери място около вас.\"   Моузес Налока представи на сцената собственика на Университета за личностно развитие и предприемачество Пламен Попов. \"Ако в мазето си имате 10 кг злато, но нямате ключ за там, колко богат сте всъщност?\" започна своята изповед г-н Попов, след което се предаде под обстрела на въпроси на Моузес:   Моузес: Има ли смисъл да отидете на семинар, да се приберете вкъщи, където всичко е същото каквото сте го оставили?   Пламен Попов: През 2015 г започнахме нашия бизнес с бюджет от 500 лв. Официалната цена на компанията в момента е 1 000 000 лв. Постоянно чувам, че за да успееш в България, трябва да имаш или много пари, или много връзки, а според мен трябва яко копане всеки ден!   Моузес към собственика на I-brokers Николай: За теб аз не мога да кажа, че си удпешен бизнес, защото си супер успешен. Каква е тайната ти за това?   Николай: Да станете и да направите първата стъпка. Ако се провалите, правете го дълго и продължително в посока направо!   Моузес: Доколкото знам, ти си прекъснал обучението си, преди да навлезеш в бизнеса - защо?   Николай: Винаги съм бил противник на образованието у нас. Имам много приятели и познати с по 3-4 дипломи, 5-6 езика, които си стоят вкъщи, проклинат държавата и не могат да си намерят работа. Учете се сами, наслаждавайте се на живота!   Събитието на вечерта беше промоцията, която Пламен Попов обяви за програмата на Университета за личностно развитие и предприемачество, на 20% от реалната цена. Обявените 30 бройки бяха заети за кратката почивка от 10 минути.", "date": "2019.11.24", "title": "\"Големият взрив\" разказа уникални истории на бизнесмени  "}
{"url": "http://epicenter.bg/article/Misiyata-na-MVF-napuska-Ukrayna-bez-sporazumenie-za-nova-programa/199653/7/0", "text": "Международният валутен фонд (МВФ) обяви днес, че ще продължи преговорите с Украйна за нова програма в подкрепа на страната през идните седмици след постигнатия значителен напредък в дискусиите с Киев, предаде Ройтерс.    Мисия на Фонда бе в Украйна в продължение на седмица като част от преговорите с Киев за изработването на нова програма, която да замени сегашното стендбай споразумение, чийто срок изтича през януари, уточни Ройтерс. Украйна иска да постигне споразумение с МВФ за кредит от 5 до 6 милиарда долара през следващите три години в подкрепа на икономиката и като сигнал към инвеститорите, че новото правителство на президента Володимир Зеленски се ангажира с реформи, отбелязва Ройтерс. \"Дискусиите ще продължат през идните седмици\", обяви МВФ.    Мисията на Фонда напуска Украйна без споразумение за нова програма за подпомагане, съобщи днес украинското издание \"Новое время\", позовавайки се на свои източници. За Фонда основните въпроси бяха независимостта на Националната банка на Украйна и влиянието на олигарха Игор Коломойски. По думите на един от източниците \"какъвто и да е компромис с бившите собственици на Приванбанк (а един от тях е Коломойски) е неприемлив\", информира БТА, цитирайки ТАСС.    Мисията е била разочарована, според \"Новое время\" и от поземлената реформа, която според МВФ е по-лоша и от мораториум върху продажбите на земя. Представителите на Фонда са изразили разочарование, че до пазара на земя не са допуснати чужденци. ", "date": "2019.11.24", "title": "Мисията на МВФ напуска Украйна без споразумение за нова програма"}
{"url": "http://epicenter.bg/article/Britanskata-Konservativna-partiya-uvelichava-predninata-si-predi-izborite-/199663/7/0", "text": "Във Великобритания две нови проучвания на общественото мнение показват, че консерваторите на Борис Джонсън увеличават преднината си преди извънредните общи избори на 12 декември, съобщава БНР.    Според анкета на „Ъпиниум“ за вестник „Обзървър“ торите изпреварват лейбъристите с внушителните 19 процента. Това несъмнено е добра новина за консерваторите, чийто лидер и премиер на страната Борис Джонсън днес официално ще оповести манифеста на партията. Много тори смятат този момент за най-опасната част от предизборната кампания, като се има предвид, че точно след обявяването на манифеста от Тереза Мей преди изборите през 2017 г., който съдържаше не особено популярна сред населението социална политика, последва срив в нейния рейтинг.  Сега обаче 47% от анкетираните застават зад торите, 28% зад лейбъристите, 12 на сто подкрепят либералдемократите, а партията „Брекзит“ е паднала до 3 процента, което всъщност обяснява и защо се увеличава подкрепата за консерваторите, след като Найджъл Фарадж обяви, че няма да има кандидати, които могат да отнемат гласове за торите.    Малко по-различна картина, макар и отново в полза на торите, рисува анкетата на BMGResearch, поръчана от „Индипендънт“. В нея 41 на сто подкрепят консерваторите, 28% са за лейбъристите, 18% за либералдемократите, 5% – за зелените и 3% за партията „Брекзит“. ", "date": "2019.11.24", "title": "Британската Консервативна партия увеличава преднината си преди изборите!"}
{"url": "http://epicenter.bg/article/Deputat-ot-izraelskata-upravlyavashta-partiya-poiska-smyana-na-Netanyahu-nachelo-na--Likud-/199669/7/0", "text": "Депутатът от израелската управляваща партия „Ликуд“ Гидеон Саар изпрати формално искане към Централния комитет на политическата формация за смяна на ръководството, след като нейният лидер и премиер на страната Бенямин Нетаняху беше обвинен в корупция, пише вестник The Times of Israel, цитиран от \"Фокус\".    Според информацията Нетаняху не е готов да се раздели с поста си като премиер или като председател на „Ликуд“ и ще се опита да противодейства на призивите за смяна на ръководството в управляващата партия.    Саар публично предизвика Нетаняху и призова за избори малко след като главният прокурор на Израел Авишай Анделбилт обяви, че ще повдигне на министър-председателя серия от обвинения за корупция. Депутатът и ветеран в „Ликуд“ по-рано критикува премиера за неговото отношение към обвиненията срещу себе си. Нетаняху ги нарече „опит за преврат“.    Саар освен това заяви, че може „лесно“ да договори създаването на управляваща коалиция, след като Нетаняху се провали в това си начинание два пъти за една година. Опозиционният лидер Бени Ганц също не формира правителство, след като получи мандат за това след изборите през септември 2019 г.    В своята молба към Централния комитет на „Ликуд“, Саар настоява за провеждането на лидерски избори в следващите две седмици, за да може новият председател на партията да се опита да формира правителство преди крайния срок за това, след който ще има нови избори.    Саар отбеляза, че това е възможно, тъй като през 2002 г. са се състояли лидерски избори в рамките на три седмици. Тогавашният премиер Ариел Шарон победи Нетаняху и остана начело на партията.    Депутатът беше подкрепен и от друг свой колега от „Ликуд“ - Мишал Шир, който заяви пред медиите, че партията трябва да е по-притеснена за политическото си бъдеще, а не за легалните битки на Нетаняху.    „Трябва да проведем лидерски избори. Имунитета (на Нетаняху) не е най-важното точно сега, възможно е да се окажем в опозиция“, каза той.    Нетаняху е начело на „Ликуд“ от почти 20 години и откакто стана премиер на Израел води партията, която е сменила едва четирима председатели от създаването си през 1973 г., с железен юмрук.    Премиерът обаче вероятно ще допусне да се проведат единствено лидерски избори, комбинирани с вот за електорална листа. По този начин много депутати могат да се противопоставят на провеждането на подобен вот изобщо, от страх да не загубят местата си в парламента.    Депутатът от „Ликуд“ Мики Зохар, привърженик на премиера, потвърди това с думите си.    „Ликуд е демократична партия. Който смята, че е достоен се допуска до изборите. Съгласно устава на партията, членовете на Централния комитет трябва да решат, но не може да се проведат само лидерски избори просто за промяна“, каза той.    „Затова решението на Централния комитет ще е свързано единствено с цялостни избори (лидерски и за електорален лист)“, добави той.    Освен това Нетаняху вероятно ще мобилизира и съюзниците си извън Ликуд, които да го обявят за единствен техен кандидат за премиер.    Настрана от Зохар обаче и други депутати се обединиха около председателя на партията.    „Трябва да се учим от грешките на лейбъристите. Тяхната най-голяма грешка е, че сменят лидера си при всяка възможност“, заяви министърът на туризма Ярив Левин, който води блока на Нетаняху по време на коалиционните преговори.    Израелската Лейбъристка партия, която в предишната си форма беше начело на страната за почти 40 години, е сменила общо девет лидери откакто последният неин премиер напусна Ехуд Барак поста си през 2001 г.    Министърът на културата в кабинета на Нетаняху Мири Регев заяви, че според нея Нетаняху ще спечели подобни избори така или иначе.    „Има лоялност, която трябва да бъде изразена в партията“, каза тя.    Макар други депутати да не отхвърлят лидерството на премиера публично, няколко от тях отказаха и да го подкрепят в своите изявления, което доведе до спекулации за планиран бунт в „Ликуд“.    Сред тях е и говорителят на парламента Юли Еделщайн.    Макар срещу него да бяха повдигнати дела, Нетаняху се зарече, че ще остане на премиерския пост докато води съдебните битки, въпреки че ще трябва да предаде постовете на някои от министерствата, на които също е начело.", "date": "2019.11.24", "title": "Депутат от израелската управляваща партия поиска смяна на Нетаняху начело на „Ликуд“"}
{"url": "http://epicenter.bg/article/SASht-planira-da-vklyuchi-sanktsii-sreshtu--Severen-Potok-2--v-byudzheta-si-za-2020-g-/199670/7/0", "text": "Конгресът на САЩ възнамерява да включи санкции върху руския газопровод \"Северен поток-2\" в бюджета на страната за отбрана за 2020 г. Това съобщи пред американската преса ръководителят на комисията по външни работи на Сената Джим Риш, предава РИА Новости, цитирана от \"Фокус\".    Санкциите срещу компании, участващи в изграждането на газопровода, трябва да бъдат включени в плана за създаването на „Закона за националната отбрана за 2020 г.“, твърди Риш.    \"Причината за тази стъпка е, че прозорецът на възможностите се затваря. По-голямата част от „Северен поток“ вече е изграден\", каза сенаторът.    Той изрази мнение, че санкциите \"ще убедят\" строителните компании да спрат да работят по проекта, тъй като американските ограничения \"ще им струват скъпо\".    Ако санкциите наистина бъдат включени в бюджета на САЩ за отбрана, компаниите, участващи в изграждането на „Северен поток-2“, ще пострадат финансово и Русия вероятно ще трябва да търси други изпълнители, смята Риш.    В същото време той отбеляза, че Камарата на представителите и Сенатът все още не са постигнали окончателно споразумение по законопроекта като цяло.    Комитетът по външните работи в Сената на САЩ гласува в края на юли 2019 г. да приеме законопроект за санкции срещу \"Северен поток-2\". Законопроектът е изготвен от републиканския сенатор Тед Круз и демократа Джийн Шахин и предполага забрана за влизане в САЩ и замразяване на американски активи под юрисдикцията на лица, участващи в „продажбата, лизинга, предоставянето или помощта при осигуряването“ на плавателни съдове за полагане на руските газови тръби.    За да влезе в сила законопроектът, той трябва да бъде одобрен както от Камарата на представителите, така и от Сената на САЩ, и освен това от президента на САЩ Доналд Тръмп.  ", "date": "2019.11.24", "title": "САЩ планира да включи санкции срещу „Северен Поток-2“ в бюджета си за 2020 г."}
{"url": "http://epicenter.bg/article/Zaradi-Brekzit-Velikobritaniya-riskuva-da-ostane-bez-lekari-i-meditsinski-sestri/199672/7/0", "text": "Повече от 10 000 граждани от ЕС са напуснали британското здравеопазване след референдума за Брекзит, 5 000 от които са медицински сестри. Новите данни са публикувани днес в „Обзървър“от Либералдемократическата партия, съобщава БНР.    Данните, получени по закона за свобода на информацията, показват, че 11 600 европейци са напуснали системата на британското здравеопазване. Най-сериозно са засегнати болниците в Северозападен Лондон и университетските болници в Оксфорд и Бристол. Данните показват още, че колкото повече здравни работници напускат, толкова по-малко медицински сестри пристигат. Броят на медицинските сестри от ЕС е намалял с 87 процента - от 6382 през 2016-2017 година до 805 през 2017-2018 година. От изнесената информация става ясно, че сред болниците, изразили загриженост от напускането на европейците са и тези в избирателния район на премиера Борис Джонсън.    Лусиана Бърджър от Либералдемократическата партия е цитирана днес от вестник „Обзървър“ да казва, че тези данни показват каква голяма заплаха представлява Брекзит за националното здравеопазване, дори в „задния двор на Борис Джонсън“, както се изразява, където европейският персонал е загрижен за бъдещето си.  ", "date": "2019.11.24", "title": "Заради Брекзит Великобритания рискува да остане без лекари и медицински сестри"}
{"url": "http://epicenter.bg/article/Samolet-se-razbi-v-kashta-v-Kongo--zaginali-sa-nay-malko-23-ma/199676/7/0", "text": "Най-малко 23 тела на загинали са открити днес на мястото на катастрофа на малък самолет в град Гома, в източната част на Демократична Република Конго, предаде АФП, като се позова на координатор на службата за гражданска защита.    Самолетът се разбил тази сутрин при излитане. Той се е блъснал в най-малко една къща от жилищен квартал близо до летището. Според АП, която се позовава на властите, самолетът на авиокомпания \"Бизи Бий\" е пътувал за град Бени, на около 350 км северно от Гома, и в него е имало 17 пътници.", "date": "2019.11.24", "title": "Самолет се разби в къща в Конго, загинали са най-малко 23-ма"}
{"url": "http://epicenter.bg/article/Papa-Frantsisk-prizova-za-svyat-bez-yadreni-orazhiya/199678/7/0", "text": "Папа Франциск, който е на посещение в Япония – част от азиатската му обиколка, описа атомните бомби като „престъпление“, по време на среща с оцелели при ядрените бомбардировки над Хирошима, съобщава АФП, цитирана от БГНЕС.    Светият отец пристигна в Хирошима след изключително символично посещение в Нагасаки – другият японски град, пострадал от американските ядрени бомбардировки. Той отправи послание срещу ядрените оръжия, включително срещу употребата им като възпиращо средство.    Най-малко 140 000 души загинаха при пускането на атомната бомба над Хирошима през август 1945 година, и още 74 000 губят живота си при втората бомбардировка над Нагасаки три дни по-късно.    „Буквално за миг всичко е погълнато от черната дупка на унищожението и смъртта. От бездната на мълчанието продължаваме всеки ден да чуване воплите на тези, които вече не са сред нас“, заяви Франциск пред Мемориала на мира в Хирошима.    Преди речта си той разписа Книгата за възпоменания, заявявайки, че „ще скърби солидарно“ с жертвите, при което беше аплодиран от събралото се множество.  82-годишният лидер на Римо-Католическата църква разговаря с оцелели от бомбардировките и чу техните разкази за тъжните събития в самия край на Втората световна война.    Франциск направи призива си за свят без ядрени оръжия централна тема по време на 4-дневната си визита в Япония, започвайки посещението си от двата града, превърнали се в синоним на ужасите на атомната бомба.    Аржентинският папа изпълни своя дългогодишна мечта с идването си в Страната на изгряващото слънце, която искал да посети като млад мисионер. Подобно на Тайланд, където Франциск започна азиатската си обиколка, католиците са малцинство. Повечето хора следват смесица от шинтоистки и будистки вярвания, като в страната има едва 440 000 католици.    ", "date": "2019.11.24", "title": "Папа Франциск призова за свят без ядрени оръжия"}
{"url": "http://epicenter.bg/article/Kompromat-raztarsi-turskata-vatreshna-politika/199681/7/0", "text": "Компромат, който бе поднесен на обществеността чрез известен журналист коментатор от най-опозиционната на Реджеп Ердоган медия - в.\"Сьозджу\", разтърси турската вътрешна политика, предаде БТА, цитирана от Новини.бг.    Какво точно сe случи? Известният дългогодишен журналист Рахми Туран, водещ коментатор от опозиционния и в известна степен подкрепящ основната опозиционна Народнорепубликанска партия (НРП) в. \"Сьозджу\"   в авторски материал твърди, позовавайки се на анонимен, но \"много сигурен източник\", че \"виден функционер на НРП тайно се е срещнал   с президента Ердоган в сарая Бештепе.    Двамата обсъдили тактиката във връзка с предстоящия конгрес на НРП за избор на лидер на партията. Ердоган обещал подкрепа на Мухаррем Индже, ако се яви като кандидат за поста председател срещу настоящия лидер Кемал Кълъчдароглу\", писа Сьозджу. Твърдението произведе ефекта на бомба във вътрешната политика. Подозренията веднага се насочиха към Мухаррем Индже, че той е човекът, срещнал се с Ердоган. Индже бе кандидат на НРП срещу Ердоган на президентския вот, но се провали. Тогава той обвини ръководството на НРП и главно нейния председател Кемал Кълъчдароглу, че не са го подкрепили. Според близки до НРП източници Индже е неформалният лидер на вътрешната опозиция в НРП, която иска смяна на Кълъчдароглу.  Журналистът Рахми Туран отначало отказа да посочи името на човека от НРП, който според източника му се е срещнал тайно с Ердоган, мотивирайки се, че няма право да издава източника си. Но под натиска на обществото обяви, че наистина \"Мухаррем Индже е човекът\". Ердоган обаче с категоричен тон публично посочи, че никога и по никакъв начин не се е срещал с никого от НРП, заявявайки, че е готов да се откаже от президентството, ако се докаже подобно твърдение. Последва изявление на Мухаррем Индже, който пък заяви: \"Клевета е твърдението, че съм се срещал с Ердоган, и ще се самозапаля на Таксим, ако се докаже, че е вярно.\" Индже заплаши, че ще даде под съд онези, които му приписват подобна клевета.    Журналистът Рахми Туран бе принуден   да разкрие източника си. \"Информацията ми бе подадена от Талат Атилла, колега, с когото ме свързва 20-годишно приятелство, поради което му имам абсолютно доверие. От друга страна, той е близък със среди от президентството, затова не се усъмних\", каза Рахми Туран, който е в доста напреднала възраст.    Талат Атилла също е известен журналист, основател е на сайта Turk Time. Той обаче в отговор на твърденията посочи, че въпросната информация му била предоставена не от президентството, а от функционер от НРП, но не посочи конкретно име. По думите му, \"този анонимен функционер бил сто на сто сигурен в истинността на състоялата се среща на Ердоган с Индже\". Междувременно журналистът Рахми Туран от \"Сьозджу\", от когото тръгна скандалът, се извини по телевизията, заявявайки , че е допуснал грешка, като се е доверил на източника си.    Стана известно, че същата информация е била поднесена и на други двама журналисти, известни с опозиционните си материали срещу Ердоган, но те преценили, че е манипулативна, и не я публикували. Може би скандалът щеше да си остане в рамките на \"журналистически гаф\", ако не последва изявление на лидера на НРП Кемал Кълъчдароглу, който посочи по телевизията: \"Известно ми е, че се е провела тайна среща на Ердоган с човек от НРП, зная името му, но няма да го оглася.\" Твърдението на Кълъчдароглу разтърси и политическите, и медийните среди.  Мухаррем Индже днес даде пресконференция. В нея той обвини ръководството на партията и основно лидера Кемал Кълъчдароглу в прикриване на истината за тиражираните в \"Сьозджу\" твърдения и на човека или хората, които стоят зад тях, като ги нарече \"скалъпена манипулация\". По думите му в ход е заговор на група в НРП за компромати срещу неудобни за централното ръководство личности и на тази база отстраняването им от партията.    Скандалът така се разрасна, че е на път да стане \"компроматът на годината\". Сигнал, че в средите на НРП, най-старата политическа партия на Турция, основана от Ататюрк, ври и кипи от ежби. Медийната посока на скандала също породи сериозна тревога за морала и журналистическата етика. ", "date": "2019.11.24", "title": "Компромат разтърси турската вътрешна политика"}
{"url": "http://epicenter.bg/article/Vili-Lilkov--Pobedata-na-Fandakova-sprya-edna-lyava-valna--koyato-shteshe-da-iska-predsrochni-izbori/199648/2/0", "text": "Победата на Йорданка Фандъкова отложи организирането на една лява и популистка вълна, която щеше да настоява за предсрочни избори в България. На протестите срещу избора на Иван Гешев за главен прокурор не виждам лица от старата десница. За мен \"Да, България\" е дна ляво-либерална партия. Всички десни партии, тук говоря за ДСБ и СДС, трябва да формират един сериозен десен фронт, който да влезе на предстоящите през 2021 година парламентарни избори. В обединението \"демократична България\" има тежък дефицит на експерти, които могат да дават сериозно политическо мнение. Аз съм заявил отдавна, че ДСБ трябва да се съюзи със СДС, а не с \"Да, България\" и \"Зелените\". Съюзът \"Демократична България\" е един фалш.    Това каза в предаването \"Офанзива\" по Канал 3 бившият общински съветник и член на ДСБ Вили Лилков. „ \"За мен \"Топлофикация-София\" е в практически фалит. Единственият начин за спасението на дружетсвото е чужд мениджмънт. \"Топлофикация\" ще е огромен проблем за кмета на София. Йорданка Фандъкова обяви, че ще има смяна на приоритетите и това е хубаво. Приоритетите трябва да бъдат общи за всички членове в СОС, за да може София да се развива.   Не може от \"Демократична България\" да си играят на опозиция на всяка цена. Софиянци са ги изпратили там, за да работят за града. Не очаквам да има политическо партньорство между \"Демократична България\" и БСП в СОС. Може да има еднакви гласувания по някои теми, защото БСП се обяви за твърда опозиция\", заяви още Вили Лилков. ", "date": "2019.11.24", "title": "Вили Лилков: Победата на Фандъкова спря една лява вълна, която щеше да иска предсрочни избори"}
{"url": "http://epicenter.bg/article/Ochakva-ni-oblachno-nebe/199649/2/0", "text": "Днес над по-голямата част от страната ще се задържи предимно облачно, с по-съществени разкъсвания на облачността над Югозападна България. На отделни места в източната половина от страната ще превалява дъжд. В равнините и котловините видимостта ще е намалена, на места с мъгли и ръмежи. Ще духа слаб североизточен, в Югозападна България - югоизточен вятър. Максималните температури в Северна България ще са между 3° и 8°, в Южна - между 8° и 13°, за София - около 10°.   Атмосферното налягане е близко до средното за месеца, бавно ще се понижава. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ). По Черноморието ще е предимно облачно и на места главно в часовете преди обяд ще превалява дъжд. Ще духа слаб североизточен вятър. Максималните температури на въздуха ще са между 12° и 14°. Температурата на морската вода е около 16°. Вълнението на морето ще бъде 3-4 бала. Над планините ще е предимно облачно, с временни разкъсвания на облачността над масивите от Югозападна България. На отделни места ще има слаби превалявания от дъжд, над 1700 метра – от сняг. Ще духа слаб до умерен юг-югозападен вятър. Максимална температура на височина 1200 метра - около 8°, на 2000 метра – около 2°.  ", "date": "2019.11.24", "title": "Очаква ни облачно небе"}
{"url": "http://epicenter.bg/article/Tsarkvata-pochita-sv--velikomachenitsa-Ekaterina/199652/2/0", "text": "Православната църква почита св. великомъченица Екатерина. Тя е родена в Александрия по време на царуването на император Максимиан (IV в.). Била е дъщеря на Конста, бивш цар, и майка – християнка. Запознала се с пустинник, който я въвел във вярата.   На 18 години, като безстрашна изобличителка на езичеството, я хвърлили в тъмница. Извикали я на спор с най-първите 50 мъдреци в Египет, но не могли да я отклонят от Христовата вяра и те самите повярвали и били осъдени и изгорени живи. Бита с волски жили, обезобразена, хвърлена в тъмница, Екатерина търпяла глад, страдала и накрая я посекли с меч в 305 година. Ангел Божи отнесъл тялото й на планина Синай, където по-късно е построен манастир. След повече от два века братята от Синайската обител намерили главата и едната й ръка и пренесли светите мощи в храма, който се намира в тяхната света обител. Имен ден днес празнуват Екатерина, Катерина, Катя, Тинка, Катина, Тина и Катрин.  ", "date": "2019.11.24", "title": "Църквата почита св. великомъченица Екатерина"}
{"url": "http://epicenter.bg/article/Aleksandar-Tomov--Masovata-privatizatsiya-e-nay-golyamata-greshka-na-Prehoda/199654/2/0", "text": "Икономистът Александър Томов определи масовата приватизация като най-голямата грешка на Прехода в България. Томов гостува на предаването \"Денят започва с Георги Любенов\" по БНТ, за да представи книгата си \"Тайни и мистерии на българския преход\", чиято премиера ще бъде в сряда. Томов бе вицепремиер в началото на прехода в правителството на Димитър Попов, след това дълги години депутат (във Великоно народно събрание, 36-ото и 38-ото Народно събрание), както и лидер на Евролевицата.   \"Има много премълчани истини особено в частта приватизация и трансформация на икономиката. Как се формира българският капитал, как се формираха новите български богаташи - там има много премълчани неща. Както и за грешките на Прехода\", заяви Томов. \"Грешките на Прехода са икономическите загуби за нацията, които ще имат отражение поколения наред\", добави той и поясни: \"Най-голяма грешка е масовата приватизация\".    \"От 3200 предприятия от комунизма са останали около 230 живи. Такъв погром не може да има! И аз анализирам защо\", каза още Александър Томов.   За книгата си Томов казва: \"Това не са нито спомени, нито мемоари на книга. Това са отговори на 400 въпроса на журналисти, на мои студенти.\"    ", "date": "2019.11.24", "title": "Александър Томов: Приватизацията бе погром! От 3200 предприятия при комунизма, останаха 230 живи"}
{"url": "http://epicenter.bg/article/Ochakva-ni-meka-zima-/199655/2/0", "text": "Приключи ноемврийската актуализация на прогнозите на практически всички метеоцентрали, които издават сезонни прогнози, пише Дир.бг.    Към момента, в сравнение с предишните поне десетина години, ситуацията е уникална с две неща.    Има уникално единодушие сред моделите, което е прецедент, че зимата в голяма част от Европа и у нас ще бъде мека. Вторият акцент, без аналогия през последните години е, че подобно единодушие се запазва от август до настоящия момент. Това значително увеличава \"тежестта\" на тези сценарии и с увереност, по-голяма от когато и да било през последните години може да обобщим: зимата най-вероятно ще бъде мека или много по-мека от обичайното.    Преди да покажем и обобщим прогнозите на централите, нека разгледаме набързо какви бяха у нас последните десетина зимни сезона в температурно отношение.    От зимата на 2010/2011 до последната, 2018/2019 - 9 зимни сезона, у нас имаше:    -една нормална зима, 10/11    -две студени (поднормени) зимни сезона, 2011/2012 (много студен февруари) и 2016/2017 (доста студен януари)  -всички останали 6 зимни сезона бяха малко или много по-топли от обичайното, а някои - доста по-топли от нормалното.    За разлика от месеците, за които приемаме, че за да бъдат над или под норма, е необходимо средната им месечна температура да бъде съответно с 1 градус по-висока или по-ниска от нормалната, при сезоните е прието тази летва да бъде 7 десети от градуса.    Освен това, дори много мека зима,с 1.5-2 градуса по-топла от обичайното на сезонна база, може в някои райони да бъде и снежна, а и да има студени периоди. Въпреки това, при толкова сериозна сезонна аномалия, очевидно топлите периоди ще доминират в пъти над поднормените или казано другояче, от 90 дни зима може и да има десетина дни малко или повече по-студени от нормалното, но остатъкът ще бъде повече или по-малко около или наднормен.    Без да изпадаме в излишни подробности, разглеждаме прогнозите на 5 метеоцентрали. Това са американската НОАА и нейните подразделения, авторитетната и по принцип доста консервативна британска метеослужба УК МЕТ, японската JMA, европейският колос ЕС (да не се бърка с Евросъюза, съкращението е от английската абревиатура на европейски център за средносрочни метеопрогнози, за краткост ЕС) и немските DWD.    В предишните ни сезонни обобщения показвахме галерия от прогностични карти, но в този случай това просто е напълно излишно. За региона на Балканите прогнозите на почти всички централи съвпадат по уникален начин.    Най-важният акцент в прогнозите е, предстоящата през сезона силна активност на Атлантика. Според единодушните дългосрочни сценарии, атлантическият циклонален конвейер ще бъде много активен, като атмосферното налягане там ще бъде много по-ниско от обичайното (което нормално и без това е ниско около Исландския минимум). Южно, Азорският антициклон също ще бъде по-силен от обичайното. В комбинация, тези два фактора ще блокират в голяма степен арктическите пенетрации на юг или казано по друг начин, Арктика ще бъде блокирана в себе си, а над Европа често ще доминират преноси на въздушни маси от западния квадрант.    Като следствие, сериозна, студена зима с продължителни ледени периоди на практика ще бъде изключена. Това е така, защото дори при северозападни нахлувания, каквито при този сценарий не са изключени, те са кратки, с влажни и частично трансформирани въздушни маси, които са добре структурирани във височина, за разлика от тези, формирани на североизток около Карско море.    В това ще се убедим още в периода между 1 и 6 декември, когато различните моделни сценарии рисуват поне едно студено нахлуване от северозапад: студът нито ще бъде интензивен, нито траен, а ако някъде се образува временна снежна покривка, още след ден-два, ще бъде отнесена от западните или югозападни потоци.    За разлика от температурните прогнози, тези за очакваните валежни количества не са ясно определени. В различните модели сигнал или липсва, или превес имат по-сухите сценарии, но тук категоричността не е толкова голяма. Сух сигнал, например, има при американския модел за месеците декември и февруари и неутрален - за януари, на фона на предвижданите над 2 градуса положителна аномалия за централния зимен месец и фактически сезонен флагман.    Очаквайте резюме на прогнозите на централите и за декември през следващата седмица, както и на сезонната, при поява на евентуални значими нови елементи в нея. ", "date": "2019.11.24", "title": "Очаква ни мека зима!"}
{"url": "http://epicenter.bg/article/Anton-Kutev--BSP-ima-nuzhda-ot-mlad-lider/199656/2/0", "text": "БСП има нужда от млад лидер, каза в предаването \"Тази неделя\" по БТВ червеният депутат Антон Кутев, анализирайки ситуацията в социалистическата партия. Кутев е един от 50-те членове на Националния съвет на БСП, подписали се под алтернативния анализ на местните избори, който завършва с искане на оставка на председателя на партията Корнелия Нинова.   \"На нас ни трябва млад човек с друга визия, с друга алтернатива, който да върне отново надеждите на широк кръг хора. БСП сега се е затворила в твърдото си ядро - числата го показват\", разви тезата си Антон Кутев. Според него сега социалистическата партия не прави нищо по темата за борбата с неравенствата, например.   \"В България 1,6 млн. души са под прага на бедността. Ние трябва да намерим начина, по който съвременния свят да премахне неравенствата. Проблемът на БСП е, че ние се опитваме да преборим едрия капитал с две пресконференции и една декларация в петък седмично. На нас ни трябва друга визия. Казахме на медицинските сестри, че са прави, снимахме се с тях. Това достатъчно ли е? Ключов проблем, а ние написахме декларация. Ние трябва да решаваме проблема, а не да го констатираме\", посочи Антон Кутев.    \"Корнелия Нинова трябва да говори с имена-кои бизнесмени са хвърляли пари, за да овладеят поста й. Склонността да се сатанизират личности, това е риторика добре позната и тя се нарича сталинистка\", каза още социалистът в ефира на БТВ. \"Назначения и уволнения в парламентарната група стават не заради свършена или несвършена работа, а заради вярност към лидера. БСП е кауза преди и след сегашното ръководство. Има общоприети демократични механизми. Когато ги нарушаваш, няма как да се борим за доверието на хората. Този проблем не е личен. Не съм аз проблема, а принципът. Трябва да може да се изразява несъгласие\", продължи с критиката Кутев.    \"Корнелия дойде с огромен кредит на доверие. След това спечелихме убедително президентските избори. Но после БСП тръгна надолу. Дали БСП може да решава проблемите? Дали тези 1,6 млн. могат да разчитат на нас? На нас ни трябва млад човек. Много лидери не си подготвиха заместник, включително и Станишев. Не искам да налагам кой да е следващият лидер. Но Нинова трябва да го подготви. Трябва да има приемственост\", категоричен бе той.  ", "date": "2019.11.24", "title": "Антон Кутев: БСП има нужда от млад лидер!"}
{"url": "http://epicenter.bg/article/Aleksandar-Yordanov--Sarbite-da-badat-vnimatelni--Balgariya-e-klyuchat-im-kam-ES/199657/2/0", "text": "България трябва да бъде много внимателна с това, което става в Сърбия, каза в интервю за БНТ евродепутатът от ЕНП Александър Йорданов по повод шпионския скандал, в който бе спомената и държавата ни. Александър Йорданов бе гост в предаването \"Денят започва с Георги Любенов\". \"За мен е очевидно, че това е част от една стратегия по-скоро на Русия за дестабилизация на региона на Балканите и на Западните Балкани като цяло. Тя има своите основания според Кремъл в смисъл, че руската политика е ясно ориентирана против приемането на нови страни-членки на НАТО от този регион и против членството на страните от този регион в Европейския съюз. Оттам нататък ние ще бъдем свидетели, включително и в следващите години, на най-различни операции - и на разузнавателните служби, и на политиците, които ще целят да създават конфликти между нашите страни и между гражданите дори\", заяви Йорданов.    Евродепутатът каза, че държавата ни с повишено внимание трябва да следи ситуацията.    \"Тук имаме опит неща, които вършат вътре в Сърбия руските специални служби заедно с руските политици да се прехвърлят като негатив на България, да бъде обвинена България. Ние трябва да бъдем много внимателни и с голяма тревога да следим това, което става в Сърбия, защото на официално равнище там понякога има едно желание за членство в Европейския съюз, но същевременно става дума за една крайно националистическа политика, която е агресивна. Под покривалото на тезата за неутралитет практически тук се създава една втора руска държава на Балканите. Последният факт беше очевиден именно с провеждането на военни учения на 100 км от българската граница, в Ниш\", каза Александър Йорданов.    По думите му сърбите трябва да бъдат много внимателни, когато обвиняват България, защото ключът за тяхното членство в ЕС е България. ", "date": "2019.11.24", "title": "Александър Йорданов: Сърбите да бъдат внимателни, България е ключът им към ЕС"}
{"url": "http://epicenter.bg/article/Petar-Moskov--GERB-zagubi-300-hil--glasa-na-mestnite-izbori-/199658/2/0", "text": "Центристката партия ГЕРБ загуби 300 хил. гласа на местните избори в сравнение с предишните, традиционната десница - Демократина България, загуби около 175 хил. гласа, следователно около половин милион българи не са представени. Така д-р Петър Москов, бивш министър на здравеопазването във второто правителство на Бойко Борисов, обясни мотивацията си създаде партия \"КОД\" в предаването \"Денят започва с Георги Любенов\" по БНТ. Според него предсрочни избори няма да има и следващите парламентарни избори ще са редовни - през 2021 г. Той каза, че \"КОД\" е имал възможността, независимо от липсата на формални и съдебни регистрации, да участва и на европейските, и на местните избори.    \"За нас, когато решихме да формираме партията, имаше съмнения дали е нужна още една партия. Защото една партия е нужна не, когато едни хора няма какво да правят и са решили да се занимават с партийно строителство. Когато има някаква обществена нужда, лакмусът на тази обществена нужда всъщност са местните избори\", каза д-р Петър Москов.  И продължи: \"На местните избори се случи следното - десницата в лицето на центристката управляваща партия ГЕРБ загуби 300 хиляди гласа в сравнение с местните избори през 2015 г. Дясната претенция за алтернатива на ГЕРБ, която се нарича \"Демократична България\", загуби 175 хиляди гласа в сравнение с 2015 г. Това са близо половин милион български граждани, които са направили своя избор в дясно, и на тези избори не са намерили своя политически представител. Ето това е достатъчна мотивация, за да има смислена дясна консервативна алтернатива.\"  ", "date": "2019.11.24", "title": "Петър Москов: ГЕРБ загуби 300 хил. гласа на местните избори!"}
{"url": "http://epicenter.bg/article/NSI--Vsyaka-godina-v-Balgariya-se-razhdat-mezhdu-1000-i-2000-bebeta-po-malko/199659/2/0", "text": "Между 105 и 108 момчета се раждат на 100 момичета. Това показва статистиката на ражданията у нас. Този феномен обаче не е само в България, а и по света.    Това заяви в интервю за БГНЕС директорът на Дирекция „Демографска и социална статистика“ в Националния статистически институт Магдалена Костова.  „Като цяло откакто имаме статистика от 1880 г. винаги са се раждали повече момченца, отколкото момиченца. Няма научно обосновано изследване, което да е дало причини за този феномен“, заявява Костова.    Според доц. Елица Димитрова от Института за изследване на населението и човека при Българската академия на науките тази закономерност въвежда един естествен баланс между двата пола.    „В първата година на живота имаме по-висока детска смъртност при момчетата, вследствие на което се балансира съотношението между половете. До 40-45 годишна възраст няма големи разлики в преживяемостта на двата пола. След тези години обаче се наблюдава увеличение на смъртността при мъжете и появата на един феномен, известен като мъжка свръх смъртност. Тя е в резултат на сърдечно-съдови заболявания“, обяснява Димитрова и добавя, че именно на това се дължи и различието в продължителност на живота при мъжете и жените.    „Имаме около 7 години разлика в продължителността на живота при мъжете и жените. Т.е. жените живеят седем години по-дълго от мъжете. България е една от страните, в които имаме най-големите разлики в преживяемостта между двата пола“, коментира още тя.    От думите на Магдалена Костова от НСИ става ясно, че жените живеят средно 78.4 г., а мъжете 71.4 г.  Доц. Елица Димитрова посочва, че през 2018 г. са се родили общо 62 576 деца като 32 346 са момчетата, а 30 230 са момичетата.    „358 са децата, починали до една година. От тях 200 момчета и 158 момичета“, изнася данните Димитрова и добавя, че независимо от факта, че през последните години у нас се наблюдава намаляване на детската смъртност, България продължава да е една от страните с най-висока смъртност при децата в ЕС и единствено Румъния е с по-високи стойности от нас.    На този фон в България всяка година се раждат между 1000 и 2000 бебета по-малко всяка година, добавя Костова и припомня, че в годините между 2003 и 2008 г. е имало увеличение на живородените, но тогава се е наблюдавал икономически растеж.    И въпреки това се оказва, че стойността на общия показател за раждаемостта в България е малко под средната за Европа. У нас тя е 8.9, а в Европа 9.8.    „Другият показател за средния брой деца, който една жена може да роди, е 1.56 миналата година. Проблемът тук е, че имаме емиграционни процеси. Всяка година напускат страната много млади хора. 50% от тях са на възраст между 20 и 39 години“, коментира Костова и уточнява, че в периода от 2012 до 2018 г. 66 000 души са напуснали страната ни, като това прави по близо 15 000 всяка година. Само през миналата година 33 225 са напуснали България като близо 16 000 от тях са на възраст 20-39 г.    „Ниската раждаемост е обусловена от това, че жените, които остават и раждат у нас са малко. 1.56 не е достатъчно за възпроизвеждане. Трябват 2.1 деца, т.е. всеки двама родители трябва да родят над 2 деца, за да може нормално да се възпроизвежда населението“, подчертава Костова и добавя, че в големите градове като София, Пловдив, Варна и в някои области като Сливен тези показатели са много близки до европейските, но в Северозападна България и Родопите, по граничните райони те са много влошени. Именно този дисбаланс извежда стойности, които са много под средното за другите страни.    Наред с това населението ни е намаляло с над 350 000 души през последните 7 години. ", "date": "2019.11.24", "title": "НСИ: Всяка година в България се раждат между 1000 и 2000 бебета по-малко"}
{"url": "http://epicenter.bg/article/Halil-Letifov--Zavisimostta-na-GERB-ot-Valeri-Simeonov-e-totalna-/199660/2/0", "text": "„Заседанието, на което ще се обсъжда номинацията на Сотир Цацаров за председател на КПКОНПИ вероятно ще бъде на заседанието на ръководството и на парламентарната ни група във вторник. Очакваме дотогава да чуем посланието, стратегията, плана и на самите кандидати – Сотир Цацаров и Симеон Найденов“. Това каза пред БНР Халил Летифов, депутат от ДПС.    Той уточни, че заявката, която по-рано през седмицата даде Хамид Хамид, депутат от ДПС, който е и в правната комисия, е меродавна при формирането на мнението на членовете на парламентарната група.    „Заиграването с тези теми прехвърли някаква граница на разделение на властите и на уважението между институциите. Вярваме, че хората ще вярват в тези институции. Очакваме тези институции да изпълняват своите функции по закон“, допълни Летифов в предаването „Неделя 150“.    Летифов коментира и темата Валери Симеонов – зам.-председател на парламента.    „В упражнението „стани да седна“ няма да участваме… Зависимостта на ГЕРБ от Валери Симеонов е тотална. Това е гавра с демокрацията в страната, с държавността и с парламентаризма… Амнезията удобно се е настанила в основните политически партии“.    Летифов подчерта, че ДПС ще бъде постоянно в позиция да припомня кой овластява крайния национализъм в страната.    Депутатът от ДПС отговори и на въпрос очаква ли предсрочни избори.    „Въпросът е друг и разковничето се крие в нашето предложение за програмата за икономическо ускорени и догонващо развитие. Едни предсрочни избори не са изключени заради сложните отношения в коалицията, които избуяха тази седмица. Голямото притеснение за нас е за стабилността на държавата, а не за властта“. ", "date": "2019.11.24", "title": "Халил Летифов: Зависимостта на ГЕРБ от Валери Симеонов е тотална!"}
{"url": "http://epicenter.bg/article/Dimitar-Danchev--Opasno-e--ako-nachelo-na-KPKONPI-se-slozhi-zavisim-chovek/199662/2/0", "text": "\"ГЕРБ предлагат бюджет на застоя. Средствата в бюджета не се използват, за да се направят необходимите реформи, а потъват. Има множество средства, които не са събрани - такъв е случаят и със Сребърния фонд. При управлението на БСП от 2005г. до 2009г. в него бяха събрани 2,5. млрд лв. В момента трябваше да са се събрали поне 10 млрд. лв, а реално са само около 3 млрд. Ако бяха събрани тези средства, щеше да има много повече средства за заплати, пенсии и подобряване на демографската политика. В момента почти всички социални плащания са без промяна или с почти незабележимо увеличение\". Това заяви секретарят на ПГ на „БСП за България“ Димитър Данчев пред БНР. Той допълни, че обществените средства следва да решават проблемите - с демографската криза, здравеопазването, образованието и доходите, но бюджетът, предложен от ГЕРБ, не дава решения за подобряването им.    Данчев коментира, че за да се подобри здравеопазването, е нужно болниците да спрат да бъдат търговски дружества.   \"Необходимо е да се създаде базова заплата за медицинския персонал. Виждаме, че сега каквито и средства да бъдат отпуснати, не достигат до медицинските специалисти, а потъват. От БСП предлагаме да се намали ДДС за лекарствата от 20 на 9%, както и лекарствата за децата до 14 годишна възраст да бъдат безплатни\", обясни той. Попитан за проблема с фиктивните болнични листове и предложението да не се плаща първият ден от болничните, Димитър Данчев каза, че и в тази ситуация, както и в много други случаи, се вижда, че Борисов е силен в привидното потушаване на проблемите, но е слаб в предотвратяването и решаването им. \"Вместо да се потърси решение, управляващите искат да накажат коректните граждани, които си плащат осигуровките, като не им се плаща първият ден от болничните\", обясни народният представител.    В предаването \"Неделя 150\" той коментира и прогнозата на експертна група, финансирана от Министерството на труда и социалната политика, в която се твърди, че ако не се вземат спешни мерки за подобряване качеството на живот в страната, все по-малко българи ще се осмеляват да създават семейства и все повече хора ще емигрират в други страни: \"Резултатът от политиката на сегашното правителство е, че само след около 15 години България ще има силно ограничен пазар на труда, по -лошо здравеопазване, както и задълбочаване на икономическите неравенства\".     \"Нашата позиция за процедурата за избор на председател на КПКОНПИ не е нова, а е последователна. Със сегашната процедура кандидатът е контролируем от управляващите. Ако тръгне да разследва представител на мнозинството, така както са го назначили, могат да го отстранят\", каза Данчев. Той припомни, че още преди 2 години, когато са приети правилата за избор на шеф на КПКОНПИ, от БСП са предупредили българските граждани, че тази комисия няма да работи. \"Фактите са налице - самият председател на комисията се оказа замесен в корупционни действия, и в същото време няма нито един осъден по високите етажи на властта за корупция\", подчерта Димитър Данчев. Социалистът припомни, че предложението на левицата е председателят на КПКОНПИ да се назначава от президента. \"Той е единственият мажоритарно избран независим орган в държавата, който не се разпорежда с бюджетни и европейски средства и не разпределя обществени поръчки\", допълни Данчев.    \"Този парламент, в сегашният му вид, е изчерпан. Скандалите в управляващата коалиция са ежедневие. Този кабинет няма бъдеще и вреди на страната“, завърши Димитър Данчев.     ", "date": "2019.11.24", "title": "Димитър Данчев: Опасно е, ако начело на КПКОНПИ се сложи зависим човек"}
{"url": "http://epicenter.bg/article/D-r-Madzharov--Vav-finansiraneto-na-zdraveopazvaneto-ima-tvarde-mnogo-populizam/199664/2/0", "text": "„Да търсиш изкупителна жертва или да предизвикваш лов на вещици в цялото съсловие не е продуктивно за никого. Науката не е всесилна, продължават да умират хора по света. Твърденията, че в 21 век не може да се случи да почине някой от пневмония, не са верни. Всички ние лекарите бихме искали нашите пациенти да оздравяват, но това е съвместен процес на доверие между лекарите и пациенти, тогава може да разчитаме на успех“. Това каза пред БНР д-р Иван Маджаров, председател на Българския лекарски съюз (БЛС), по повод временното отстраняване на директорите на три столични болници заради смъртта на тригодишно дете.        Д-р Маджаров коментира, че темата с клиничните пътеки се е демонизирала, защото обществото смята, че заплащането през клиничните пътеки е порочно:    „Клиничната пътека се нарича пътека, защото е алгоритъм, който трябва да бъде спазен, когато пациентът попадне в болницата. Друг е въпросът, че не бяха въведени механизми за следене на качеството и на контрола, а това доведе до опорочаване на идеята – на пациента да е гарантиран минимумът, който трябва да бъде извършен, за да е ясно, че той е лекуван добре. Това е недъг“.    Според председателя на БЛС няма основание за повишаване на броя на хоспитализациите, след като няма повишаване на броя на населението и няма нови болници:    „Трябва да се опитаме да насочим средства там, където е необходимо. Всяка година има увеличение на бюджета на НЗОК и когато то отива само за бройки, не допринася за качеството. Затова настояваме цените на клиничните пътеки да бъдат повишени значително“.    Д-р Маджаров посочи като приоритет започване на възстановяването на справедливостта в съотношението в отделните специалности, в отделните диагнози:    „В годините се получи едно изкривяване – лекари от една специалност са по-добре платени, защото техните клинични пътеки са по-добре платени“.    Той не отрече, че дисбалансите при клиничните пътеки се дължат на лобизъм, който определено пречи на системата.    По думите на д-р Иван Маджаров твърде много популизъм има във финансирането на здравеопазването в България:    „Не е страшно да се доплати 1 лев, страшното е, когато влезеш в болницата и те накарат да намериш отнякъде 10 000 лева... Системата на здравеопазването първо трябва да се преструктурира, да се въведе единната информационна система и чак тогава да търсим решение на проблемите през промяна на финансирането“.        „Ние предлагаме да не издаваме болнични. Нека работодателите да намерят начин да контролират своите работници, когато са болни. Защо трябва лекарят да бъде намесен? Лекарят е този, който на базата на състоянието на пациента преценява дали и какъв лечебен режим, обикновено е домашен, да бъде предписан. Не е тайна каква огромна бройка работещи в точно определени сектори на икономиката се насочват в периоди, в които нямат работа, да им бъдат издадени масово болнични с цел спестяване на осигуровки. Да не говоря за огромната бройка от населението, което буквално заплашва лекаря, че ако не издаде болничен, той ще се отпише... Принуден съм да бъда остър. Отново изкупителната жертва е лекарят. Тази тема дойде в повече“. ", "date": "2019.11.24", "title": "Д-р Маджаров: Във финансирането на здравеопазването има твърде много популизъм"}
{"url": "http://epicenter.bg/article/Novo-navodnenie-vav-Venetsiya/199685/7/0", "text": "В няколко региона на Северна Италия и днес продължиха проливните валежи, които започнаха преди около две седмици, предаде АФП.    Десет дни след безпрецедентното наводнение във Венеция в града тази сутрин нивото на водата отново се покачи. То достигна 130 см над морското равнище. Въпреки това повишаването е далеч под рекордните 187 см над морското равнище, които бяха регистрирани на 12 ноември и причиниха едно от най-сериозните наводнения в историята на града.  В италианската област Пиемонте също имаше силни валежи, като най-сериозно бе положението в района на Алесандрия (южно от Торино), където бе наредена евакуацията на 200 души, 600 души останаха откъснати от света заради наводнения, а една жена е в неизвестност. Област Лигурия също бе сполетяна от наводнения, заради които бе затворена магистралата между Генуа и разположения близо до границата с Франция град Вентимиля. На север, в област Вале д'Аоста, бяха евакуирани 500 души след затварянето на няколко пътни артерии в региона заради опасност от лавини.  Проливните валежи доведоха до сериозни наводнения във Френската ривиера, вследствие на които двама души загинаха, а няколко са в неизвестност, предаде БТА, цитирайки АФП и АП. Наводненията изкорениха дървета и причиниха спиране на електрозахранването на хиляди домове. Летището на Ница за кратко спря да работи, реки излязоха от коритата си и сирени се задействаха днес в градове, разположени на средиземноморския бряг. Френските медии разпространиха кадри как автомобили плават по наводнени улици. Кораб спаси трима души от удавяне край бреговете на град Льо Мюи, но потъна преди да достигне сушата и един от спасените загина, съобщиха властите на департамента Вар. Друг човек бе намерен мъртъв в автомобил в град Кабас.    Кметът на Ница Кристиан Естрози заяви, че властите издирват двама души, които са в неизвестност. Националната метеорологична служба на Франция обяви, че регионът на Ривиерата за 24 часа е поел количество валежи, еквивалентно на средното количество валежи за два месеца. ", "date": "2019.11.24", "title": "Ново наводнение във Венеция"}
{"url": "http://epicenter.bg/article/Gartsiya-otchita-zasilen-napliv-na-migranti--presichashti-reka-Maritsa/199686/7/0", "text": "Като реакция на трансфера на мигранти от гръцките острови към вътрешността на страната местните хора в Северна Гърция също недоволстват от увеличения брой мигранти от Турция, пресичащи река Марица, съобщава в. „Катимерини“.  Граждански организации от североизточните градове Комотини, Александруполис и Димотика в Беломорска Тракия планират протести в понеделник на ГКПП „Кипи“ на гръцко-турската граница.    Организаторите на демонстрацията обявиха, че ще блокират пункта с жива верига.    Според местни медии най-новият наплив на мигранти в района се дължи на желанието на бежанците да прекосят река Марица преди началото на зимата и повишаването на нивото на реката.  Най-новите данни показват, че само за миналия месец на гръцка територия са влезли 1525 мигранти и са арестувани 72 трафиканти на хора в Тракия.    Бежанците, успели да прекосят гръцко-турската граница се придвижват на групи от трима, петима и дори 10 души, пътуват през нощта в поска Солун – пеша, в камиони на трафиканти или по же пе релсите.    Източници на в. „Катимерини“ твърдят, че международни банди за трафик на хора са се струпали на границата с Турция и наемат български, молдовски, иракски, сирийски, марокански и дори гръцки и македонски трафиканти за трансфера на мигранти и бежанци към вътрешността на страната.      ", "date": "2019.11.24", "title": "Гърция отчита засилен наплив на мигранти, пресичащи р. Марица"}
{"url": "http://epicenter.bg/article/Maykal-Blumberg-obyavi-ofitsialno-kandidaturata-si-za-prezidentskite-izbori-v-SASht-prez-2020-g-/199692/7/0", "text": "Майкъл Блумбърг обяви, че ще се кандидатира за президент, присъединявайки се към многото демократи, които искат да заемат мястото на Доналд Тръмп на президентските избори в САЩ през 2020 година, предава AFP, цитирана от \"Фокус\".    \"Аз се кандидатирам за президент, за да победя Доналд Тръмп и да възстановя Америка\", казва 77-годишният Блумбърг на своята уеб страница, след като рекламната му кампания на стойност 30 милиона долара превзе ефира в САЩ. Съобщението сложи край на спекулациите за намеренията на Блумбърг, който от седмици подготвя документи, за да може да бъде кандидат за първичните избори и да се регистрира във Федералната избирателна комисия.    \"Не можем да си позволим още четири години безразсъдните и неетични действия на президента Тръмп\", каза бившият кмет на Ню Йорк. \"Той представлява екзистенциална заплаха за нашата страна и нашите ценности. Ако спечели нов мандат, ние никога няма да се възстановим от щетите.\"    Бившият вицепрезидент Джо Байдън води надпреварата пред левичарите Елизабет Уорън и Бърни Сандърс, според националните проучвания.  ", "date": "2019.11.24", "title": "Майкъл Блумберг обяви официално кандидатурата си за президентските избори в САЩ през 2020 г."}
{"url": "http://epicenter.bg/article/Pekin--SASht-sa-nay-golemiyat-iztochnik-na-nestabilnost-v-sveta/199696/7/0", "text": "САЩ са най-големият източник на нестабилност в света и техните политици неоснователно петнят Китай, заяви в събота министърът на външните работи на втората по големина икономика в света Уан И по време на срещата на страните от Г-20 в Япония, съобщава CNBC, цитирана от Инвестор.бг.    Приятелските отношения между САЩ и Китай бяха сериозно разклатени заради търговската война, която беше стартирана от американския президент Доналд Тръмп през 2018 г.    По време на срещата в японския град Нагоя министрите на най-големите икономики в света обсъдиха ситуацията в световната търговия, изпълнението на целите за устойчиво развитие, както и развитието на страните в Африка. Сред важните теми в дневния ред бяха реформирането на Световната търговска организация (СТО) и данъчното облагане на големите компании в сферата на цифровите технологии.  По думите на Уан И САЩ са се ангажирали с унилатерализма и протекционизма и по този начин вредят на милтулатерализма и многостранната система за търговия.    „Те се превърнаха в най-големия дестабилизиращ фактор в света“, подчерта китайският дипломат.    САЩ използват своята машина за натиск върху законния китайски бизнес и без основание повдигат обвинения срещу азиатската страна, което според Уан И се разглежда като „акт на тормоз“.    „Определени американски политици опетняват Китай навсякъде, където отидат по света, без да представят конкретни доказателства“, допълва китайският политик.    САЩ също така използват своето вътрешно законодателство, за да се намесват „грубо“ във вътрешните работи на Китай, опитвайки се да навредят както на нея, така и стабилността и просперитета на Хонконг, подчерта Уан И.    Властите в Пекин бяха разгневени, след като Камарата на представителите на САЩ прие два законопроекта, с които подкрепи антиправителствените протести в Хонконг и изпрати предупреждение до Китай относно правата на човека.    Според китайският външен министър развитието и растежът на Китай представляват неизбежна тенденция за историята, която никоя сила не може да спре.    „Единствено съвместното сътрудничество между Китай и САЩ може да бъде верният път.“, заключи той.    Освен министрите от Г-20 в срещата в Нагоя бяха поканени да участват колегите им от Виетнам, Египет, Испания, Холандия, Нова Зеландия, Сенегал, Сингапур, Тайланд и Чили. ", "date": "2019.11.24", "title": "Пекин: САЩ са най-големият източник на нестабилност в света"}
{"url": "http://epicenter.bg/article/Namushkanoto-s-nozh-momiche-ima-rani-v-glavata--gradniya-kosh-i-bedroto/199679/3/0", "text": "Виктор Гешев е задържаният за среднощното кърваво клане във влака Пловдив-Варна, съобщи БЛИЦ, като се позова на източници на разследването. Момчето е на 21 години и е от Варна. Жертвата му – 21-годишна пловдивчанка, все още е в тежко състояние в болницата.    Младо момиче от Варна беше намушкано с нож от 21-годишно момче във влак, пътуващ от Пловдив към морската ни столица.    Пострадалата е на 20 години и е с прободни рани в областта на главата, гръдния кош и бедрото. Инцидентът се е случил около 2:00 часа тази нощ. Момичето е било отведено в болница в Стара Загора в критично състояние. Към момента ситуацията е овладяна и жената е без опасност за живота.  Според информация на БТВ момчето притеснявало неколкократно момичето. След като тя успяла да го прогони веднъж, последвал втори опит. Нападателят връхлетял в купето и се държал агресивно, което довело до изваждането на нож от страна на жената. Извършителят успява да я обезоръжи и нанася прободни рани. Една от тях е изключително опасна и се намира в областта на гръдния кош, под мишницата.    Случайно минаващ пътник започнал да гони нападателя. Тъй като влакът се намирал на метри от ЖП гара Стара Загора, намалил скоростта, а 21-годишният пловдивчанин скочил от него. След него скочил и третият пътник, който успял да го задържи, преди намесата на полицията.  Пробите за алкохол и упойващи вещества на нападателя са отрицателни. Не е криминално проявен. В момента той се намира в психиатричната болница в Раднево. Няма информация дали момичето има престъпно минало.    Предстои да бъде извършена операция на пострадалата, тъй като има две срязани сухожилия.  ", "date": "2019.11.24", "title": "Виктор Гешев е задържаният за среднощното кърваво клане във влака Пловдив-Варна (ОБНОВЕНА)"}
{"url": "http://epicenter.bg/article/Noviyat-kmet-na-Ruse-Pencho-Milkov--Zavarih-dupka-v-byudzheta-ot-4-4-mln--/199647/2/0", "text": "Нищо няма да променя в кабинета, защото носи историческа стойност. Няма да правя оценка за предишния кмет Стоилов. Аз имам ясна визия как може да изглежда Русе и ще преследвам нея с всяко усилие, което правя\".    Това каза в предаването \"Офанзива\" с Любо Огнянов по Канал 3 новият кмет на Русе Пенчо Милков. \"Ще възложа пълна проверка в общината, имам 6 или 7 работни дни в момента. Действително има проблеми, решаването им е било отлагано. Големият проблем са отчисленията в такса битови отпадъци. Тази година сме внесли 3,5 млн., а догодина почти 6 млн. до момента сме събрали 17 млн. вече\", сподели той.   \"Приходите ни се залагат с 5 млн. по-ниски. Има дупка в бюджета от 4,4 млн. Подготвена е точка за вдигане на данъка върху автомобилите. За момента това е спряно. Обсъждаме вдигането на такса битови отпадъци, като вариант. Големият проблем е стойността на отчисленията\", каза Милков.    \"Заобикаляне на закона е да притежаваш 2000 автомобила. На един българин се регистрират стотици автомобили, след които се карат в Румъния. Те не подлежат на нищо, защото глобите пристигат на български юридически лица. При нас се получава голям финансов проблем защото начисляваме тези данъци, но не можем да ги съберем, защото нито един румънец няма да дойде да плати данък\", заяви той.   \"Шофьорите на чужди автомобили не могат да бъдат глобени в България и те се възползват, за да нарушават брутално правата на движение. Ще възложа финансова инспекция в общината. Ще се обърна към компетентните органи, за да направят ревизия. Усещането е, че много се крадеше. Управлението ми няма да е реваншистко\", коментира кметът.    \"Имах план как да победя г-н Стоилов, защото съм бил 5 години общински съветник и след това народен представител. Аз съм социалист, работил съм и нощна охрана. Ако на премиера на Испания обясните, че е срамно да си социалист, значи и за мен е така. Поколенията се сменят, във време в което нямаше интернет и бях студент се озовах в много отрудена среда, нямаше ЕС, работеха шивашките фирми денонощно. Потърсих отговор на въпроса защо хората работят денонощно? Съпричастността помага на по-слабите\", каза още той.    \"Семейството ми е научило да обичам хората, да се грижа за тях, да бъда организиран. Никога член на моето семейство не ме е учил да бъда груб или да правя лошо на хората. Не може да се разделяме сега, защото предците ни са били разделени. Единението е пътя към успеха. Трябва да работим единно\", добави Милков. \"Хората в България не живеят добре. Партиите трябва да са водачи, да живеем гордо, да ни сочат като пример. Но това не е така. Да имаш здрава и силна политическа система е добре. Хората олицетворяват системните партии. ГЕРБ също се превръща в системна партия\", сподели той.    \"Изборът е личностен, а не трибуквен. Не ГЕРБ е управлявал, а администрацията на Стоилов, не БСП ще управлява, а аз. Социализмът е това да използваш ресурсите съобразно интереса на хората. Няма нужда да се сатанизират абревиатури. В БСП има обновление на хора с нови идеи и енергийна база\", завърши Пенчо Милков.", "date": "2019.11.24", "title": "Новият кмет на Русе Пенчо Милков: Заварих дупка в бюджета от 4,4 млн. лева"}
{"url": "http://epicenter.bg/article/Borisov-zamina-na-ofitsialna-vizita-v-SASht--Tramp-go-priema-na-25-noemvri-v-Ovalniya-kabinet-/199584/2/0", "text": " Той ще бъде на двудневно официално посещение по покана на президента на САЩ Доналд Тръмп, като \"знак за силните и трайни отношения, които съществуват между нашите два народа\".   Борисов и водената от него делегация ще кацнат във Вашингтон днес в 14.40 часа местно време на военно-въздушната база \"Андрюз\".  В понеделник в 14.00 часа започва срещата \"на четири очи\" на министър-председателя на България с президента на САЩ, която ще бъде последвана от  разширена среща на двете делегации. От българска страна участват вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.      Според бившия външен министър Соломон Паси      Според американската посланичка г-жа Херо Мустафа обаче, \"срещата Тръмп-Борисов не е възнаграждение за покупката на F-16\",      Безспорно   - военна, енергийна, черноморска. Към това трябва да добавим трите „С“, на които в Белия дом особено държат:  , и които г-жа Мустафа повтаря от мига, в който стъпи на българска земя.           Всичко това показва, че  разговорите съвсем няма да са леки и че премиерът Борисов трябва да демонстрира завидни умения като политик, дипломат и стратег, за да защити националното достойнство и националните интереси.    Безспорно ще бъде поставен и  Но е малко вероятно Борисов да постигне благоприятно развитие по тази тема. Макар България да отговаря на другите изисквания, остава огромният брой откази за визи - 11%, по думите на министър Захариева, което продължава е най-високата стойност в целия ЕС. А за да бъдат изпълнени критериите на безвизовата програма на САЩ, този дял не бива да надхвърля 3%. Освен това можем да предположим, че  за решаването на този многогодишен проблем между двете страни.  Това е  в самото начало на втория му мандат. Борисов беше първият европейски лидер, който се срещна с Обама след преизбирането му. . Но пък е първият, който го посещава след като Тръмп официално обяви, че ще се кандидатира за втори маандат. През 2012-а Обама прие Борисов в 15 часа след обяд, а срещата продължи с половин час повече от определените 45 минути, въпреки натоварената програма на президента. Сега срещата е по-същото време -14.30 и със същото предварително фиксирано време.  със себе си вицепремиера и министър на вътрешните работи Цветан Цветанов, министъра на външните работи Николай Младенов и министъра на отбраната Аню Ангелов.   са включени вицепремиерът   вицепремиерът и министър на отбраната   министърът на финансите   и министърът на икономиката     да го информира за развитието на разследването на самоубийствения атентат на 18 юли на летището край Бургас, както и за реформите в съдебната система.   и макар че нямаше напредък нито по разследването на атентата, нито по съдебната реформа, нарече Борисов   Президентът обяви пред американските медии, че българският премиер има черен колан по карате и предупреди, че \"      в действията си срещу руската заплаха, откъдето и да идва тя, че лоялността ни към НАТО ще има своите фактически измерения, а диверсификацията в газовите доставки ще означава все по-мощното присъствия на енергийниа пазар на американския втечнен газ. Или както заяви член на правителството,        символи от национално значение  oт бългaрcкa cтрaнa кoпиe нa мacкaтa нa Тeрec, oт aмeрикaнcкa - cтъклeнa cтaтуeткa нa oрeл.    Дали стопанинът на Белия дом, първият президент-милиардер в историята на САЩ, чието лично състояние се равнява на 3,1 млрд. долара, ще се впечатли от габровските майстори, предстои а да видим. \"Играчките\" на Тръмп обаче са от супер висока класа:   който е купил от съоснователя на Microsoft Пол Алън за 100 млн. долара, за 15,3 млн. долара,   Sikorsky S-76, Rolls-Royce Silver Cloud, Rolls-Royce Phantom, Ferrari, Mercedes-Benz 3600 и Maybach. Преди време Тръмп подари на съпругата си Мелания SLR McLaren за 455 000 долара. Семейната .\" е на стойност 30 млн. долара. Да не говорим за къщите и именията му, между които най-впечатлавящият е   в Ню Йорк за 57 млн. долара, където според някои репортажи дори чашите са от чисто злато.    от луксозната италианска марка Brioni, на стойност между  5000 и 7000 долара.   Това са любопитни подробности, но при такава среща всеки детайл, всеки жест се следи под лупа от анализаторите, защото носи някакъв символ.     Познавачите на американския прокотол казват, че ,    Всичко, което е необходимо, е фраза от посетителя или допълнителен въпрос от страна на журналист, след което Тръмп започва дългия си монолог. Осем минути, девет минути, десет минути - времето вече няма значение. В такива моменти Тръмп не се държи като президент в корсета на протокола, а по-скоро като политик в предизборна кампания - на митинг.    докато той се отприщи да говори за отговорността на Европа, за кюрдите в Северна Сирия и за демократите в САЩ.   \r\n   \r\n Американският президент напоследък фокусира вниманието си върху търговския спор с ЕС, а Въпреки че в момента фокусът на обществеността е върху търговските преговори с Китай, Тръмп непрекъснатоо подчертава негативното си отношение към Европа, защото \"просто не можем да загубим тази война с митата\".  Нещо повече.    Борисов ще бъде първият европейски политик, който вероятно ще чуе лично от Тръмп, че ще се кандидатира за втори мандат и това предполага, че срещата може да бъде използвана и с предизборни цели.   Да не забравяме и общата атмосфера, в която се провежда диалогът Борисов-Тръмп. . Опитът да бъде подложен на процедура по импийчмънт през тази година фокусира мащабни интереси, а неговата собствена партия беше ужасена от решението му да изтегли войските от Северна Сирия. Този ход позволи турско нахлуване срещу кюрдите, което пък даде шанс на стотици, държани от тях в плен бойци на Ислямска държава да избягат.    всичко това разклаща устоите на най-могъщия световен лидер. Огромни са усилията на демократите да привлекат на своя страна и републиканци и да убедят американския народ, че целта на разследването за импийчмънт не е просто да се определи бъдещето на Тръмп, а да се покаже на американците какво трябва да очакват от своя президент. А това прави уравнението с много неизвестни и още по-неизвестни решения.  ", "date": "2019.11.24", "title": "Борисов отлетя за САЩ. Какво го чака в Овалния кабинет?  Изненадите и капаните..."}
{"url": "http://epicenter.bg/article/Parvata-grupa-ot-28-ata-antarkticheska-ekspeditsiya-pristigna-na-o-v-Livingstan/199665/2/0", "text": "Първата група полярници от 28-ата Национална антарктическа експедиция начело с проф. Христо Пимпирев пристигна благополучно на о-в Ливингстън, съобщи БНР, като се позова на Българския антарктически институт.    След четиридневно плаване през бурния проток Дрейк с бразилски военен кораб екипът от учени успешно е дебаркирал с гумени лодки на острова.    В 07.30 българско време информацията е съобщена по сателитния телефон от командира на базата ни „Св. Климент Охридски“ Драгомир Матеев.    Сред задачите на групата е изграждането на нова научна лаборатория. ", "date": "2019.11.24", "title": "Първата група от 28-ата антарктическа експедиция пристигна на о-в Ливингстън"}
{"url": "http://epicenter.bg/article/Vasil-Velev-i-Plamen-Dimitrov-v-ostar-spor-za-bolnichnite-/199673/2/0", "text": "„Четирите национално представени работодателски организации няма да се върнат в Националния тристранен съвет, докато в дневния ред не бъде предложена темата с адекватни мерки за ограничаване на тази масова практика за издаване на фалшиви болнични, които са злоупотреба, кражба и корупция“. Това каза пред БНР Васил Велев, председател на Асоциацията на индустриалния капитал.    „С четири дни средно са се увеличили отсъствията от предприятията поради болнични, за нас това е нереалистично на база на сравнително еднаквия брой на наетите. Това е най-масовата кражба и потърпевши са изрядните и коректни работници, защото се краде от тях, а не от работодателя“, допълни Велев в предаването „Неделя 150“.    Според Пламен Димитров, президент на КНСБ, темата трябва да бъде осветена по-детайлно:    „Оставаме в стачна готовност и чакаме как ще се развие този въпрос, който не е свален от дневен ред, отменено беше само първоначалното намерение. В следващия месец ще имаме много причини за диалози и за конкретни решения, надявам се“.    Димитров обяви, че от понеделник експертна група с представители на КНСБ и на КТ „Подкрепа“ ще формулира исканията и предложенията на синдикатите за ограничаване на злоупотребите.    „Едно от предложенията, които ще направим, е този срок, който е неограничен – тоест, аз мога да начисля съответните вноски и да не ги плащам 10 години, а междувременно давностният срок за вноски е 5 години. Изтича давностният срок, никой не идва на проверка, тъй като НАП се занимава с големите фирми, а аз съм малка фирма, например, и това става едно перпетуум-мобиле да се правят пари. Очевидно трябва да бъде намален този срок, в който аз мога да начислявам вноски, без да имам задължението да ги плащам… Електронното здравно досие е другото нещо, което ще помогне в случая“.    Според Васил Велев и в късите, и в дългите болнични има проблем, а мерките за справяне с тези проблеми са различни.    „Важно е да си припомним какво се случи през 2009 година – срив на продажбите, минус 5% БВП, ръст на безработицата. Тогава немалко наши колеги започнаха да насърчават работниците си да си вземат болничните. Тогава приехме първите три дни да са за сметка на предприятията като временна антикризисна мярка. Тя трябваше да бъде отменена още през 2011-2012 година, но стана постоянна и това е неспазен договор, подписан в Тристранния съвет, подписан между правителството, синдикатите и работодателите. Ние искаме договорите да се спазват“, отбеляза Велев и допълни:    „Решаването на този въпрос всяка година се отлага. Ние го поставяме периодично. Казва се, че ще се засили контрола, контролът не се засилва, измамите растат“.    В предаването с коментар по темата се включи и председателят на стачния комитет на КТ „Подкрепа“ Любка Георгиева:    „На 27-и ноември КТ „Подкрепа“ ще проведе планирания протест. Експертната група, за която каза г-н Димитров, е само предварителен разговор между двамата президенти, така че това все още не е официализирано“. ", "date": "2019.11.24", "title": "Васил Велев и Пламен Димитров в остър спор за болничните!"}
{"url": "http://epicenter.bg/article/Bratya-Genchevi-razkrivat-sa-sreshtu-Strategiyata-za-zakrila-na-deteto/199674/2/0", "text": "В ефира на БТВ братята Христо и Марин Генчеви разкриха защо се против Стратегията за закрила на детето.    Философията на нашето законодателство за закрила на детето се базира на това, че трябва да се гледат само интересите на детето в риск, без да се гледат желанията на родителите, поясняват те в предаването \"Тази неделя\". От 2018 г. двамата имат блог, в който обсъждат обществено-политически цели. Христо Генчев има 4 деца, а брат му Марин - 7. Според тях проблемът в новото социално законодателство е разглеждането на жените и децата отделно от техните взаимоотношения. И посочват, че в Истанбулската конвенция се говори само за жената, но го няма понятието \"майка\". Двамата са категорични, че министърът на социалната политика Бисер Петков трябва да се срещне с родителските организации и да чуе техните притеснения.   Братята Христо и Марин Генчеви са наследници на големият български урбанист и публицист архитект Христо Генчев. Синът Христо също е архитект. Завършил е във Виена, а компанията му за фасадно проектиране е най-голямата от своя тип в Европа. Работил е заедно със световноизвестния архитект Заха Хадид върху библиотеката на Икономическия университет във Виена.  Студиото на архитект Генчев има проекти по цял свят, а у нас е автор на визията на Ларгото в София. Заедно с брат си Марин са възпитаници на Класическата гимназия НГДЕК \"Свети Константин-Кирил Философ\". Доцент Марин Генчев завършва не архитектура, а медицина във Виена. Той е уважаван неврохирург. Работил е в Института по здравеопазване в Мериленд и е доцент по неврохирургия към Университета в Хайделберг, Германия.  \"Родителите на майка ни са известни хирурзи и тя искаше да стане поне един от нас лекар. На 19 години не знаете какво искате да правите. Исках да стана архитект, но после разбрах, че брат ми искаше да стане архитект и се отказах. Реших да поема по различен път на развитие\", разкрива Марин Генчев.  Двамата братя близнаци признават, че наистина имат много силна връзка. \"Мислим в синхрон\", споделя Христо Генчев и споделя, че за засилването на връзката им роля е изиграл и спортът. Двамата са били гребци, а при това занимание синхронът е важен.  ", "date": "2019.11.24", "title": "Братя Генчеви разкриват защо са срещу Стратегията за закрила на детето"}
{"url": "http://epicenter.bg/article/Borisov--Chernomorska-baza-na-NATO-na-teritoriyata-na-Balgariya-nyama-da-dopusna/199675/2/0", "text": "\"Черноморска база на НАТО на територията на България няма да допусна!” Това заяви премиерът Бойко Борисов в самолета пред българските журналисти на път за Вашингтон. “Американците много добре знаят моето отношение по този въпрос и едва ли ще го поставят по време на разговорите ни с Тръмп”, обясни премиерът.    Борисов подчерта, че няма промяна в позициите му Черно море да остане място за “платноходки, туризъм и мир”, които бе изразил пред две години.   Той припомни срещата си в София с румънския президент Клаус Йоханис през 2016-а, когато категорично се противопостави на идеята на северната ни съседка за създаване на обща черноморска флотилия от България, Румъния и Турция и дори отказа да подпише подготвените от румънците документи за това.   Нещо повече, Борисов разказа, как тогавашният военен министър Николай Ненчев и президентът Росен Плевнелиев на една от поредните срещи на военните министри на НАТО през  юли 2016-а във Варшава са дали съгласието си за създаване на военна черноморска база у нас, за което той не бил уведомен предварително. За да пресече всякакви спекулации по този въпрос,    Борисов тогава излезе и заяви, че иска да вижда в Черно море деца с пояси и платноходки, а не военни кораби.     \"Флотилия означава ние да присъединим българските кораби, румънските кораби към турските кораби\", разясни премиерът и отчете, че това минава неговите граници. Борисов разкри, че няколко пъти е казал на румънския президент - \"българо-румънски учения всеки ден можем да правим, предлагам ви на Шабла да дойдете, на ракетните учения, които правим. На всеки военен кораб, ако искате, ще се качим, ще махаме със знаменца, ще се разминаваме. Съседи сме - можем да го правим, но другото вече е пряко отиване към военен конфликт\".     Тогава той обясни, че чака да се върнат в страната военният министър Николай Ненчев и министърът на външните работи Даниел Митов. \"Много ще ми е неприятно, ако те са поемали ангажимент!\", каза тогава Борисов и припомни думите си пред журналистите днес на път за Вашингтон.   \"Президентската институция е друго, те могат да са поемали ангажимент, могат да са говорили. Ние не се бъркаме в тяхната работа. Но ако мои министри са давали напразни надежди, без да ме информират по тази тема, ще имат проблеми с мен\", се закани тогава премиерът.    Няма промяна в позицията ми оттогава до днес, заяви Борисов\", подчертавайкаи тези факти.   Правителственият самолет кацна в 14.00 часа българско време на международното летище    Кефлавик в Рейкявик, за да презареди за един час. След това полетът продължава за Вашингтон.  ", "date": "2019.11.24", "title": "Борисов: Черноморска база на НАТО на територията на България няма да допусна"}
{"url": "http://epicenter.bg/article/Borisov-vav-Feysbuk-ot-Islandiya--Vinagi-e-hubavo-da-sreshtnesh-sanarodnik-/199677/2/0", "text": "\"В Исландия, на път за САЩ, се запознах с Васил от Плевен. Винаги е хубаво да срещнеш сънародник, когато си далеч от дома.\"   Това написа премиерът Бойко Борисов във Фейсбук от Исландия, където самолетът му спря за презареждане на път за САЩ.   Министър-председателят публикува в социалната мрежа своя снимка с Васил от Плевен. Епицентър.бг научи, че Васил работи в заведение за бързо хранене на летището в Рейкявик. Аеропортът на най-северната столица в света е огромен, но почти празен във времето, когато българската делегация бе там.   Правителственият самолет кацна в 14.00 часа българско време на международното летище \"Кефлавик\" на исладската столица.    ", "date": "2019.11.24", "title": "Борисов във Фейсбук от Исландия: Винаги е хубаво да срещнеш сънародник!"}
{"url": "http://epicenter.bg/article/Parvata-balgarska-televiziya-v-Latinska-Amerika-zapochva-izlachvane-ot-Arzhentina/199680/2/0", "text": "Първата българска телевизия в Латинска Америка започва излъчване от Аржентина. Това съобщи нейният създател Иван Цанков по време на 15-ата Световна среща на българските медии в Тирана, организирана от БТА.   Новата медия ще се казва \"Лос Булгарос ТВ\" и започва излъчване в началото на 2020 г. Първоначално телевизията ще излъчва 30-минутни предавания един път месечно, с тенденция да бъде увеличен обемът на програмата. Финансирането е изцяло частно.  По време на панела \"Право на информация: Трансформации на медийните бизнесмодели след бума на безплатно съдържание\" Цанков припомни, че медийната сфера на Аржентина има ярка българска следа.   Радиоразпръскването в началото на 20-те години е дело на един от пионерите в тази област. Той се казва Хайме Якелевич и е роден през 1896 г. в София. В началото на 30-те години вече притежава три радиоканала. Създава и първия аржентински телевизионен канал - \"Канал 7\", който съществува и до днес.  В дискусията днес участваха доц. Георги Лозанов, според когото няма риск за журналистиката - професия на век и половина, която осигурява конституционното право на информация. След още една технологична революция ще има журналистика, която ще държи вниманието повече от 3 секунди, смята експертът.   Розита Еленова, член на Съвета на съвета за електронни медии (СЕМ,) заяви, че има медийни закони и те се спазват. Закрила над журналистите също има, добави тя.   Йосиф Давидов от \"Нова дума\" - Испания, разказа за ръководеното от него издание. По думите му то има 10 000 тираж при 126 000 регистрирани българи в страната. Разпространява се в 1260 будки в Испания.   Срещата в Тирана продължава с панела \"Медии и култура: Загиват ли културните формати?\". По-късно днес е официалното закриване на форума.   Световната среща на българските медии в Тирана се организира със съдействието на \"Джи пи груп\" АД, Фибанк Албания, Нова ТВ, \"Лардж информърс проджектс\".      ", "date": "2019.11.24", "title": "Първата българска телевизия в Латинска Америка започва излъчване от Аржентина"}
{"url": "http://epicenter.bg/article/Eto-kakvo-vreme-ni-ochakva-prez-sedmitsata/199682/2/0", "text": "Атмосферното налягане ще се понижи и ще е по-ниско от средното за месеца. През нощта облачността ще е значителна, но ще е почти без валежи. Почти тихо. Минималните температури ще са предимно между 3 и 8 градуса, информират от НИМХ.    Утре, под влияние на преминаващ южно от страната средиземноморски циклон, ще бъде предимно облачно и следобед на много места ще има валежи от дъжд. Значителни ще са количествата в южните и планинските райони от страната. През нощта срещу вторник валежите ще продължат. Вятърът ще бъде предимно от изток, умерен, в източните райони - временно силен. Максималните температури ще са между 9 и 14 градуса. По Черноморието ще преобладава облачно време. Следобед по южното крайбрежие ще има валежи от дъжд, които ще продължат и през нощта срещу вторник. Ще духа умерен източен вятър. Максималните температури ще са между 13 и 16 градуса. Температурата на морската вода е 16-17 градуса. Вълнението на морето ще бъде 2-3 бала.  В планините ще бъде облачно, ветровито и с валежи от сняг. Под около 1700 метра надморска височина валежите ще са от дъжд. Ще духа умерен и силен югоизточен вятър. Максималната температура на височина 1200 метра ще е около 8 градуса, на 2000 метра - около 2 градуса.  И във вторник ще преобладава облачно време. На много места в страната ще има валежи от дъжд, значителни по количество през нощта срещу вторник в южните, а през деня - на места в източните райони. Покрай Дунав ще преръмява, а от югозапад ще започне процес на спиране на валежите и разкъсване на облачността. В районите с надморска височина над 1300-1400 метра ще вали сняг. В източната половина от страната вятърът ще бъде от североизток, по Черноморието, привечер, от север - предимно умерен. Преобладаващите температури ще са: минимални - между 4 и 9 градуса, максимални - между 8 и 13 градуса.    В сряда вятърът ще отслабне, по-късно ще се ориентира от югозапад. Облачността ще се разкъса и ще намалее. Дневните температури ще се повишат, сутрешните ще се понижат, в отделни райони - до 0 градуса и до минус 1 градус. Ще е без валежи. ", "date": "2019.11.24", "title": "Ето какво време ни очаква през седмицата"}
{"url": "http://epicenter.bg/article/Filolog-oglavi-Pravnata-komisiya-v-Plovdivskiya-obshtinski-savet/199683/2/0", "text": "Бившият шеф на „Старинен Пловдив“ Йордан Илиев, който е филолог по образование, оглави Правната комисия в новия Общински съвет на Пловдив. Новината съобщи сайтът \"Пловдив прес\". В групата на ГЕРБ няма юристи, а Правната комисия е от най-важните, затова и председателското място не е отстъпено на някого от завършилите право съветници от другите партии, посочва изданието. Представители на управляващата партия ще държат седем от 11-те комисии в местния парламент. Общинари от Демократична България ще ръководят две комисии, на ВМРО - една, на \"Кауза Пловдив\" - също една. Социалистите остават без шефско място в комисия, въпреки че групата им е втора по големина след тази на ГЕРБ.   Иначе юристите Георги Колев от ЗС „Ал. Стамболийски“, Йордан Иванов от Демократична България, Слави Георгиев от НФСБ и Евелин Парасков от Съюз за Пловдив са членове на възловата комисия.    Председател на комисията по бюджет и финанси ще е досегашният шеф на Инспектората Ангел Славов от ГЕРБ. Екологията и комуналните дейности ще се ръководят от Иван Вичков от ГЕРБ. Шеф на комисията по здравеопазване и социални дейности е Веселка Христамян от Демократична България, а на „Образование, наука, вероизповедание, етнически въпроси” – Едуард Сарафян от \"Кауза Пловдив\". Стефан Дедев от ГЕРБ оглави комисията по общинска собственост и стопански дейности, а Стефан Послийски от ВМРО – „Култура, туризъм, евроинтеграция и международни отношения”.    Добромира Костова от Демократична България, която лидер на Зеленото движение, ще ръководи комисията по устройство на територията и жилищна политика.    Логичен е изборът на бившия зам.-кмет по транспорта Златин Велев (ГЕРБ) за председател на комисията по обществен ред, транспорт и защита при бедствия. Същото важи и за избора на Атанас Узунов (ГЕРБ) за шеф на „Младежки дейности и спорт”.    Противодействието на корупцията е поверено на Ясен Михайлов от ГЕРБ.  ", "date": "2019.11.24", "title": "Филолог, но от ГЕРБ, оглави Правната комисия в Пловдивския общински съвет"}
