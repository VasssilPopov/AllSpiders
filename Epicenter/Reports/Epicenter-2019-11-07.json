{"url": "http://epicenter.bg/article/Prof--Gechev--BSP-iska-diskusiya-za-partiynite-subsidii--Goranov--GERB-nyama-da-uchastva-/198222/2/0", "text": "От името на лидера на ГЕРБ и министър-председател заявявам, че няма да участваме в искания от БСП разговор за партийните субсидии. Това каза министърът на финансите Владислав Горанов в отговор на поканата от проф. Румен Гечев от името на БСП за дискусия по темата за партийните субсидии, предаде репортер на Агенция „Фокус“.    „Ние бяхме една от партиите, която е страдала от защита на тезата, че политическите партии трябва да имат достатъчно ресурси, без да изпадат в зависимост. Не останах с впечатлението, че кандидатите на левицата страдат от липса на ресурс за финансиране на техните кампании. Не исках да обръщам дебата в политически. Заявявам от името на лидера на ГЕРБ и мой ръководител в правителството - няма да участваме в този дебат\", каза още Горанов.    Той посочи, че преди по-малко от няколко месеца ГЕРБ е взела своето решение и то е било утвърдено с мнозинството на Народното събрание.    \"Обръщам се към колегите от левицата, свободни сте да проведе този дебат и ако намерите мнозинство и стане закон, ние от правителството ще се подчиним от гледна точка на фискалната рамка“, подчерта Горанов. Той заяви, че БСП не трябва да разчитат, че от ГЕРБ ще застанат пред левицата като смокиново листо.    \"От името на БСП предлагам да направим среща и разговори по темата за субсидиите на партиите, не може тази тема да е предрешена\", заяви проф. Румен Гечев по време на обсъждането на Закона за държавния бюджет за 2020 г. в Комисията по бюджет и финанси. Той посочи, че е упълномощен от парламентарната си група.    \"Въпросът не е само партиен, той е въпрос на демокрацията, а тя е важна за обсъждането на бюджета. Ние сме готови между първо и второ четене да дадем конкретни данни, да направим конкретни предложения\", уточни още проф. Румен Гечев. Според него ще има дискусия, но нищо няма да бъде променено.    „И в пленарна зала ще отчетем и някои позитиви в бюджета, тъй като има и позитиви. Повечето изказващи се спряха на позитивите, ще се спра на някои заключения. Първо, ние от опозицията се оказахме прави, защото ще извадим данните от прогнозите на Министерство на финансите и ще видите, че бяхме прави, когато казахме, че занижавате темповете на растежа и приходите“, заяви още проф. Гечев.    „Ние разбираме, че повечето министри на финансите се стремят да си поставят по-ниска бариера, за да отчетат по-добри резултати. Отчитането на така наречените преизпълнения не е никакво преизпълнение, а доближаване на реалността до прогнозите, които опозицията е направила“, посочи още проф. Гечев. Той попита, ако ще расте БВП, защо ще намалява делът на приходите в него, а ще нараства събираемостта.    „Едно от двете е вярно, няма как и двете да се верни“, коментира още проф. Гечев и отчете, че това няма как да стане чисто аритметично.    „Ние правим обратното на това, което ни се препоръчва от ЕК и от други“, каза още проф. Гечев. Той разкритикува бюджета и от гледна точка на инвестициите.    „Няма инвестиционен фонд. Вижте политиките на Франция, Германия и други“, призова още той. Проф. Румен Гечев отчете, че се намаляват капиталовите разходи на фона на това, че те растат в цяла Европа.   ", "date": "2019.11.07", "title": "Проф. Гечев: БСП иска дискусия за партийните субсидии. Горанов: ГЕРБ няма да участва!"}
{"url": "http://epicenter.bg/article/Borisov-pristigna-v-Zheneva-za-liderskata-sreshta-za-Zapadnite-Balkani-/198223/2/0", "text": "Министър-председателят Бойко Борисов пристигна в Женева, където ще участва в лидерската среща, посветена на Западните Балкани. Това съобщиха от Правителствената информационна служба.    Срещата се организира от Световния икономически форум като израз на ангажимента му да служи като надеждна платформа за публично-частно сътрудничество и за засилване на положителното развитие в региона и извън него.    В този контекст Форумът свиква лидерите от Западните Балкани и ключови партньори в централата си в Женева за задълбочена дискусия.    Лидерската среща се подкрепя активно от Клаус Шваб, основател и изпълнителен директор на Световния икономически форум, и ще се ръководи от нейния президент Бьорге Бренде.    Преди официалния старт на срещата, днес участниците се събират на работна вечеря, като сред обсъжданите теми ще бъде и формирането на позитивна бъдеща перспектива за Западните Балкани.  ", "date": "2019.11.07", "title": "Борисов пристигна в Женева за лидерската среща за Западните Балкани "}
{"url": "http://epicenter.bg/article/Plevneliev-pred-natsionalnoto-saveshtanie-na-GERB---quot-Demokratichna-Balgariya-quot--da-izbere-Manolova-za-lider-/198170/2/0", "text": "\"ГЕРБ е водеща политическа сила, поздравявам ви с разгромната победа!\" Това заяви на националната работна среща на ПП ГЕРБ президентът на Република България периода 2009 – 2011 г. Росен Плевнелиев.    Той предупреди, че доверието трудно се печели, но лесно се губи. Плевнелиев изтъкна, че ГЕРБ все по-често ще се оказват в положението на тези, които трябва да се доказват.    Но веднага започна да атакува президента Румен Радев, лидера на БСП Корнелия Нинова и независимия кандидат за кмет на София Мая Манолова, че не са дали оценката си за т.нар. Костинбродска афера, а имали наглостта да говорят сега за изборни манипулации. Плевнелиев обвини Радев, че се вживява в ролята на борец срещу корупцията, но не е дал досега нито едно работещо решение за борба с корупцията.    \"Много бяха тези, които точно на тези избори говореха за това, че има огромни изборни манипулации и това бяха точно тези, които не казаха нито една дума и замълчаха тогава,  \", заяви още той в остра политическа реч пред актива на управляващата партия.   Присъствието на Плевнелиев на партийния форум бе изненада, тъй като той не е член на ГЕРБ, а това е чисто партийта сбирка.   „  В тези избори се говореше много за едноличен режим и диктатура. Именно тези, които говорят за това, и до днес мълчат и не са дали оценка за истинския тоталитарен режи в България, под който България беше 45 години.   добави още Плевнелиев.   Плевнелиев даде тон на атаката срещу Радев, Нинова и лидерите на \"Демократична България\", които Борисов продължи след него в речта си.    Той специално се обърна към т.нар. градска десница: ГЕРБ нямат вина, че десницата в България е разцепена. На балотажа  , продължи Росен Плевнелев.  \"  добави той и призова: \"Продължаваме заедно напред по пътя на европейското и демократично развитие на България!\"   ,,Истинската борба с корупцията минава през индустриалните зони, през усилията на всички възможни нива. Постигнахме много, ГЕРБ постигна много през последните 13 години, пазете постигнатото'', призова в заключение бившият държавен глава и допълни, че по време на парламентарните избори през 2021 г. предстои битка на ценностите.  ", "date": "2019.11.07", "title": "Плевнелиев пред националната среща на ГЕРБ: \"Демократична България\" да си избере Манолова за лидер!"}
{"url": "http://epicenter.bg/article/Boyko-Borisov-/198168/2/0", "text": "        \"Г-жа Корнелия Нинова и някои социолози и политолози, които след изборите обясняваха как се чува \"пукота от пропукванията на ГЕРБ\",  ме вдъхновиха  да покажа как изглежда \"пропуканият ГЕРБ\".    Така започна словото си лидерът на ГЕРБ и премиер Бойко Борисов на националната среща с актива на партията за анализ на местните избори. Зад него на трибуната бяха наредени 140-те новоизбрани кметове на ГЕРБ.   \"Показахме с Румен Христов   и земеделците как изглежда \"пропуканият\" ГЕРБ.   В някои от градовете с колегите от СДС бяхме противници. Борихме се с политически мотиви, но когато стане дума за демократични ценности и за синя идея, сме заедно\", подчерта Бойко Борисов.    На трибуната редом с кметовете, избрани от ГЕРБ, бяха и на Видин и Пазарджик, които Борисов представи като \"демократи\"и с които специално се поздрави.  Във Видин нашият \"противник\", доктора, е тук с нас, кметът на Пазарджик е тук с нас. Защото ние сме съмишленици, продължи вдъхновяващо Борисов.    \"В последните дни слушам само за Благоевград и Русе. Ами Хасково - какво чудо беше!  \"Не помните ли Хасково, какво чудо беше?! Нали от Хасково тръгваше победата?! Гражданите им отговориха още на първи тур. На Делян Добрев ще му кажа - по-добра реабилитация от тази, няма брат!\", каза още партийният лидер на ГЕРБ. Борисов специално извика на трибуната областния водач на партията в Хасково Делян Добрев, когото Елена Йончева громеше като носител на корупционни практики в града. Във възторга си от изборните резултати Борисов изброи още Севлиево, Габрово, Свищов, Ловеч, Видин, Монтана.    Това бе първата част на словото му - подчертаваща успехите на ГЕРБ. К ! Ние имаме 800 000 гласа, те (БСП) - 400 000! Няма сфера в която да не сме постигнали ръст, под 4% е безработицата. А по време на служебното правителство на Радев на ден се губеха по 100 тира с контрабандни цигари\".        „ \", каза Борисов, като имаше предвид  лидерите на \"Демократична България\", част от които на втория тур на изборите дадоха своята подкрепа на гражданския кандидат Мая Манолова .  И се обърна гневно към залата.  Искаш ли да ти кажа Росене, обърна се той към седящия на два метра пред него бивш държавен глава, понеже си по-умен и интелигентен от мене,  . Тя сега работи с нейните сателити\", отбеляза Борисов като гласът му добиваше ледени нотки.    \"  цитира той медийни заглавия, в които бяха извадени разпечатки от гласуването в ромските секции, където се вижда, че ромският вот за ГЕРБ превъзхожда в пъти този на останалите партии. Борисов си беше подготвил големи листове с таблици, за да направи сравнение с предишни гласувания. \"Накарал съм да ми изкарат данните за президентските избори, защото ми казват, че циганите обичали Бойко.   В София, ако не са ромите, кой ще ви чисти? Метат като пчелички. Мръсната работа я вършат само те. Ние пък сме осигурили техните деца да са образовани, колкото нашите и да си изкарват честно парите. Затова считам, че има право да гласуват повече за нас!“, обобщи доволно премиерът.    И не спря дотук:. \"Изкарал съм как са гласували ромите на президентските избори - 40 915 за Радев, за нашта Цецка малко над 19 000. почти извика пред стъписаната зала Борисов.   \"     „  Кога се озлобиха най-много?, зададе си Борисов въпрос и сам си отговори.   най-много, когато почти бяха купили \"Грипен\", а ние стратегически закупихме Ф-16. В НАТО вече ни гледат по друг начин. Това най-вече ги вбеси\". И продължи със същия напорист тон: , когато дадохме 1 млрд лева за интерконектора с Гърция за втечнен газ. Балканският поток го изтъргувахме с един милиард по-евтино. Строим газови магистрали. Защо не ни подкрепиха поне сега? След ден ще водя американския посланик за види какво сме построили. Строим с гърците, строим с турците, строим газови магистрали.   продължи премиерът.    когато службите и прокуратурата хванаха за шпионаж няколко човека. Не си сдържаха нервите. Е, това вече ги разкри и те си отидоха при Мая Манолова, разкри заговора Борисов.   И продължи да се пита с чувството на човек, който е изоставен от най-билзките си. \"  обърна се той към стоящата до него кметица на София, но всъщност репликата му бе отправена към лидерите на \"Демократична България\".  С това, че сме срещу Белия автобус и човека, който подкрепяше Орешарски. Защо ви дразним, че ние сме евроатлантически съюз?“, не успяваше да овладее гнева си премиерът, а кметовете зад него пристъпяха от крак на крак.     „Днес чух, че Нинова казала, че имало репресирани след изборите. Моля я, да ми ги изпрати тези хора. Ако се окаже, че е вярно, лично ще им се извиня и този който си го е позволил, ще има реакция“, закани се Борисов.    А . Какво чудо беше!,каза той, без да обясни какво има предвид, но постепенно вътрешното му напрежение спадаше.    Хората трябва да гледат, че вие милеете за тях, заръча на кметовете на ГЕРБ премиерът. По време на словото си не пропусна да отбележи, че ГЕРБ е победил в родните места на опонентите му - Крушовица, Мизия и Славяново.   , сети се той за какво бе срещата. По повод репликата на президента Плевнелиев, че кмета камбитов загубил Блаоевград защото не открил добре заплатени работни место, Борисов каза: не е саво това причината, но сега няма дя ви се карам.     \"Принципът на синия цвят ни задължава да бъдем заедно, обобщи накрая. Посъветва кметовете \"като видят паднала хартийка на улицата, да я вземат, а като има шахта без капак - да я пазят, за да видят хората, че милеят за тях. Не може само \"Качихме със сто, качихме с десет\". Трябва да качим в качеството. Хората ви дават, дават доверие. На добър час и карайте внимателно\", завърши традиционно словото си лидерът на ГЕРБ.   След това започнаха снимките, прегръдките и активът на ГЕРБ напусна залата, вдъхновен за нови победи.       ", "date": "2019.11.07", "title": "Борисов в остра реч нападна Радев, Нинова, Манолова, Слави Трифонов и \"Демократична България\""}
{"url": "http://epicenter.bg/article/Varna-schupi-temperaturen-rekord-ot-1963-godina/198191/2/0", "text": "Рекордно висока температура бе отчетена във Варна.    Живакът е достигнал 25,8 градуса, като е подобрил досегашното постижение от 1963 г. с 1,4 градуса, съобщават от НИМХ – Варна.    От там уточняват, че до края на деня могат да бъдат отчетени и по-високи градуси.   Това е втори ден с температурни рекорди. Вчера изключително високи за сезона бяха температурите в Монтана, Ловеч и Силистра. На места термометрите отчетоха 26 градуса.  В Монтана бяха отчетени температурни рекорди за 5 и 6 ноември от началото на историята на измерванията, съобщиха от Метеорологичната станция в Монтана.    Онзи ден в града е достигната температура от 25,5 градуса. По този начин е подобрен рекорда от 2012 година, когато на 5 ноември е било 20 градуса.   ", "date": "2019.11.07", "title": "Варна счупи температурен рекорд от 1963 година"}
{"url": "http://epicenter.bg/article/Emil-Radev--Mediyni-uchastnitsi-v-ES-sa-izlozheni-na-risk-ot-mnozhestvo-ataki--zaplahi-i-natisk-/198192/2/0", "text": "„Предизвикателствата, с които се сблъскваме в момента в Европа относно защитата на журналистите, запазването на независимите медии и борбата срещу езика на омразата и дезинформацията, имат пряко влияние върху състоянието на нашата демокрация, която се основава на върховенството на закона.“   Така зам.-председателят на комисията по граждански свободи, правосъдие и вътрешен ред в Европейския парламент Емил Радев от ГЕРБ-ЕНП откри изслушването, посветено на свободата на словото в Европейския парламент, съобщиха от пресцентъра на ГЕРБ.    Сесията, председателствана от Емил Радев, „Свободата на словото, свободата на изразяване и борбата срещу речта на омразата“, беше проследена с огромен интерес от евродепутатите в Брюксел.    „Свободата на медиите, плурализмът и независимостта са ключови компоненти на правото на свобода на изразяване и са жизненоважни за демократичното функциониране на ЕС и неговите държави-членки“, заяви българският евродепутат по време на встъпителните си думи, като отбеляза, че „журналистите и другите медийни участници в Европейския съюз са изложени на риск от множество атаки, заплахи и натиск и дори убийства, на които станахме свидетели наскоро“.    Сред гостите, които запознаха представителите на комисията по граждански свободи с медийната среда в Европа бяха ръководителят на отдел „Информационно общество“ към Съвета на Европа - Патрик Пенинкс, представителят на „Репортери без граници“ - Жули Мажерзак и разследващите журналисти Питър Ердий от Унгария и Дан Тапалага от Румъния.    Патрик Пенинкс призова за повече работа от страна на институциите, за да се облекчи работата на журналистите, като се разработят допълнителни инструменти към съществуващите платформи, които да улеснят упражняването на тяхната професия. Той призова да се изготви допълнително законодателство, което да пази журналистите от обременяващи дела, за да се запази правото на свобода на словото.    Жули Мажерзак обобщи скорошните инциденти с разследващи журналисти, като акцентира върху убийствата на Ян Куциак от Словакия и Дафне Галиция от Малта. Питър Ердий и Дан Тапалага разказаха за трудностите, с които са се срещали в професията, като призоваха депутатите да работят за улесняване на тяхната работа с изготвянето на европейски закони.  ", "date": "2019.11.07", "title": "Емил Радев: Медийни участници в ЕС са изложени на риск от множество атаки, заплахи и натиск "}
{"url": "http://epicenter.bg/article/Radev--Predizvikatelstvata-v-sferata-na-sigurnostta-iziskvat-ot-ES-da-vzima-efektivni-resheniya/198194/2/0", "text": "Икономическото и социално сближаване в Европейския съюз трябва да остане приоритет и в новия мандат на европейските институции. Това заяви президентът Румен Радев на среща на „Дондуков“ 2 с министъра на външните работи и европейските въпроси, и министър на миграцията и убежището на Великото херцогство Люксембург Жан Аселборн.   По думите на държавния глава е необходимо равномерното разпределение на инвестиции в Европа не само за развитието на транспорт и логистика, а преди всичко в образователна и научна инфраструктура. Това съобщиха от прессекретариата на държавния глава.   Финансирането на модерни научни центрове в подкрепа на качественото образование в страните от Източна Европа е задължителна предпоставка за създаването на перспектива за развитие на младите хора в родните им страни, подчерта Румен Радев.   Според Жан Аселборн не трябва да се допуска намаляване на финансирането за политиките на Европейския съюз, които трябва да разполагат с необходимите ресурси за постигането на ефективни резултати. Двамата обсъдиха теми от дебата за бъдещето на Европа и подчертаха необходимостта от съхраняване на основополагащите ценности на Европейския съюз като единство и солидарност.   Предизвикателствата в сферата на сигурността и миграцията изискват от Европейския съюз да има способността да взима ефективни и навременни решения, заяви държавният глава. Жан Аселборн потвърди подкрепата на Люксембург за присъединяването на България към Шенгенското пространство.   Още през 2011 г. България е покрила техническите критерии и изпълнява ангажиментите си по опазване на външната граница на Европейския съюз, посочи Румен Радев. Президентът припомни и внесеното от него предложение през 2017 г. за изработване на европейски план за действие в случай на внезапно увеличение на миграционния натиск по външните граници на съюза.   И Румен Радев, и Жан Аселборн изразиха подкрепата си за европейската перспектива на Западните Балкани. По думите на държавния глава България е приела ясна позиция в подкрепа на европейската интеграция на Република Северна Македония и очаква в рамките на преговорния процес да бъде постигнат необратим напредък в изграждането на добросъседски отношения.   От европейски интерес е страните от Западните Балкани да са част от Европейския съюз, посочи Жан Аселборн.   По време на срещата бяха отбелязани и конструктивните двустранни отношения между България и Люксембург, основани на активно сътрудничество в рамките на Европейския съюз. България проявява интерес към засилено сътрудничество и в областта на банковия и финансов сектор, особено в контекста на желанието на страната за присъединяване към Еврозоната. От голямо значение са стабилността и прозрачността на банковия сектор у нас, отбеляза държавният глава.   Президентът открои добрите възможности, които България предоставя, за стратегическо инвестиране в областта на енергетиката, инфраструктурата, транспорта, околната среда, ИТ-сектора и туризма.", "date": "2019.11.07", "title": "Радев: Предизвикателствата в сферата на сигурността изискват от ЕС да взима ефективни решения"}
{"url": "http://epicenter.bg/article/Komisiyata-po-byudzhet-i-fanansi-prie-byudzheta-na-NZOK-za-2020-g--na-parvo-chetene/198200/2/0", "text": "Комисията по бюджет и фананси прие бюджета на НЗОК за 2020 г. на първо четене, предаде Агенция \"Фокус\". Предстои бюджетът на Касата да бъде гледан от пленарна зала на извънредно заседание във вторник.    \"За\" бюджета на НЗОК за 2020 г. от Комисията по бюджет и финанси гласуваха 13 народни представители, \"против\" - 7, без \"въздържали се\", с което той бе приет на първо четене.    Бюджетът на НЗОК за следващата година бе подложен на гласуване и от членовете на Здравна комисия. Той бе подкрепен от 12 народни представители. Против него гласуваха 8 от членовете на Комисията по здравеопазване.    В бюджета на Здравната каса за 2020 г. са предвидени 4 744 704,9 хил. лв. приходи и трансфери.  Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване.    Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г.    Трансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др.   Бюджетът не беше подкрепен от опозицията. Проф. Георги Михайлов от БСП заяви, че е време да са разделим с „бодряшките приказки за приоритет на здравеопазването“, тъй като бюджетът за здраве през 2020 коренно се различава като процент от БВП от този в други Европейски страни. Бюджетът на родната здравна каса е 4,5% от БВП, докато в повечето европейски държави той е между 6 и 8%, напомни той.    „В този бюджет има устойчивост на ниското заплащане на медицинските специалисти, които протестират, защото няма механизъм това да се случи. Има устойчивост, че българските пациенти са най-доплащащите в ЕС – казва го Евростат и Световната здравна организация. Това не се е променило в последните 3 години, в които гласуваме повече пари в бюджета на касата. Имаме устойчивост на неразплатените допълнителни дейности, които трябва да се платят, защото има съдебни дела.“, подчерта д-р Нигяр Джафер от ДПС.   „Сега съвсем устойчиво ще увеличим и бюджета за 2020 година. Това е бюджет на временното спокойствие и отдалечаването на реформата“, заключи тя като подчерта, че единственото устойчиво в здравеопазването е това, че бюджетът се чете две години от един и същ министър, което е прецедент за последните години и поздрави Фискалния съвет и работодателите за становищата, които са дали. ", "date": "2019.11.07", "title": "Комисията по бюджет и фананси прие бюджета на НЗОК за 2020 г. на първо четене"}
{"url": "http://epicenter.bg/article/Maskiran-opita-da-obere-benzinostantsiya-v-Sofiya--no-se-izplashi-i-izbyaga-bez-stotinka/198182/3/0", "text": "МВР издирва мъж, направил опит да обере бензиностанция в столицата тази нощ, съобщи bTV.    Мъжът е бил маскиран и въоръжен. Влязъл в бензиностанцията и поискал от касиерката да му даде оборота.    Тя обаче му казала, че е натиснала паник бутона и всеки момент ще дойде полиция. Чувайки това, мъжът е избягал от обекта без да вземе и стотинка. ", "date": "2019.11.07", "title": "Маскиран опита да обере бензиностанция в София, но се изплаши и избяга без стотинка"}
{"url": "http://epicenter.bg/article/Amazon-otvopi-nov-logictichen-tsentap-v-Tsentpalna-i-Iztochna-Evpopa/198165/4/0", "text": "Aмepиĸaнcĸият гигaнт в oнлaйн тъpгoвиятa Аmаzоn oтвopи нoв лoгиcтичeн цeнтъp в Цeнтpaлнa и Изтoчнa Eвpoпa. Toй ce нaмиpa в Πoлшa, ĸaтo в нeгo щe бъдaт нaeти oĸoлo 1000 дyши в дългocpoчeн плaн, cъoбщaвa мecтнaтa aгeнция РАР, цитиpaнa oт Еmеrgіng Еurоре и money.bg.    Бaзaтa e paзпoлoжeнa в тpeтия пo гoлeминa гpaд - Лoдз, ĸoйтo ce нaмиpa в югoзaпaднa Πoлшa. Toвa e пъpвият тaĸъв цeнтъp зa aмepиĸaнcĸaтa ĸoмпaния в ЦИE, ĸaтo oт нeгo щe ce извъpшвaт дocтaвĸи дo дpyги лoгиcтични бaзи нa Аmаzоn в peгиoнa.    Koмпaниятa имa дpyги шecт бaзи в cтpaнaтa, cлeд ĸaтo пoлcĸият пaзap влeзe в пopтфoлиoтo ѝ пpeз 2014 гoдинa. Дoceгa ĸoмпaниятa e инвecтиpaлa 3,3 милиapдa eвpo в cтpaнaтa.    Πpeз лятoтo нa тaзи гoдинa aмepиĸaнcĸият лидep oбяви, чe щe cъздaдe 1 800 пocтoянни paбoтни мecтa пpeз тaзи гoдинa във Фpaнция - нaй-гoлeмият ѝ eвpoпeйcĸи пaзap cлeд Beлиĸoбpитaния и Гepмaния.    Oбщитe paбoтни мecтa, cъздaдeни oт Аmаzоn в cтpaнaтa, щe дocтигнaт 9 300 ĸъм ĸpaя нa 2019 г. Дo мoмeнтa ĸoмпaниятa e инвecтиpaлa нaд 2 милиapдa eвpo във Фpaнция. Hoвинaтa дoйдe нa фoнa cъoбщeниeтo, чe Соnfоrаmа - фpeнcĸoтo пoдpaздeлeниe нa южнoaфpиĸaнcĸaтa Ѕtеіnhоff - щe cъĸpaти 1900 paбoтни мecтa.", "date": "2019.11.07", "title": "Аmаzоn oтвopи нoв лoгиcтичeн цeнтъp в Цeнтpaлнa и Изтoчнa Eвpoпa"}
{"url": "http://epicenter.bg/article/Zapadat-ne-mozha-da-razbere-Rusiya-/198159/11/33", "text": "  Западът не успя да разбере как Кремъл възстанови част от загубения си блясък след падането на СССР. Затова натрупа грешки и плаща висока цена. Демонстрация в четири точки.    В западните столици често смятат, че Владимир Путин е злодей и непримирим враг. Демонизацията на руския президент позволява да не се замислят за причините, за макар и намаляващата, но реална популярност на стопанина на Кремъл. Никога не бива да се забравя, че когато Владимир Путин дойде на власт в края на 1999 г., той наследи една страна, която беше само бледа сянка на миналото си могъщество. Ориентирайки се към твърди мерки, а не към представителна демокрация, Путин, за голямо учудване на западния елит, успя да върне на страната си статута, който тя заслужава.    Западните елити винаги са се отнасяли към президента на Русия със снизходително пренебрежение, достигащо до русофобия, целяща да прикрие грешките, илюзиите и капаните, в които Западът се оплете, след като СССР стана Русия.        Проучването на архивите за Националната сигурност на САЩ потвърди това, което ние вече знаехме. През 1990 г., една година след падането на Берлинската стена, ръководителите на западните държави обещаха на Михаил Горбачов, последния лидер на умиращия Съветски съюз, да не разширяват НАТО на изток. После държавният секретар на Джордж Буш-младши, Джеймс Бейкър, се закле, че Алиансът няма да се придвижва в източно направление. Скоро след това Русия изведе войските си от всички страни в Централна и Източна Европа, подписа Договора за конвенционалните въоръжени сили в Европа, унищожи част от въоръженията си, закри базите си в Куба, Виетнам, Африка и страните от Балтика. НАТО, напротив, загубил своя официален враг, привлече в своите редици нови членове от страните, бивши членки на Варшавския договор и даже някои от републиките на бившия СССР. Като че ли целта беше на мястото на Студената война да дойде нова Студена война.    След 2001 г. американците разгърнаха цяла мрежа от военни бази около Русия, включително в България, Румъния, Полша и Чехия… Говореха дори за приемането в НАТО на Украйна и Грузия, което повлия на поведението на Русия в отношенията с тези две страни. Това е все едно Москва да разположи свои военни бази в Мексико, Куба, Венецуела и Канада. Но всеки път, когато ставаше дума за отношенията между Путин и НАТО, именно руският президент бе наричан потенциален агресор. А в действителност, кой кого провокираше?        Някои предсказваха, че след разпадането на СССР ХХI век ще стане „век на САЩ“. Американците имаха безумната мечта да американизират Русия, надявайки се в същото време да разпалят пожар в развиващия се Китай. В края на 1991 г. американските съветници пристигнаха в Москва като на завоювана територия, за да окажат според техните думи „техническа помощ“ на руснаците. Борис Елцин, който току-що беше сменил Горбачов, се оказа обкръжен от доста специфични съветници. Сред тях бяха Джефри Сакс, привърженик на неолиберализма, който редовно се отчиташе пред Белия дом, където по това време беше президентът Бил Клинтън. По съвета на американските експерти Елцин прибягна до „шокова терапия“, която доведе до взрив на масова корупция, под бурните аплодисменти на Запада.    На 21 септември 1993 г. Елцин обяви, че разпуска Събранието на народните депутати и Върховния съвет. Когато \"Белият дом\" в Москва беше окупиран от депутати, оглавили съпротивата срещу решението на Елцин, той даде заповед на армията за щурм. В резултат на това загинаха 200 души. В момента, в който Елцин се съгласи да действа според указанията на САЩ и прие жестоки пазарни закони, сам си надяна примката на шията. Академик Стивън Френд в коментар за действията на руския президент твърди, че „за цялата история на човечеството никога не е имало такова стремително разрушаване на икономика в мирно време“.    Тези години станаха арена за разграбване на ресурсите на страната от олигарсите. В периода от от 1991 г. до 1998 г. Брутният вътрешен продукт на Русия намаля с 50 процента. И едва през 2006 г. успя да се върне на нивото от 1991 г. В тези черни за страната години селскостопанското производство преживява срив в пъти по-голям от времето на насилствената колективизация при Сталин. Така за много от руснаците западната демокрация се асоциира с „шуробаджанащина“, безстопанственост, нищета и разорение.        Всички знаят, че силата на държавата вече не се измерва с броя на ядрените бойни глави или с Брутния вътрешен продукт. Нейното „право“ е в най-малко забележимата част от „мекото влияние“ или в т. нар. „мека сила“, която влияе върху много неща и най-вече върху последствията след важни събития. Така например, бившата представителка на икономическото разузнаване Клод Ревел казва, че „след падането на Берлинската стена американците се опитаха да наложат своите правни стандарти на бившите съветски страни“. Общият закон означава сходен културен опит и единен делови език.    Обърнете внимание: В началото на 90-те години американците изпратиха в Юридическия институт за Централна и Източна Европа юристи в разпореждане на страните от източния блок с цел преразглеждане на техните институционални и правни рамки. По този повод Клод Ревел казва: „Трябваше да се въведе право, при което съдията ще бъде по-важен от закона и максимално ще отслаби правното регулиране“. Разпространителите на нормите и привържениците на отслабването на стандартите за правно регулиране изиграха централна роля в Източна Европа.    Като критерий за постигнат определен успех се считаше рейтингът за водене на бизнес, наложен от Световната банка в съответствие със способността на САЩ да разрушава системите за социална защита и да отстранява административните препятствия, които дават преимущества на страните от бившия съветски блок. Резултатът бе, че през 2006 г. в топ 10 на световните „реформатори“ влязоха Грузия и България. Поздравяваме ги!      През 2014 г., във връзка с началото на конфликта в Донбас и анексирането на Крим, САЩ и ЕС наложиха икономически санкции на Русия. До този момент такава принципност не беше забелязана по отношение на други страни. Например към към Израел, който от 1967 г. нарушава всички резолюции на ООН и постоянно отлага създаването на палестинска държава. Ето такива са високите принципи, съчетани с прилагане на двоен стандарт. Може ли да се каже, че тази постоянна политика на „тоягата“ има някакъв ефект?    Разбира се, съратниците на Путин, чиито имена са в черния списък, се чувстват малко сковано, защото финансовите им авантюри зад граница станаха, меко казано, трудни. Но трудностите засегнаха на първо място западните компании, работещи в Русия. Те първи попаднаха в капана, който собствените им правителства бяха заложили.    Но промяната на събитията не спря дотук. В отговор на западните санкции, Владимир Путин наложи ембарго върху всички хранителни продукти и селскостопанска продукция от Европа. В резултат на това, руският пазар затвори вратата под носа на европейските компании от различни отрасли, за радост на конкурентите им, заели веднага освободилите се места. Това е много добре известно на френските фермери. Накрая Русия усети преимуществата на наложения с помощта на Запада протекционизъм, който донесе изгоди за местните компании. Те увеличиха производството си, създадоха нови работни места и дадоха тласък на руското селско стопанство, което преди това беше в упадък, а след санкциите пое по пътя на растежа.    За всеобща изненада Русия стана световен лидер в износа на зърнени култури и най-вече на пшеница. Така въведените от Путин контрасанкции накараха потребителите да забравят за неговите антиобществени действия. Що се касае до въпроса за Украйна, то той си остава. Този въпрос е формула на провала.   ", "date": "2019.11.07", "title": "Западът не можа да разбере Русия "}
{"url": "http://epicenter.bg/article/Tarifata-za-tol-sistemata-vliza-za-obshtestveno-obsazhdane-/198185/4/0", "text": "За 6050 км от републиканската пътна мрежа камионите над 3,5 тона ще плащат тол такси. От тях 796 км са автомагистрали, 2322 км – първи клас, и 2932 км – втори клас. Това обяви на пресконференция след третото заседание на Обществения консултативен съвет по въвеждане в експлоатация на електронната система за таксуване на база време и изминато разстояние проф. Олег Асенов, член на Управителния съвет на Агенция “Пътна инфраструктура”. Това означава, че безплатни остават 14 000 км от цялата републиканска пътна мрежа, която е около 20 000 км. В момента за преминаването по нея товарните автомобили над 3,5 тона плащат е-винетка. Безплатни остават и 20 000 км общински пътища, съобщиха от пресцентъра на МРРБ.   Предстои да бъдат публикувани за обществено обсъждане и тарифите на тол таксите, след като бъдат дискутирани от работна група към консултативния съвет. В продължение на 30 дни всеки заинтересован ще може да отправи своите предложения по тарифите. В началото на декември, преди да изтече крайният срок за подаване на предложения, консултантът на АПИ – Световната банка, ще организира форум за електронната система за събиране на пътни такси. След обявяване на тарифите за обществено обсъждане ще започне и вторият тестови етап на тол системата – с бордови устройства в предоставени от транспортния бранш превозни средства. Първият етап от тестовия период обхвана издаването на маршрутни карти и тол калкулатора, чрез който по тестови тарифи превозвачите имат възможност да изчислят цената на традиционните си маршрути и да планират бюджетите си за 2020 г. Проф. Асенов посочи, че максималните тарифи няма да са по-високи от тестовите.   “Ще балансираме така тарифите и покритието на пътищата с тол, че отражението върху цените на стоките от първа необходимост да е минимално”, добави той.   По думите на проф. Асенов за третокласните пътища няма да се плаща тол такса, а по тях минават доставчиците за вътрешния пазар.   Механичното разглеждане на тарифите от точка А до точка Б, без мъдро реорганизиране на автопарка и логистичните сили, няма как да доведе до ефективност на транспортната услуга, коментира той.   Стойността на продадените електронни винетки през 2019 г. вече е по-голяма от приходите от винетки за цялата 2018 г. До момента тази година постъпленията са 358 655 688 лв.      ", "date": "2019.11.07", "title": "Камионите над 3,5 тона ще плащат тол такси за 6050 км "}
{"url": "http://epicenter.bg/article/Grigor-Dimitrov-se-pribira-v-Balgariya-/198167/8/0", "text": "Григор Димитров отново ще зарадва младите тенис таланти в родината си, съобщават от тенис клуб \"Хасково 2015\", предаде Нова телевизия.    Тази седмица най-добрият ни тенисист ще се прибере в Хасково и ще даде открит урок на състезатели от родни клубове. Това ще се случи в петък от 15:00 часа в комплекс „Тенис кортове“, намиращ се в парк Кенана.    Григор вече се отдаде на почивка, след като сезона за него приключи. В Хасково той ще може да се срещне с младите таланти и да им даде съвети за популярната игра.", "date": "2019.11.07", "title": "Григор Димитров се прибира в България "}
{"url": "http://epicenter.bg/article/Za-kralitsa-Elizabet-II-veche-nyama-da-se-pravyat-drehi-ot-kozhi-/198158/10/0", "text": "За британския монарх кралица Елизабет Втора вече няма да се правят дрехи от кожи, съобщава Дойче веле.    Новината беше приветствана от защитниците на правата на животните.    Бъкингамският дворец разпространи изявление, че за новите дрехи на Елизабет няма да бъдат използвани истински кожи. Решението не засяга вече съществуващите дрехи в гардероба й.    Личният гардеробиер на Елизабет Втора Анджела Кели разкри информацията в новата си книга, преди от двореца да я потвърдят.    В книгата пише още, че Елизабет Втора има специален служител, който да носи обувките й, преди тя да ги обуе за първи път.    “Развълнувани сме от решението на кралицата са спре да носи кожи.”, каза Клеър Бас, директор на организацията за защита на животните Humane Society International UK.    Бас казва, че се надява такива новини да накарат хората да смятат, че носенето на кожи вече не е модерно.    Отглеждането на животни за кожите им е забранено в Обединеното кралство, но вноса и продажбата на кожи са разрешени, отбелязва БГНЕС.", "date": "2019.11.07", "title": "За кралица Елизабет II вече няма да се правят дрехи от кожи "}
{"url": "http://epicenter.bg/article/Katrin-Denyov-e-poluchila-lek-insult-/198169/10/0", "text": "Стана ясно кое е вкарало по спешност в болницата френската кинолегенда Катрин Деньов.    Носителката на два \"Сезара\", френския еквивалент на \"Оскарите\", е била хоспитализирана след получен лек исхемичен инсулт, съобщават френски медии, цитирани от  .   Инсултът, който я е покосил, за късмет е бил \"съвсем ограничен и следователно, обратим\", е мнението на лекарите. Тя бе приета в парижка болница през нощта във вторник срещу сряда, 6 ноември, съобщиха вчера \"Паризиен\" и АФП.    Актрисата е на 76 години и не спира да снима филми, а за късмет, мозъчният удар не е нанесъл сериозни поражения. Преди да получи инсулта Деньов е участвала в представяния на новия филм с нейно участие - \"Приживе\", като през целия октомври е обикаляла с екипа региона на Париж.    \"Това не е засегнало мозъчната дейност. Тя движи ръцете и краката си, пие сама и се храни\", е разказал един от близките й пред \"Паризиен\".    Деньов е една от най-любимите актриси на французите и е свързвана с техния идеал за женска хубост. Неслучайно през 1985 г. именно тя бе избрана за модел при изработката на на скулптурния бюст на френския символ на свободата и революцията - Мариана. Освен нея, Мариана са били Бриджит Бардо, Мишел Морган, Мирей Матийо, Инес дьо ла Фресанж, Летисия Каста и Софи Марсо.    \"Тя никога не се спира\", разкрива след случилото се с Деньов неин близък и коментира, че сега ще й се наложи да намали темпото.    В едно интервю през септември за същото издание актрисата разказва, че майка й навършва 108 години и за щастие, тя самата и сестрите й са наследили нейните гени. Питат я да определи с една дума онова, което е наследила от дълголетната й майка, а Деньов отговаря: \"Импулсът за живот\".    Наскоро друга френска кинолегенда - Ален Делон, също претърпя инсулт и се наложи дълго възстановяване в болница във френската столица и в Швейцария.", "date": "2019.11.07", "title": "Катрин Деньов е получила лек инсулт "}
{"url": "http://epicenter.bg/article/Kralskoto-bebe-Archi-veche-mozhe-da-palzi/198172/10/0", "text": "Най-малкият наследник на британското кралско семейство – бебето Арчи, вече може да пълзи. За това се похвалиха родителите му херцогиня Меган и принц Хари, които посетиха военни семейства в Уиндзор в сряда, пише  . Тази седмица Арчи Харисън Маунтбатън-Уиндзор става на шест месеца и както повечето бебета на тази възраст и той може да се „похвали” с ново умение. Меган е разговаряла с една от съпругите на военни. Ейми Томпсън, чийто съпруг е свързан с военната част Уелска гвардия, споделя: „Дъщеря ми Ейрис е на същата възраст като Арчи. Говорихме си за децата ни, които започват да пълзят – тя е просто нормална майка и беше като да говориш с приятел”. Арчи се роди на 6 май 2019 г. Два месеца по-късно беше кръстен в Частния параклис на замъка Уиндзор. Първата му публична поява беше дни след раждането, като Меган и Хари го представиха за минути пред фотографите и британската общественост. След това публикуваха снимки от кръщенето му. Публичния си дебют Арчи направи на четири месеца в Южна Африка, където херцозите на Съсекс бяха на десетдневно посещение.", "date": "2019.11.07", "title": "Кралското бебе Арчи вече може да пълзи"}
{"url": "http://epicenter.bg/article/Politsiyata-v-Parizh-razchisti-dva-nezakonni-migrantski-lagera/198155/7/0", "text": "Френската полиция започна тази сутрин мащабна операция за премахване на два лагера в североизточната част на Париж, обитавани от 600 до 1200 мигранти, предаде \"Франс прес\", цитирана от БНР.   Около 600 полицаи придружиха нелегалните мигранти, настанили се в импровизирани палатки близо до столичното околовръстно шосе, до автобусите, с които ги откараха във физкултурни салони и центрове за настаняване в района.   \"Студено е и вали. Не зная къде отивам, но ще ида там с удоволствие, защото довечера ще имам покрив над главата\", споделя 32-годишната Ава от Кот д'Ивоар, пристигнала във Франция преди година и неуспяла досега да си намери подслон.   Операцията, най-мащабна за френската столица поне от година насам, се провежда в момент, когато вътрешният министър Кристоф Кастанер втвърдява тона, говорейки за миграционната политика. Вчера той увери, че всички лагери в североизточната част на Париж ще бъдат евакуирани до края на годината.   Тази операция не е случайна - \"решението е взето в изпълнение на правителствения план\", отбеляза полицейският префект на Париж Дидие Лалман.", "date": "2019.11.07", "title": "Полицията в Париж разчисти два незаконни мигрантски лагера"}
{"url": "http://epicenter.bg/article/Dani-Kanazireva-namekna--che-predi-10-godini-bila-izklyuchena-ot-GERB-po-iskane-na-Tsvetanov/198142/2/0", "text": "„Единственият ми разговор е с кмета Здравко Димитров. В кампанията си заяви, че ще води политика на диалог и уважение. На пресконференцията си той каза, че иска най-сетне спокойствие в Пловдив“. Това каза Дани Каназирева пред БТВ, която ще е новият областен управител в града под тепетата на мястото на кмета Здравко Димитров. Припомняме, че тя беше конкурент с партията си \"Съюз за Пловдив\" на местните избори. Каназирева допълни, че споровете ѝ с градоначалник в кампанията са в миналото и подчерта, че е важно да се изпълнят предизборните обещания.  „С избора на Здравко Димитров напрежението в Пловдив спадна. Още на първата си пресконференция той постави основните проблеми – с трафика и с данъчната политика. Каза ми, че имам нужната подготовка и опит за поста на областен управител. В самите пловдивчани има усещането за промяна в града ни“, каза още Каназирева. Тя отрече да се връща в ГЕРБ заради новия висок пост, който ѝ предлага партията.    Тя намекна, че преди 10 години била изключена от ГЕРБ по искане на Цветанов. \"Тези, които ме изключиха, вече не са в партията\", каза тя и поясни, че вече не гледа назад.    Припомняме, че Каназирева  беше общински съветник от листата на партията на Бойко Борисов, но през 2010 година по негово разпореждане бе изключена от редиците на формацията. Тогава публично Борисов обяви, че защитавала интересите на \"бизнесмена Жоро Гергов от Пловдив\" (разбирай - Георги Гергов, БСП). Тя, разбира се, отрече такава връзка.   Назначението на Каназирева предизвика разнопосочни коментари, тъй като по време на кампанията тя се определяше за борец срещу статуквото. Каназирева не отговори кой конкретно я е предложил за поста освен, че е имала разговор със Здравко Димитров - беше във вторник, малко преди това решение. Разговаряли сме за града, за приоритетите, които си поставяме, и за това, което трябва да се работи в Пловдив и региона. (…) Считам, че в Пловдив наистина има усещане за промяна и очакване на такава. И хората, които са ни подкрепяли, приемат това като знак за отваряне на управлението и най-после да има спокойствие и да спадне напрежението в града”, каза тя.   По повод критиките на „Демократична България”, които определиха назначаването ѝ като недопустимо, Каназирева отговори, че те имат къса памет. „ДСБ във формат „Реформаторски блок” издигна Здравко Димитров на миналите избори. Десните винаги са били в управлението на Пловдив. Два мандата имаха председател на общински съвет и безропотно и мълчаливо подкрепяха всяко едно решение на бившия вече кмет Иван Тотев. (…) Аз винаги съм подкрепяла десните партии. Там проблемът е с твърде голямото его и самоувереност и никога възможността да отстъпят в името на това да се случи нещо добро”, заяви Каназирева.   Назначението на Дани  Каназирева предизвика взрив от негативни реакции в социалните мрежи. Пловдивската организация на ГЕРБ е силно смутена от избора ѝ за областен управител.  ", "date": "2019.11.07", "title": "Дани Каназирева намекна, че преди 10 години била изключена от ГЕРБ по искане на Цветанов"}
{"url": "http://epicenter.bg/article/Gen--Konstantin-Popov--Ne-vizhdam-osnovanie-za-sazdavane-na-obshta-evropeyska-armiya-/198149/2/0", "text": "Аз, като отчитам състоянието на Европейския съюз, не виждам особено основание на този етап да говорим за обща европейска армия, което означава, че гръбнакът на европейската отбрана ще продължат да бъдат нашите национални армии. Това каза председателят на парламентарната комисия по отбрана генерал Константин Попов при откриването на Международна конференция \"Европейската отбрана - една цел, много предизвикателства\", предаде Агенция „Фокус“.   Ген. Попов припомни, че България последователно провежда политика за модернизация на българската армия. „Народното събрание е одобрило три проекта: за Сухопътните войски, ВВС и Военноморските сили. Тази година придобиването на самолетите Ф-15 беше добра стъпка, предстои да бъдат финализирани и другите два проекта. Ще трябва да се модернизират и други елементи, за да се придобият и други основни системи на въоръжението. Комисията по отбрана в НС ще продължи да контролира процесите по модернизация на българската армия и ще настоява да се отделят необходимите финансови ресурси, като нашата цел е да се постигнат 2 % от БВП за отбрана“, добави още ген. Попов.   Той още веднъж акцентира, че европейската отбрана не може да се изгражда като алтернатива на колективната отбрана в рамките на НАТО.   „Повечето страни-членки на ЕС са и членки на НАТО. Не можем да си позволим да развиваме способности, отделно от НАТО. Важното е ние да развиваме такива способности, които ще позволят на ЕС да решава въпроси там, където НАТО няма да бъде интегриран“, допълни той. Генерал Попов отбеляза важността на работата в областта на сигурността в сътрудничество със страните от Западните Балкани.   „Трябва активно да работим за интегрирането на страните от Западните Балкани в общата система за сигурност и отбрана, а това е един от уроците, които научихме след последната мигрантска криза. Трябват общи усилия, за да могат такива рискове да се преодолеят. Необходимо е да анализираме и съвместно да търсим отговор на ключови въпроси, като например този за трансатлантическото сътрудничество и ролята на САЩ в европейската сигурност и отбрана, важен е и въпросът с Брекзит.   Привърженик съм на подхода, че Великобритания трябва да има роля в европейската сигурност и отбрана и трябва да се намери добрата формула за това“, добави още той.   Европейската сигурност е наша обща задача и цел, каза още ген. Попов.   „Смятам, че с такива организатори конференцията е обречена на успех и това е видно още от началото с избора на темата и разбира се с участниците, които са наистина изявени, знаещи и могат наистина да направят интересна дискусия и да има реални резултати. Още в началото на конференцията си личи, че наистина имаме една обща цел.   Предполагам, че много от нещата ще се повторят и потвърдят, но ще има и много неща, които ще са интересни за дискусията, особено когато става въпрос за европейската отбрана. Неслучайно по-голямата част от гражданите на ЕС считат, че ЕС трябва да изгради обща политика по сигурност отбрана“, допълни още той.   Генерал Попов обобщи и предизвикателствата и рисковете, които стоят пред европейската отбрана, като сред тях посочи нестабилността и военните конфликти в периферията на Европа, радикализацията, тероризма и неконтролираната миграция.   „И ние, европейците, трябва да търсим нашия общ отговор. И какво по-естествено от това ЕС да се стреми да изгради общи способности и да действа като глобален играч, за да могат европейските граждани да получат повече сигурност“, заяви той.    Генерал Попов припомни, че в последните години се е направило много в областта на отбраната. „След публикуването на Глобалната система за сигурност: Европейския фонд за отбрана, беше въведен процес за преглед на способностите, който цели да се оцени допълнителният потенциал на ЕС и да се набележат мерки за неговото подобряване“, отбеляза той.    По думите на Попов обаче остават и доста нерешени проблеми. „Бих поставил няколко принципни въпроса, които ще бъдат засегнати: изграждането на системата за сигурност на ЕС е функцията за развитие на самия ЕС като такъв, много внимателно трябва да се проведе дебата за бъдещето на ЕС като цяло, не трябва да допускаме да се създаде Европа на две скорости в областта на отбраната, всички държави трябва да участват в изграждането на тази система“, посочи той.    Генерал Попов обърна внимание и на важността на новите технологии в областта на отбраната. „Отсега следва да проучваме и отчитаме ролята на новите технологии: изкуствения интелект, роботизацията, изграждането на система за сигурност. Трябва да мислим и обхванем правните и моралните аспекти, свързани с тяхното прилагане“, допълни още председателят на Комисията по отбрана в НС.    България участва активно в ПЕСКО, а това е важно за страната ни, каза ген. Попов и отбеляза, че е необходимо страната да участва във всякакъв вид инициативи, свързани с отбраната, тъй като това е гаранция, че Европа няма да бъде на две скорости в областта на сигурността и отбраната.   „Търсенето на стратегическо партньорство с останалите страни от ЕС също е една гаранция, че ние ще вървим заедно по общ път и с обща идеология по изграждане на способностите, когато говорим за европейска отбрана“, допълни още председателят на Комисията по отбрана.", "date": "2019.11.07", "title": "Ген. Константин Попов: Не виждам основание за създаване на обща европейска армия "}
{"url": "http://epicenter.bg/article/Ivan-Ivanov--S-kasiraneto-na-izborite-iskame-da-varnem-doverieto-na-grazhdanite-v-izbiratelniya-protses/198150/2/0", "text": "Големият брой невалидни бюлетини при ниска избирателна активност са част от нещата, направили най-голямо впечатление от проведените местните избори на депутата от ПГ \"БСП за България\" Иван Иванов.   \"Имам чувството, че с всеки изминал избор броят на невалидните бюлетини се увеличава. Отново възникна хаос в мероприятията около изборния ден. Всички тези смущения пораждат недоволство сред гражданите\", сподели той пред радио \"Фокус\".    Депутатът анализира изборите в Шумен и установените аномалии там: \"Още в изборния ден подадохме сигнали, свързани с нарушения в изборния процес в Шумен, конкретно за купуване на гласове. В тъмната част на деня стана факт едно интензивно гласуване в секциите с предимно ромско население. Подадохме своите сигнали, но за съжаление органите на реда се отнесоха доста пренебрежително\". Според Иванов в някои секции са били издавани протоколи без нанесени резултати, които впоследствие са били нанасяни пред или в Общинската избирателна комисия, както и протоколи, които не са били разписани от всички членове на секционната комисия.   \"Считаме, че има сериозно изкривяване на резултата. Желанието на гражданите на Община Шумен бе да има промяна, но тя им беше открадната. Надяваме се Апелативният съд в Шумен да разгледа нашата жалба и да постанови преглеждане на резултатите в тези секции, където има фрапиращи разминавания между действително случилото се и това, което е отразено в протоколите\", каза още той и добави, че ръчното преброяване на бюлетините в никакъв случай няма да затрудни работата на общината.    Иван Иванов очаква от едно евентуално касиране на изборите в Шумен и София промяна на резултата в полза на този, който е бил ощетен и поясни: \"Ние гоним и една по-сериозна цел - да върнем доверието на гражданите в избирателния процес и политическата система. Всичко това, което коментираме в момента, е в резултат на едно дългогодишно изкривяване на действителността, целящо да отблъсне хората от политическия процес. Едно възстановяване на справедливостта би вдъхнало надежда и доверие в избирателите\".    \"БСП сериозно се завръща в местната власт. В сравнение с резултатите от 2015 г. имаме четири областни града и увеличен брой кметове и общински съветници. БСП възвръща загубените позиции през последните години и се очертава като единствената алтернатива на управляващите\", коментира още изборните резултати Иван Иванов. ", "date": "2019.11.07", "title": "Иван Иванов: С касирането на изборите искаме да върнем доверието на гражданите в избирателния процес"}
{"url": "http://epicenter.bg/article/Stanislav-Vladimirov--Nyamam-angazhiment-pred-nito-edin-biznesmen--a-samo-pred-pernichani-/198152/2/0", "text": "„Ситуацията с язовир „Студена“ бе подценена и предизборният период забави решаването на проблема. Ако имаше реакция по- рано, можехме да отидем на по-мек вариант на режим на водоподаване, който да се усети по-безболезнено, а не да се чудим- всеки ден ли ще имаме вода или през ден“. Това коментира новоизбраният кмет на Перник Станислав Владимиров пред БТВ. Той заяви, че големият въпрос обаче е - защо перничани не са уведомени официално от общината, че има толкова голям проблем.   Владимиров припомни, че е поставил въпроса за намаленото количество на водата преди повече от 2 месеца от парламентарната трибуна.   „Тогава исках конкретни отговори от министър Петя Аврамова - дали ВиК дружеството се управлява правилно и дали управителят му има нужната квалификация, но не получих такива. Още тогава, когато обемът на водата в язовира достигна 10 млн. м3, светна червената лампа, че ако продължи това засушаване ще се изправим пред огромна и тежка криза. Но не бяха предприети необходимите мерки“, заяви Владимиров. Кметът на Перник коментира още, че не симпатизира на политици и високопоставени чиновници, които правят захаросан ПР за себе си, но не предприемат болезнени мерки, които се оказват правилни. „Не приемам оправданието за засушаването, защото поисках информация от БАН и оттам отговориха, че през месец юни в с. Чуйпетловно, което е във водосборната зона на язовира, са паднали 135 литра м2 дъжд. Това спрямо предходни години е добро количество, но засушаването е от месеците август, септември и октомври“, обяви той.  Станислав Владимиров бе категоричен, че е важно е да се разбере- поддържан ли е язовирът на определени нива през пролетта и в началото на лятото, за да бъде извършен ремонтът на стената по сухия способ.    „Чистотата и качеството на въздуха в Перник е голяма тема и аз няма да направя нито крачка встрани от този проблем. Засега „Топлофикация – Перник“ промени искането си да гори отпадъци, там би трябвало да се горят само въглища“, коментира още Станислав Владимиров във връзка с проблема с качеството на въздуха в Перник. Той бе категоричен, че ще следи този проблем изкъсо и няма да прави никакви компромиси. „На този етап не съм видял нито един собственик на ТЕЦ в България да е готов да направи инвестиции, така че горенето на отпадъци и биомаса да не замърсява въздуха“, коментира той.    Станислав Владимиров каза още, че едно от основните неща, върху които ще стъпи за ускорено развитие на Перник е подобряването на икономическата ситуация и създаване на по-добри условия за стопанска дейност на територията на общината. Той добави, че така част от перничани ще остават да работят в града си и няма всяка сутрин да пътуват до столицата. „За да се подобри транспортът между Перник и София, ще търся оптималния вариант за подобряване на услугата заедно с транспорнтите фирми и кмета на Столична община“, добави кметът на Перник. Той коментира още, че перничани имат огромни очаквания за решаване на всички проблеми, които стоят пред тях и развиване на възможностите, които общината има. „Това, че нямам ангажимент пред нито един бизнесмен, а само пред перничани, ми дава огромна свобода за работа. В общинския съвет, за съжаление, бизнес интересите надделяха, но се надявам те като перничани да подкрепят идеите ми за бързо развитие на Перник, защото и те ще имат подкрепата ми за добрите си предложения“, заяви още Владимиров. Той обяви, че ще направи одит на досегашното управление, защото всеки кмет трябва да знае на какво стъпва.  ", "date": "2019.11.07", "title": "Станислав Владимиров: Нямам ангажимент пред нито един бизнесмен, а само пред перничани!"}
{"url": "http://epicenter.bg/article/Lekari-ot-Aleksandrovska-bolnitsa-izlizat-na-protest-dnes/198153/2/0", "text": "Лекари от Александровска болница излизат на протест днес заради лошите условия на труд и мизерия в помещенията за лечение на пациенти, съобщи БНР.     Според организаторите на протеста - Национален синдикат „Защита“, те са информирали здравното министерство за лошото състояние на сградата, в която се помещават клиниките по алергология, хематология и ендокринология.    Въпреки изявленията от Министерство на здравеопазването, че ще се отпуснат около 800 хиляди лева за ремонт на две от клиниките - пари няма, подчерта за „Хоризонт“ Красимир Митов от синдикат „Защита“ .    „Информацията е, че през последните пет години ръководството прави всичко възможно министерството да отпусне пари за ремонт на тези сгради, но към днешна дата само обещания, а на практика пари няма. Когато чашата преля още преди три месеца, когато се срути покрива на една от клиниките в Александровка болница и хората вече не могат да търпят това безобразие, не могат да работят при тези условия, тръгнаха към крайни действия и министърът отново започна с обещанията - 300 000, 500 000, 800 000 лева, но пари в момента няма“, заяви Красимир Митов - председател на синдиката „Защита“ в Александровска болница, организатори на протеста.    За БНР д-р Андрей Коцев – лекар в болницата и председател на Организацията на здравните работници в синдикат „Защита“, определи положението в болницата като „трагично“ и допълни, че част от чуждестранните студенти в университетската болница отказват да влизат в отделенията, тъй като някои сгради са опасни.    По повод информациите, че болницата има програма за ремонти на стойност 8,5 милиона лева през следващите години и обещаните от здравното министерство 800 000 лв. за спешни ремонти през тази, както и информациите, че в нея през последните години са правени ремонти за около 25 милиона лева, Коцев каза в предаването \"Преди всички\" по \"Хоризонт\":    „През последните 5-6 години е възможно да са искали пари за ремонти на други места, но аз се учудвам защо тези 25 милиона не са използвани за сградите, които са рискови за живота на хората, а са дадени за нещо друго! Това е интересният въпрос? Тези 800 000, които се подхвърлят от вчера, реално няма да стигнат за абсолютно нищо. Самата болница вчера в съобщението си твърди, че са нужни 13,5 милиона за нашата сграда, емблематичната, на арката. Направите си сметка за какво мога да стигнат тези при това „до 800 хиляди“. Не са казали 800 000! Може и 8000 лв. да дойдат. Освен това аз изобщо не вярвам на този министър, след като 50 милиона така и не достигнаха до медицинските сестри, не знам защо да му вярвам, че ще стигнат и някакви пари до нас“.    Болницата е държавна и министърът и МЗ са тези, които трябва да осигурят парите за ремонта.    „Ние с ръководството в това отношение нямаме проблем. Проблем, ако има между тях - да се изясняват… Разчитаме не методики да ни предлага министър Ананиев, на което той е майстор - цяла година прави методики за медицинските сестри, а накрая се оказа, че нищо не са получили – а правене на разчет с необходимите суми“.    Колкото повече време минава, толкова по-скъп ще става ремонтът, категоричен е той. В болницата работят около 1400 - 1500 души и голяма част са членове на синдиката, но не само те ще протестират, каза Коцев.", "date": "2019.11.07", "title": "Лекари от Александровска болница излизат на протест днес"}
{"url": "http://epicenter.bg/article/Korneliya-Ninova-/198154/2/0", "text": "Репресиите на властта продължават и след изборите.   Това каза лидерът на БСП Корнелия Нинова по време на брифинг в Народното събрание, предаде \"Фокус\".   \"След малко ще дам думата на нашия кандидат в Ловеч за кмет, за да чуете от нея какво се случва след изборите. Тя е председател на Българската асоциация на производители на облекло и текстил. Преди това - това, което тя ще ви разкаже, не е единственият случай на репресии срещу наши кандидати в цялата страна. Само за няколко дни застъпници в Благоевград получиха предупреждение за уволнение от работа. В Община Дупница наш служител на ВиК също е заплашен\", заяви Нинова.   Тя посочи, че в Община Септември е уволнена учителка от детска градина, която е член на БСП и член на ОИК. Нинова се обърна към всички хора, застрашени от репресии на управляващите.   \"Моля, всеки сигнал подавайте при нас. Ще ви защитим с всички средства - юридически и политически. Няма да ви оставим на тези репресии сами. Обръщам се към държавните служители, някои от които споделиха, че ги изпращат на измислени проверки, които нямат никакво основание. Не изпълнявайте такива заповеди, накрая ще си измият ръцете с вас\", подчерта Нинова.   Нинова посочи, че БСП ще защити всеки репресиран след местния вот.   \"Сигнализирахме всички европейски посланици за начина на провеждане на изборите и репресиите сред тях. Изпращаме писма до Съвета на Европа и ОССЕ, изпращаме въпроси към министри за всеки конкретен случай, но това не може да продължава повече. Нека всички, които искаме свободно изразяване на волята, които искаме демократичен изборен процес, да се противопоставим на този модел\", подчерта Нинова. Тя направи заявка, че БСП ще продължи да изнася данни за случаи на репресии.  ", "date": "2019.11.07", "title": "Корнелия Нинова: Репресиите на властта продължават и след изборите!"}
{"url": "http://epicenter.bg/article/MOSV--Ne-izhvarlyayte-izlezli-ot-upotreba-gumi-na-nereglamentirani-mesta-/198156/2/0", "text": "Във връзка с изискванията за сезонна смяна на гумите, МОСВ напомня, че лицата, които пускат на пазара такъв продукт, са длъжни да осигурят възможност за приемане на излезли от употреба гуми в местата на продажбата и на смяната им без крайните потребители да дължат заплащане. Това съобщиха от пресцентъра на Министерството на околната среда и водите.    Това означава, че гражданите имат възможността при закупуване на нови гуми или при сезонната им смяна напълно безплатно да оставят старите при съответния търговец или сервиз. Това предвижда чл. 10 от Наредбата за изискванията за третиране на излезлите от употреба гуми.    Наредбата регламентира и възможността кметовете да определят конкретни общински места, на които гражданите да имат възможност да оставят излезли от употреба гуми. В случай, че самостоятелно определя местата за събиране на ИУГ на терени, които са общинска собственост, кметът на общината трябва да сключи договор с лица, извършващи дейностите по събиране, съхраняване, транспортиране, оползотворяване или обезвреждане на излезлите от употреба гуми.    Обслужването на тези места, определени от кмета, не е регламентирано като задължение на организациите по оползотворяване. Съответно за тях може да бъде сключен договор, както с организация по оползотворяване, така и с всяко лице, което притежава документ за разрешение по чл. 35 от Закона за управление на отпадъците . Параметрите и условията при сключване на такъв договор са изцяло въпрос на двустранно договаряне. Регламентирано събраните ИУГ могат да бъдат предадени на всяко рециклиращо предприятие, което притежава съответното разрешение, на територията на цялата страна, съобразно сключените договори на лицата, които ги събират.    МОСВ напомня още, че е напълно забранено депонирането на цели и нарязани гуми, както и изоставянето, нерегламентираното изхвърляне или друга форма на неконтролирано обезвреждане.    За образувани нерегламентирани места за отпадъци местните власти подлежат на санкция. Глобата е в размер от 3000 до 10 000 лв. Гражданите, които изхвърлят старите автомобилни гуми на непозволени места, също следва да бъдат санкционирани, като глобата е от 300 до 1000 лв., а за нерегламентирано изгаряне или друга форма на нерегламентирано третиране – от 2000 до 5000 лв. При повторно нарушение санкцията е в двоен размер.", "date": "2019.11.07", "title": "МОСВ: Не изхвърляйте излезли от употреба гуми на нерегламентирани места "}
{"url": "http://epicenter.bg/article/Boyko-Borisov-se-sreshtna-s-delegatsiya-na-Venetsianskata-komisiya-/198160/2/0", "text": "Министър-председателят Бойко Борисов се срещна в Министерския съвет с делегация на Венецианската комисия, съобщиха от правителствената информационна служба.   В рамките на разговора премиерът Борисов отбеляза констатациите в последния доклад по Механизма за сътрудничество и оценка за България и посочи, че държавата ни е изпълнила всички показатели и препоръки, които Европейската комисия е поставила като условия за отпадане на мониторинга.   Според министър-председателя постигнатия от България прогрес в тази сфера кореспондира на ангажиментите, които страната ни е поела, присъединявайки се съм Европейския съюз. Премиерът Борисов беше категоричен, че гарантирането на върховенството на закона и занапред ще бъде приоритет за страната ни. По отношение на предложените законодателни промени на Наказателно-процесуалния кодекс, министър-председателят Борисов изтъкна, че проектът е изготвен в изпълнение на препоръките на Механизма за сътрудничество и оценка на ЕС.   Становището на Венецианската комисия по законопроекта е изключително важно за България и нашето правителство ще се съобрази с него, отбеляза премиерът Борисов. Той изтъкна, че преди да бъде поискано мнението на Венецианската комисия по промените, темата е била обсъдена и с Брюксел.  ", "date": "2019.11.07", "title": "Борисов пред Венецианската комисия: Изпълнихме всички условия за отпадане на мониторинга!"}
{"url": "http://epicenter.bg/article/GERB-otchete--Pobedihme-ubeditelno-na-mestnite-izbori---NA-ZhIVO-/198164/2/48", "text": "ГЕРБ победи убедително на местните избори. Това обяви  председателят на Националния предизборен щаб на ГЕРБ и областен координатор на партията в София Цветомир Паунов на откриването на националната работна среща на партията след провелите се местни избори в Зала „Люмиер“ .   Паунов отчете, че за партията са дадени 803 899 гласа, докато за БСП са гласували едва 433 286 души.   Победихме в 163 общини, заяви още Цветомир Паунов. От графиката, показана в залата, стана ясно, че ДПС има 54 общини, а БСП - едва 40.   ГЕРБ е първа политическа сила в общинските съвети, БСП – трета, каза още Паунов.   „ГЕРБ отново е първа политическа сила и най-голямата политическа партия в България. ПП получи най-много гласове на изминалите избори, което я прави първа политическа сила с 803 899 гласа. Това означава, че ГЕРБ печели в 163 общини. В сравнение с миналите избори ГЕРБ увеличава общинските си съветници с 80 нови, 1807 общински съветника има ГЕРБ в цялата страна. Кметовете на ГЕРБ, хората които промениха общините, населените места отново доказаха, че са най-добрите кметове, от 130 на 140, с 10 увеличава ГЕРБ своите кметове. Картата, на която се показват кметовете, не е много по-различна от картата с броя на общинските съветници – картата е синя, това са кметовете на областните центрове и кметовете на общини“, добави още Паунов.    Той представи новоизбраните кметове от ГЕРБ и ги покани да излязат на сцената. Сред тях бяха Димитър Николов – кмет на Бургас, Иван Портних – кмет на Варна, Даниел Панов – кметът на Велико Търново и др.    На първия ред в залата седят президентът Росен Плевнелиев, премиерът и лидер на ГЕРБ Бойко Борисов, председателят на СДС Румен Христов, кметът на София Йорданка Фандъкова и вицепремиерът Томислав Дончев.   ГЕРБ е водеща политическа сила, заяви от трибуната Росен Плевнелиев. Той поздрави множеството с \"разгромната изборна победа\". Но предупреди, че доверието трудно се печели, но лесно се губи. Плевнелиев изтъкна, че ГЕРБ все по-често ще се оказват в положението на тези, които трябва да се доказват.   Но веднага атакува президента Румен Радев, лидера на БСП Корнелия Нинова и независимия кандидат за кмет на София Мая Манолова, че не са дали оценката си за т.нар. Костинбродска афера. Плевнелиев обвини Радев, че се вживява в ролята на борец срещу корупцията, но не е дал досега нито едно работещо решение за борба с корупцията.   Тези, които говорят за борба с авторитаризма, не са дали оценка на комунистическия, тоталитарен режим, каза още Плевнелиев. И се обърна към т.нар. градска десница. \"Трудно мога да споделя своето дълбоко притеснение, унижението от това, което изпитах от това, че ръководството на \"Демократична България\" влезе в съюз с г-жа Мая Манолова.\" \"Не да подадат оставки, направо да си изберат Мая Манолова за шеф, за да се знае кой кой е\", продължи Росен Плевнелев.   \"ПП ГЕРБ създаде здрав фундамент. Пазете го! Останете заедно, защото имаме мисия!\", добави той.    ", "date": "2019.11.07", "title": "ГЕРБ отчете: Победихме убедително на местните избори! (НА ЖИВО)"}
{"url": "http://epicenter.bg/article/Ekaterina-Zaharieva--Lyuksemburg-e-edin-ot-nay-golemite-investitori-v-Balgariya/198166/2/0", "text": "Много се радвам, че България, Северна Македония и Албания имат приятел лицето на Люксембург. Това каза вицепремиерът и министър на външните работи Екатерина Захариева на изявлението си след срещата с Жан Аселборн, министър на европейските и външните работи и министър на имиграцията и убежището на Великото Херцогство Люксембург, предаде Агенция „Фокус“.   \"Всъщност първото двустранно посещение на министър на външните работи от Люксембург. Ти, разбира се, си бил тук, но на двустранно посещение, аз с учудване установих, че въпреки честите срещи, които имаме в различни части света, всъщност от много години министър на външните работи на Люксембург не е бил в България. Искам да ти благодаря лично за голямата подкрепа, която ти и твоите дипломати оказаха на България по време на първото българско председателство\", каза тя. \"Люксембург е една от шестте държави основателки на ЕС с много опит в председателството и Вашия опит и подкрепа, особено по отношение на европейската перспектива на Западните Балкани беше изключително ценна и важна за нас. Говорихме днес с теб за това, какво можем да направим, за да помогнем на тази перспектива след невъзможността за взимане на решение за пореден път за започване на преговори за членство с република Северна Македония и Албания\", допълни Захариева.   \"Много се радвам, че България и тези държави имат такъв приятел в твое лице. Разговаряхме и за бъдещето на Европа, за следващия бюджет. Установихме, че между България и Люксембург има над 90 % препокриване на важните теми за ЕС – като климат, дигитален пазар, също така сближаване и намаляване на различията между различните части на Европа, добросъседство\", подчерта министър Захариева.    В България един от най-големите инвеститори е Люксембург, каза още Захариева в изявлението си след срещата с Жан Аселборн.    \"Мисля, че форумът, който ще организираме следващата година в Брюксел по отношение на икономика и бизнес възможности ще доведе увеличаване на търговията между двете държави и повече инвестиции, както в България, така и в Люксембург\", каза тя.    \"В Люксембург по официални данни живеят малко под две хиляди граждани, но по неофициални на нашето посолство всъщност са около пет хиляди, които са добре интегрирани, работят на високи позиции. Благодаря Ви за това, че те се чувстват добре в Люксембург\", допълни Захариева.    \"Тази година честваме 30 години от падането на Берлинската стена. Събитието доведе до свобода в централна и източна Европа. Бъдейки част от ЕС и НАТО мисля, че българските граждани се възползват доста добре от свободите, върховенство на правото, защита на европейските права, които доведе членството на България в тези организации\", каза още министърът на външните работи.", "date": "2019.11.07", "title": "Екатерина Захариева: Люксембург е един от най-големите инвеститори в България"}
{"url": "http://epicenter.bg/article/Ruhna-tavanat-na-londonskiya-teatar--Pikadili--ima-postradali/198144/7/0", "text": "Срути се част от тавана на прочутия лондонски театър „Пикадили”. Инцидентът стана по време на представление, предаде БТВ.    Няколко души са пострадали леко, а театърът е евакуиран.    По време на инцидента в сградата е имало 1100 души. Паднала е част от мазилката на тавана. Посетители разказват, че преди да рухне таванът, са чули нарастващ шум от течаща вода.    Театър „Пикадили” е една от емблемите на Лондон, построен е преди 91 години.", "date": "2019.11.07", "title": "Рухна таванът на лондонския театър „Пикадили”, има пострадали (Видео)"}
{"url": "http://epicenter.bg/article/Iranskite-vlasti-otneha-akreditatsiite-na-inspektorite-na-MAAE-/198151/7/0", "text": "Властите на Иран обявиха, че са отнели акредитациите на инспекторите от Международната агенция за атомна енергия (МААЕ), които следят изпълнението от страна на Техеран на Съвместния всеобхватен план за действие (СВПД) по ядрената му програма, предават AFP и \"Фокус\".    Припомня се, че миналата седмица те задействаха аларма на входа на завода за обогатяване на уран в Натанц. Проверката на входната порта на централата е „задействала аларма\", предизвикваща безпокойство за „подозрителен продукт\", се казва в съобщение на Иранската организация за атомна енергия.    Съгласно споразумението от 2015 г. между Иран и световните сили, ядрените й съоръжения подлежат на непрекъснат мониторинг от МААЕ.    Считано от 6 ноември, Иран започна нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани по-рано рази седмица.    Съгласно думите му, Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофугите във Фордо\", поясни иранският президент.    Прекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. Миналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора.    По-рано тази седмица бе обявено също, че производството на обогатен уран в Иран е достигнало до пет килограма на ден, повече от 10 пъти над нивото отпреди два месеца, когато страната се отказа от редица ангажименти по споразумението от 2015 г. за ядрената програма на Техеран. Иран също e разработил две нови усъвършенствани центрофуги, едната от които преминава през тестове. Съответното съобщи Али Акбар Салехи, ръководителят на Иранската организация за атомна енергия  ", "date": "2019.11.07", "title": "Иранските власти отнеха акредитациите на инспекторите на МААЕ "}
{"url": "http://epicenter.bg/article/Prezidentat-Rumen-Radev-shte-napravi-izyavlenie-po-povod-izbora-na-nov-glaven-prokuror-ot-VSS-/198175/2/0", "text": "Президентът Румен Радев ще направи в 17.05 часа на „Дондуков“ 2 изявление за медиите по повод избора на нов главен прокурор от Висшия съдебен съвет.   Това съобщиха от прессекретариата на държавния глава.   ВСС избра Иван Гешев за главен прокурор с 20 гласа \"за\" и само 4 \"против\"  на 24 октовнри 2019 г.    Изборът се проведе при явно електронно гласуване след 8-часово изслушване на Иван Гешев във ВСС и още два часа дебати, съпроводени с протести по улиците и блокада на Орлов мост, която постави вечерна София в критична ситуация.   За неговата кандидатура гласуваха 20 от членовете на Пленума на ВСС. Те са в повече от необходимите по закон 17 гласа, които изпращаха Гешев в креслото на Обвинител № 1. Само 4 бяха против.    Това стана в 20.06 часа.    От заседанието отсъстваше единствено Цветинка Пашкунова от съдийската колегия. \"Против\" гласуваха Лозан Панов, Олга Керелска, Красимир Шекерджиев и Атанаска Дишева.    В 20.12 заседанието на ВСС беше закрито.    Решението беше изпратено незабавно на президента на републиката за издаване на указ за назначение.  Това е финалната стъпка от процедурата по избора на наследник на Сотир Цацаров, чийто мандат изтича през януари 2020 г.   Гешев обяви, че е убеден, че \"президентът ще изпълни правомощията си по конституция и това няма да стане под натиск\".    По закон предстои кандидатурата на Иван Гешев да бъде утвърдена с указ от президента Румен Радев.    Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение.    Разпоредбите на основния закон в държавата отреждат на главния прокурор мандат от 7 години без право на повторно избиране.    Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори.  ", "date": "2019.11.07", "title": "Президентът Румен Радев ще направи изявление по повод избора на нов главен прокурор от ВСС "}
{"url": "http://epicenter.bg/article/Ninova--Represiite-na-vlastta-prodalzhavat-i-sled-izborite---shte-vi-zashtitim-/198177/2/0", "text": "„Благодарение на нашите усилия и на будните хора, вече всички знаете как протекоха изборите – купени ромски гласове, корпоративен вот, използване на държавната машина, натиск, страх. За съжаление тези процеси не спряха с края на изборния ден, репресиите на властта продължават и след изборите. За тях ще ви разкаже кандидатът ни за кмет в Ловеч - Радина Банкова, председател на Българска асоциация на производителите и износителите на облекло и текстил, в която членуват над 120 малки и средни фирми на български производители“.   Това заяви председателят на БСП Корнелия Нинова в Народното събрание. Тя разказа, че случаят в Ловеч не е единственият случай на репресия срещу кандидати на БСП в цялата страна. И още – че само за няколко дни застъпници на левицата в Благоевград са получили предупреждения за уволнение от работа, в община Дупница –застъпник, служител на ВиК, също е заплашен от уволнение. В Пазарджик – заповед за данъчна проверка на фирма на кандидат на БСП за общински съветник, а в община Септември - уволнена дисциплинарно детска учителка в детска градина, член на БСП, на ОИК. Нинова обясни, че в последния случай детската учителка в понеделник получава забележка, на следващия ден в 15.30 часа- предупреждение за уволнение, а в 16.30 часа вече е дисциплинарно уволнена, без право на обжалване и адвокат – по думите на Нинова това е само защото е отказала да подписва документи с невярно съдържание. Тя посочи още, че в община Перник свекървата на кандидат на левицата за общински съветник е уволнена от кметството в с. Кладница.    „Обръщам се към всички хора, които се чувстват застрашени след изборите от репресии на управляващите спрямо тях - само заради различното им мнение – моля, всеки сигнал подайте при нас. Ще ви защитим с всички средства – юридически и политически. Няма да ви оставим сами. Обръщам се към държавните служители, някои от тях споделиха, че ги изпращат на измислени проверки, за които няма основание - не изпълнявайте такива заповеди. Накрая ще си измият ръцете с вас. Ще защитим всички. Днес сигнализираме всички европейски посланици в България за начина на провеждане на изборите и за репресиите след тях. Изпращаме писма към европейските институции, Съвета на Европа и ОСС и внасяме въпроси към министри – тук, в парламентарния контрол, за всеки отделен случай. Това не може да продължава повече“, категорична бе Нинова. Тя призова всички, които искат свободно изразяване на волята, демократичен изборен процес и правила в държава - да се обединят и да се противопоставят на този модел – и след изборите.        „За мое огромно съжаление, във вторник по обяд бях уведомена, че имам огромни задължения към НАП за осигуровки, данъци, касаещи моето служители и работници. Паралелно с това – осъществен запор на банковите сметки на фирмата. По време на цялата кампания аз се постарах тя да бъде позитивна, честна, открита. Кампания, през която не отправих нападки към никого и не влязох в спорове с никого“. Това заяви кандидатът за кмет на Ловеч от левицата Радина Банкова. Тя отбеляза, че няма данъчни задължения - нейната фирма е износител и обикновено ситуацията, в която се намира по отношение на приходния орган е, че възстановява ДДС и няма как да дължи големи суми. „Голямо разочарование за мен е факта, че изпълнително дело е образувано на основание на удостоверение, издадено от НАП, съдържащо неверни данни“, разказа Банкова.  „Искрено се надявам частният съдебен изпълнител и органите на НАП този път да издадат удостоверение с фактическото състояние и по най-бърз начин моето сложно бизнес положение да се разреши – когато са запорирани сметките на една фирма, тя не може да оперира, не може да плаща заплати и данъци. Надявам се да не се стигне до там и го вярвам. Работим честно и отговорно с хората, за да се чувстват сигурни“, каза още Банкова.       ", "date": "2019.11.07", "title": "Нинова: Репресиите на властта продължават и след изборите - ще ви защитим!"}
{"url": "http://epicenter.bg/article/Yoncheva-prizova-ES-da-ne-ostavya-balgarskite-zhurnalisti-da-se-boryat-sami-sreshtu-koruptsiyata-i-mafiyata/198178/2/0", "text": "На 6 ноември в Комисията по граждански свободи, правосъдие и вътрешни работи в Европейския парламент се проведе изслушване на тема „Свобода на медиите, свобода на словото и борба с изказванията, проповядващи вражда и омраза онлайн и офлайн“. Това съобщиха от пресофиса на евродепутата Елена Йончева.    Сред участниците бяха представители на Съвета на Европа, \"Репортери без граници\", разследващи журналисти и други.    По време на изслушването, Елена Йончева, евродепутат от Групата на социалистите и демократите в ЕП, се обърна към представителите на Съвета на Европа и Репортери без граници с думите:    „Генералният секретар на Репортери без граници, Кристоф Делоар, обяви, че „медийната среда в България не е била толкова влошена от самото начало на демокрацията“. В последния доклад на организацията, България е на 111-о място по свобода на медиите. От 2006 г. насам сме солидно на дъното в класацията на ЕС, пред нас са страни, които дори не са държави-членки на ЕС.    Българските журналисти са постоянно на прицела на организираната престъпност и властите.    Причините за атаките срещу журналистите в България са техните разследвания - за корупция и международен трафик, за връзките между политиците и мафията, за злоупотребите с еврофондове...    Повечето смели журналисти биват уволнени от работа. Имената са много - Ани Цолова, Милен Цветков, Генка Шикерова, Миролюба Бенатова, а някои биват и задържани - като Димитър Стоянов по аферата „ДжиПиГейт“.    Същевременно правителството продължава да разпределя европейски средства за медиите по непрозрачен начин, като по този начин гарантира некритична медийна среда.    Днес не е достатъчно Европа само да идентифицира влошаването на медийната среда в България. Оставаме с впечатлението, че Европа и европейските институции са оставили българските журналисти да се борят сами срещу корупцията и организираната престъпност в България!    Интересува ме как вие ще обясните този толкова бърз спад на медийната свобода в България и кой, според вас, отговаря за тази срамна медийна ситуация?“, завърши своето изказване Елена Йончева.  ", "date": "2019.11.07", "title": "Йончева призова ЕС да не оставя българските журналисти да се борят сами срещу корупцията и мафията"}
{"url": "http://epicenter.bg/article/Evrostat--Balgarite-sa-e-sred-nay-neshtastnite-hora-v-ES-/198179/2/0", "text": "През 2018 г. над 62% от хората в ЕС на 16 и повече години заявяват, че са били щастливи през цялото време (14%) или по-голямата част от времето (48%) през последните 4 седмици. Това сочат публикувани днес данни на статистическата служба Евростат, съобщи БНР.    В сравнение с 2013 г. делът на щастливите хора в ЕС се е увеличил с над 2 пункта.    Белгия, Холандия, Австрия и Финландия са страните с най-щастливо население – над три четвърти от хората (76% в всяка страна) посочват, че са се чувствали щастливи през цялото и по-голяма част от времето за последните 4 седмици. Следват Люксембург, Испания и Дания.    На обратната страна на скалата най-ниско ниво на щастие е регистрирано в Латвия (31%), следвана от България (35%), Хърватия (42%), Литва (45%), Гърция и Румъния (по 46%).", "date": "2019.11.07", "title": "Евростат: Българите са сред най-нещастните хора в ЕС "}
{"url": "http://epicenter.bg/article/Borisov-sabira-aktiva-na-GERB-na-Natsionalna-sreshta-za-otchet-na-izboite/198135/2/0", "text": "Лидерът на ГЕРБ и премиер на България Бойко Борисов събира днес на Национална среща в София актива на партията. Срещата ще се проведе от 12.00 часа в „Кино Люмиер“ на Националния дворец на културата.    Участие ще вземат председателят на ГЕРБ Бойко Борисов, членовете на Изпълнителната комисия на партията, новоизбраните общински и районни кметове, областните координатори на ГЕРБ в страната, както и районните координатори - близо 140 активисти на партията  Още в нощта на първия тур, после и на балотажа, Борисов обяви, че предстои да се направи анализ на представянето на партията на кметския вот, както и, че предстоят промени. Той  изрази недоволството си, че на някои места кметове и водачи на партийни структури са се превърнали в дерибеи, заради които ГЕРБ загуби изборите.    ГЕРБ отбеляза спад в присъствието си в областните центрове. От 22 през 2015 година партията сега спечели 17 кметове на областен град. При общинските кметове има ръст с 10 - сега са 140. Партията спечели най-много общински съветници в страната - 1807, но загуби 100 000 гласа в национален мащаб. За първи път ГЕРБ спечели София на балотаж, като дадените 25 000 гласа от СДС бяха решаващи за избирането на Йорданка Фандъкова за четвърти мандат в столицата.   След изненадващата загуба бившият вече кмет на Благоевград Атанас Камбитов напусна всички постове на партията, същото сториха кметовете на Банско, на Сандански. В Русе структурата е разцепена, което довете до неподходащата кандидатура на Диана Иванова и нейната загуба бе очаквана.", "date": "2019.11.07", "title": "Борисов събира актива на ГЕРБ на Национална среща за отчет на изборите. Ще посочи ли дерибеите?"}
{"url": "http://epicenter.bg/article/Vodolaz-s-40-godishen-opit-razkri-zashto-e-pochinal-mladiyat-matros-v-barokamerata/198136/2/0", "text": "\"Такъв тип гмуркания се провеждат с екип, който е отвън. С техник, лекар, оператор на барокамера\". Това заяви в ефира на Нова телевизия водолазният инструктор Румяна Боева по повод трагедията с младия матрос Спас Пенчев, издъхнал по време на годишните медицински прегледи на водолазния състав на Военноморските сили с имитационни водолазни спускания.   \"Винаги има аудио и визуална връзка с хората, които са вътре. Нищо не би могло да се обърка от техническа гледна точка в едно такова гмуркане\", поясни Боева, която е с 40-годишен стаж като водолаз.   Запитана колко време прекарват в барокамерата по време на обучения водолазите, Боева отговори: \"Според режима на излизане от дълбочина, между два и четири часа. Влизат двама, трима. Никога човек не е сам в барокамерата. Ако стане такъв инцидент, не може веднага да реагира екипът отвън, защото това е вързано с много технически неща, които трябва да се направят. Трябва да се свали налягането до 0 градуса, да се разхерметизира камерата. В противен случай... то просто е предписание, не може да се случи по друг начин. Няма как моментално да се спре, да се извади въздуха и да се разхерметизира камерата и да може да се окаже помощ на пострадалия\", поясни още тя.   \"Има индикатори, които, ако са на лице преди да влезеш там, се отлага съответната тренировка\", коментира инцидента и президентът на КНСБ Пламен Димитров, който е завършил военноморско училище и бе следващият гост в студиото.    По-рано от МО уточниха, че матрос Спас Пенчев е починал във Военноморската болница в гр. Варна при извършването на годишните медицински прегледи на водолазния състав от ВМС с имитационни водолазни спускания в барокамера.    По време на това рутинно изследване в барокамерата заедно с матрос Спас Пенчев са се намирали общо четирима души. Останалите трима матроси са в добро състояние. Именно те са сигнализирали за наличие на проблем с матрос Пенчев и присъстващият наблюдаващ лекар незабавно е оказал помощ на военнослужещия.    Смъртта вероятно е настъпила в резултат на внезапно възникнал здравословен проблем.    Причините ще бъдат окончателно изяснени и потвърдени след приключването на досъдебното производство, съобщават още от МО. ", "date": "2019.11.07", "title": "Водолаз с 40-годишен опит разкри защо е починал младият матрос в барокамерата"}
{"url": "http://epicenter.bg/article/Novoizbraniyat-kmet-na-Pernik-obyasni-kak-shte-se-spravi-s-vodnata-kriza-v-grada/198137/2/0", "text": "„Ситуацията с язовир „Студена“ бе подценена и предизборният период забави  решаването на проблема. Ако имаше реакция по- рано,  можехме да отидем на по-мек вариант на режим на водоподаване, който да се усети по-безболезнено, а не да се чудим- всеки ден ли ще имаме вода или през ден“.   Това коментира новоизбраният кмет на  Перник Станислав Владимиров пред БТВ.   Той заяви, че   големият въпрос обаче е- защо перничани не са уведомени официално от общината, че има толкова голям проблем. Владимиров припомни, че е   поставил въпроса за намаленото количество на водата преди повече от 2 месеца от парламентарната трибуна.   „Тогава исках конкретни отговори от министър Петя Аврамова-  дали ВиК дружеството се управлява правилно и дали управителят му има нужната квалификация, но не получих такива. Още тогава, когато обемът на водата в язовира достигна 10 млн. м3, светна червената лампа, че ако продължи това засушаване ще се изправим пред огромна и тежка криза. Но не бяха предприети необходимите мерки“, заяви Владимиров.   Кметът на Перник коментира още, че не симпатизира на политици и високопоставени чиновници, които правят захаросан ПР за себе си, но не предприемат болезнени мерки, които се оказват правилни.   „Не приемам оправданието за засушаването, защото поисках информация от БАН и оттам отговориха, че през месец юни в с. Чуйпетловно, което е във  водосборната зона на язовира, са паднали 135 литра м2 дъжд. Това спрямо предходни години е добро количество, но засушаването е от месеците август, септември и октомври“, обяви той. Станислав Владимиров бе категоричен, че е важно е да се разбере- поддържан ли е язовирът на определени нива през пролетта и в началото на лятото, за да бъде извършен ремонтът на стената по сухия способ.    „Чистотата и качеството на въздуха в Перник е голяма тема и аз няма да направя нито крачка встрани от този проблем.  Засега „Топлофикация – Перник“ промени искането си да гори отпадъци, там би трябвало да се горят само въглища“, коментира още Станислав Владимиров във връзка с проблема с качеството на въздуха в Перник.   Той бе категоричен, че ще следи  този проблем изкъсо и няма да прави никакви компромиси. „На този етап не съм видял нито един собственик на ТЕЦ в България да е готов да направи инвестиции, така че горенето на отпадъци и биомаса да не замърсява въздуха“, коментира той.   Станислав Владимиров каза още, че едно от основните неща, върху които ще стъпи за ускорено развитие на Перник е подобряването на икономическата ситуация и създаване на по-добри условия за стопанска дейност на територията на общината. Той добави, че така част от перничани ще остават да работят в града си и няма всяка сутрин да пътуват до столицата.   „За да се подобри транспортът между Перник и София, ще търся оптималния вариант за подобряване на услугата заедно с транспорнтите фирми и кмета на Столична община“, добави кметът на Перник. Той коментира още, че перничани имат огромни очаквания за решаване на всички проблеми, които стоят пред тях и развиване на възможностите, които общината има.   „Това, че нямам ангажимент пред нито един бизнесмен, а само пред перничани, ми дава огромна свобода за работа. В общинския съвет, за съжаление, бизнес интересите надделяха, но се надявам те като перничани да подкрепят идеите ми за бързо развитие на Перник, защото и те ще имат подкрепата ми за добрите си предложения“, заяви още Владимиров. Той обяви, че ще направи одит на досегашното управление, защото всеки кмет трябва да знае на какво стъпва.     В Перник ще има воден режим, съобщи пред bTV директорът на местното ВиК дружество Иван Витанов. „То e ясно, че вървим към режим — днес ще направим график и ще го предоставим на кмета. Все се надявахме да не се случи. Изходът е режим\", каза Витанов.    Той уточни, че подобна ситуация и режим в града е имало през 1993 г. Причината е критично ниското ниво на водата в единствения питеен източник за Перник - язовир „Студена\".   Днес ще бъде решен какъв ще бъде графикът. Новият кмет на областния град Станислав Владимиров коментира, че шефът на ВиК дружеството не може да се справи с работата си и не е убеден, че проблемът в Перник идва от безводието. Той също потвърди, че засега единственото решение на проблема е с въвеждането на воден режим.    \r\n \r\n \r\n \r\n", "date": "2019.11.07", "title": "Новоизбраният кмет на Перник обясни как ще се справи с водната криза в града"}
{"url": "http://epicenter.bg/article/MVnR---Lufthanza--provezhda-dvudnevna-efektivna-stachka--zasegnati-sa-vsichki-poleti-na-kompaniyata/198138/2/0", "text": "Пилотите и стюардесите на авиокомпанията „Луфтханза“ започнаха ефективна стачка, която ще продължи до 24.00 часа на 8 ноември. Това съобщиха от пресцентъра на Министерството на външните работи. Ще бъдат засегнати всички полети на компанията – национални и международни. Препоръчваме на всички пътуващи да следят сайта на „Луфтханза“ (https://www.lufthansa.com/de/en/flight-information) за актуална информация, както и мобилното приложение „Miles & More“.   При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони:   Двудневната стачка на кабинния персонал на германската авиокомпания Луфтханза започна, съобщават ДПА и БТА.    Очаква се да бъдат засегнати 1300 полета и 180 000 пътници.    За днес са отменени 700 от планираните 3000 полета, а за утре 600 полета ще бъдат анулирани.    Луфтханза изготвя алтернативно разписание и пътниците ще могат да намерят информация за полета си на сайта на превозвача. Предлагат се и опции за безплатно презервиране за друг полет, допълва ДПА.    Вчера Франкфуртски съд отхвърли опита на компанията да блокира стачката. Компанията обяви, че ще обжалва.    Повечето от полетите на Луфтханза, потеглящи от Германия са анулирани, включително много междуконтинентални връзки от Франкфурт и Мюнхен.    Компаниите Суис, Остриън, Бръсълс еърлайнс и Еделвайс няма да бъдат засегнати, въпреки че са притежавани от Луфтханза.    Може да бъде засегнат нискотарифният превозвач Юроуингс, който е филиал на Луфтханза, предупреждават агенциите.", "date": "2019.11.07", "title": "МВнР: „Луфтханза“ провежда двудневна ефективна стачка, засегнати са всички полети на компанията"}
{"url": "http://epicenter.bg/article/Prof--Konstantinov--Obshtiyat-broy-na-nedeystvitelnite-byuletini-sa-661-000-/198139/2/0", "text": "Шефът на Информационно обслужване проф. Михаил Константинов заяви, че общият брой на недействителните бюлетини са 661 000. „Политици, които не разбират, веднага казаха, че това са 20%, но ние гласувахме за 2-3 неща. 7,7 млн. са общо бюлетините, което прави 8%. Най-много грешки има при гласуването за общински съветници“, констатира проф. Константинов пред БТВ.  „Гласът на всеки шести българин за общински съветници е отишъл в кошчето. В София има два списъка – местни и останалите. На местния вот са махнати хората, които живеят в чужбина. От там се получава и по-ниската избирателна активност. 400 000 избиратели са в чужбина, но ние ги броим и стигаме до там, че има 6,2 млн. гласоподаватели, което не е вярно. Те на практика са 5,8 млн. души. Докато не се докаже, че един човек е гласувал платено, не може да го обвиняваш, защото е обидно, расистко и подсъдно. Аз не знам защо НПО-та като Хелзинския комитет не скочиха да защитят правата на ромите“, коментира проф. Константинов по повод обвиненията на Мая Манолова, че от ГЕРБ са купили ромския вот в столицата.  „Разликата в екзитпола и паралелното гласуване ще влезе в учебниците. Десни хора се срамуваха да кажат, че са пуснали бюлетина за Мая Манолова. Социолозите го нарекоха „непрестижен вот“, каза още анализаторът.   Според него няма основание за касиране на резултата от изборите в София.  ", "date": "2019.11.07", "title": "Проф. Константинов: Общият брой на недействителните бюлетини e 661 000 "}
{"url": "http://epicenter.bg/article/V-EP-obsazhdat-napredaka-na-Balgariya-i-Rumaniya-po-mehanizma-za-satrudnichestvo-i-proverka-/198140/2/0", "text": "В комисията по граждански свободи, правосъдие и вътрешни работи в Европейския парламент днес следобед ще се проведе дебат по напредъка на България и Румъния по механизма за сътрудничество и проверка. Докладът за тази година за двете страни беше оповестен преди около две седмици, предаде БНР.    В документа се подчертава, че България е работила последователно, за да изпълни последните 17 препоръки на Комисията от доклада през януари 2017-та година.    Комисията е на мнение, че напредъкът на България по линия на механизма за сътрудничество и проверка е достатъчен за изпълнението на поетите ангажименти към момента на присъединяването ѝ към ЕС. „Необходимо е България да продължи да работи последователно за превръщането на отразените в доклада ангажименти в конкретно законодателство и за трайното му изпълнение“, се казва още в документа, но се прави уточнението, че преди да вземе окончателно решение за отпадането на мониторинга, Комисията ще се консултира със Съвета и Европейския парламент.    В доклада от миналата година останаха препоръките за продължаването на съдебната реформа, борбата с корупцията по високите етажи на властта и с корупцията в по-общ план, в т.ч. на местно равнище и по границите.    За Румъния Комисията отбелязва, че има проблем с правосъдието и борбата с корупцията, като не са изпълнени препоръките в тези насоки в съответствие с доклада от миналата година.", "date": "2019.11.07", "title": "В ЕП обсъждат напредъка на България и Румъния по механизма за сътрудничество и проверка "}
{"url": "http://epicenter.bg/article/Trite-vodeshti-parlamentarni-komisii-gledat-finansovata-ramka-za-2020-a-/198141/2/0", "text": "Финансовата рамка за догодина ще бъде разгледана от трите водещи парламентарни комисии - по бюджет и финанси, по труда и социалната политика и по здравеопазването, съобщи БНР. Бюджет 2020 година е балансиран, като се предвижда държавата да събере и изхарчи близо 47 млрд. лева. Приоритетите в него са образование, здравеопазване, отбрана и политиката по доходите.    От догодина минималната работна заплата ще бъде 610 лева, а пенсиите ще се увеличат с 6,7 на сто от 1 юли.    Без съществена промяна остават осигурителните прагове с изключение на този за земеделците, който за пореден път управляващите ще опитат да изравнят с минималната работна заплата.    Като цяло бюджетът за догодина предвижда повече пари за отбрана, здравеопазване и доходи, но не и за помощи за отглеждане на деца.    „Дебатът за демографската политика не трябва да се свежда до даването на пари, тъй като концептуално нито едно дете не трябва да бъде раждано заради икономически стимули“, заяви финансовият министър Владислав Горанов след края на заседанието на тристранния съвет.    При представянето му Горанов заяви, че бюджетът за догодина изпълнява приоритетите на кабинета, въпреки че не е съвършен:  „Има достатъчно буфери в този бюджет, изпълним, и до голяма степен намира баланса между основни сектори, които финансира държавата“.    А тя догодина възнамерява да поеме нов дълг от 2,2 млрд. лева и отново да излезе на външните пазари, използвайки дълговата програма и договора с банките, които работиха по последните емисии на външните пазари. По него са взети малко над пет милиарда евро от възможни осем милиарда евро.", "date": "2019.11.07", "title": "Трите водещи парламентарни комисии гледат финансовата рамка за 2020-а "}
{"url": "http://epicenter.bg/article/Narodnoto-sabranie-shte-provede-izvanredno-zasedanie-na-12-noemvri-/198143/2/0", "text": "Народното събрание ще проведе извънредно заседание на 12 ноември. Това предложи председателстващият пленарното заседание Емил Христов, предаде Агенция \"Фокус\".   „За“ предложението гласуваха 133 народни представители, „против“ - 12 и „въздържали се“ 32, с което то бе прието. Заседанието ще се проведе от 13.00 ч. във вторник.   Дневният ред включва разглеждане на бюджетите на ДОО и НЗОК за следващата година на първо четене. Днес те ще бъдат разгледани от водещата Комисия по бюджет и финанси. Междувременно по предложение на председателя на Комисията по икономическа политика и туризъм Петър Кънев бе отложена втора точка за днешното пленарно заседание. Тя включва промените в Закона за стоковите борси и тържища.", "date": "2019.11.07", "title": "Народното събрание ще проведе извънредно заседание на 12 ноември "}
{"url": "http://epicenter.bg/article/Borisov--Balgariya-e-atraktivna-destinatsiya-za-investitsii-i-nadezhden-partnyor-s-barzorastyasht-pazar/198145/2/0", "text": "„България е атрактивна дестинация за инвестиции, търговия и надежден партньор с бързорастящ пазар“. Това заяви министър-председателят Бойко Борисов по време на срещата си с Жан Аселборн, министър на външните работи и европейските въпроси, и министър на миграцията и убежището на Великото херцогство Люксембург. Това съобщиха от правителствената информационна служба. Българският премиер и външният министър на Люксембург обсъдиха конструктивните двустранни отношения, основани на общи ценности, с партньорство в НАТО и ЕС, както и добрия потенциал за развитието им. Борисов и Аселборн изразиха желание за активизиране на политическия диалог на всички нива по въпроси от общ интерес за двете страни. Такъв пример са търговско-икономическите отношения с фокус сътрудничество в сферата на инвестициите, търговията и туризма. „България предлага добри възможности за стратегически инвестиции в инфраструктурата, енергетиката, транспорта, околната среда, телекомуникациите, аутсоурсинга, информационните технологии, както и във високопроизводителни сектори на икономиката, в технологични и индустриални паркове, в иновации“, посочи премиерът Бойко Борисов пред госта си.   Българският министър-председател добави, че интерес и допълнителни възможности за сътрудничество между двете страни съществуват в секторите на банковото дело и финансите, където Люксембург притежава ключов опит и експертиза. По време на срещата с Аселборн премиерът Борисов акцентира също върху отличните възможности за туризъм в България - не само морски, но и планински, културен, с еко и СПА насоченост. Министър-председателят Бойко Борисов и министър Жан Аселборн дискутираха актуални теми от европейския и международен дневен ред.   Двамата се спряха на преговорите за Многогодишната финансова рамка за периода 2021-2027 г. Премиерът Борисов бе категоричен, че ЕС има нужда от такъв бюджет, който да отговаря и на традиционните, и на новите приоритети на Общността. А това означава още по-добър живот за всеки европейски гражданин.   В рамките на срещата бе очертано, че основните предизвикателства, пред които е изправен ЕС, сред които са демографските промени, глобализацията на световната икономика и цифровизацията, изменението на климата, се вписват в приоритетните области на развитие на Евросъюза, но изискват силен общностен подход, за да бъдат преодолени. В този контекст премиерът Борисов подчерта, че вярва в европейската перспектива на Западните Балкани, чието бъдеще е интегрална част от ЕС.   По отношение на сигурността в Съюза, премиерът Борисов отбеляза пред министър Аселборн, че България винаги е настоявала за общ механизъм на ЕС за управление на миграцията като се спазва справедлив баланс между отговорност и солидарност. За целта е необходимо да продължи целенасоченото сътрудничество на ЕС с трети страни, да се надграждат съществуващи партньорства, което ще даде адекватните решения за справяне с предизвикателствата пред Европа и света.", "date": "2019.11.07", "title": "Борисов: България е атрактивна дестинация за инвестиции и надежден партньор с бързорастящ пазар"}
{"url": "http://epicenter.bg/article/Ilhan-Kyuchyuk-e-noviyat-postoyanen-dokladchik-na-Evropeyskiya-parlament-za-Severna-Makedoniya-/198146/2/0", "text": "Евродепутатът на ДПС/Обнови Европа Илхан Кючюк ще бъде докладчик на Европейския парламент за Северна Македония през следващите 5 години. Кючюк, който от години работи по процеса на разширяване на ЕС на държавите от Западните Балкани е първия български политик в ЕП, който става постоянен докладчик на държава от региона.    Комисията по външни работи има водеща роля сред всички комисии на Европейския парламент по отношение на разширяването на Европейския съюз. Тя е натоварена да отговаря за политическите аспекти и да формулира позицията на Парламента относно процеса на разширяване като цяло. Комисията назначава докладчици за различните страни кандидатки, които са отговорни да докладват на Парламента за политическите, икономическите и социалните развития в съответните страни.    “Поверяването на доклада за напредъка на Северна Македония на евродепутат от България е сериозен външнополитически успех за страната ни. Това решение не е сигнал за отстъпление на държавите от западна Европа към процеса на разширяване, а признание за напредъка, който Северна Македония постигна по пътя си към ЕС, особено по отношение на добросъседските отношения. Въпреки че, за трети път в рамките на 16 месеца, Европейският съвет не успя да постигне съгласие за започване на преговори за присъединяване, Северна Македония непрекъснато доказва, че е част от европейското семейство.“, заяви Кючюк.   „Допускането на подобна стратегическа грешка отворя голяма язва в региона и се надявам лидерите на ЕС да преразгледат своето решение възможно най-скоро. Предстои ни много работа през следващите 5 години. Като евродепутат от страна, която не толкова отдавна трябваше да премине през преговорите за присъединяване, добре знам, че процеса често е бюрократичен и се основава на законови разпоредби, но понякога се води и от политически настроения. Моя основна цел като докладчик е да стоя на страна от подобни политически спекулации и да оценям прогреса на Северна Македония въз основа на постигнати резултати и обективни критерии.“, завърши Кючюк.    Докладите на докладчиците се приемат от комисията по външни работи преди да бъдат приети в пленарното заседание. Съсредоточавайки се върху напредъка, постигнат по отношение на критериите от Копенхаген докладите формират основата на позицията на парламента относно развитието към присъединяването във всяка от страните кандидатки. Припомняме, че за България в годините на присъединяване докладчик бе Джефри ван Орден от Великобритания.", "date": "2019.11.07", "title": "Илхан Кючюк е новият постоянен докладчик на Европейския парламент за Северна Македония "}
{"url": "http://epicenter.bg/article/Dots--Mihail-Mirchev--GERB-e-golyama--no-slabovata-partiya--tova-pokazaha-izborite/198148/2/0", "text": "ГЕРБ е голяма, но слабовата партия, сочи следизборният анализ на проф. Михаил Мирчев. \"Един от знаменателните факти е, че ГЕРБ досега винаги се явява на избори самостоятелно. Този път на не малко места почувстваха вътрешна нестабилност и започнаха да правят коалиции, по подобен начин, както БСП правеше преди 20-ина години. Ще ви дам пример с Кюстендил. На миналите избори ГЕРБ има кандидат за кмет. Той не успява. Сегашният и предишен кандидат за кмет със своята коалиция печели и сега ГЕРБ, защото се усещат - голямата, но слабовата партия, се присламчват към него, правят коалиция и там са наредили още 7-8 партии зад себе си. Това е факт, който не бива да пропускаме, защото като чертаем линията и тук било синьо, там било синьо, тоест гербаджийско, всъщност вече не е съвсем чисто синьо. Вече има доста сложни конфигурации, които спасиха на много места ГЕРБ на тези избори\", каза проф. Мирчев в предаването \"Сутрешен блок\" на БНТ.   Очевидно Цветан Цветанов беше силна фигура в ГЕРБ и ако там наистина се е случил сериозен разрив, хората му трябва да бъдат прочистени, каза още политологът в ефира на БНТ. Той отговори така на въпроси, свързани с предстоящата Национална работна среща на ГЕРБ днес. На нея се очаква да бъдат гласувани промени в устава, касаещи номинирането на кметове.   Според доц. Румяна Коларова, която също бе гост на \"Сутрешен блок, е било очаквано \"Цветанов да не бъде толкова подкрепяща фигура на тези избори\". Тя определи резултата от местния вот като успех за ГЕРБ, въпреки че изгуби няколко области. Доц. Коларова смята още, че ГЕРБ са се представили добре и на евроизборите.    \"Хич не е лошо, че картата е пъстра. Това е не само демокрация и плурализъм, а и споделяне на властта. Не съм много сигурна кое е породило напрежение. Основна тема на дебат беше дали наистина хора с 3-4 мандата трябва да бъдат отново номинирани за кметове\", коментира доц. Коларова.    \"ГЕРБ отбелязаха успех. Друг е въпросът, че при всеки успех има и проблеми и бъдещи задачи. Ясно е, че задачата, с оглед на която ще се прави анализ, е бъдещите парламентарни избори. Това е безспорно. Това са следващите избори. Тази година беше свързана с два вида избори, с които ГЕРБ се справи добре\", допълни тя.    Двамата политолози коментираха и вота в София. Коларова изтъкна, че за нея Мая Манолова е едно политическо камикадзе.    \"С политическата си смърт печели победа. Оказва се, че Мая Манолова е политически труп, но също толкова са и пораженията за десницата. Тя казва, че ще прави европейска гражданска инициатива, но какво точно значи това. Това е нещо, което Йорданка Фандъкова може да направи, но Манолова - не\", посочи доц. Коларова.    Според проф. Мирчев няма опция Манолова да иска лидерски пост в БСП, защото реално не се е върнала в левицата.    \"Тя ще докаже дали има бъдеще и какво\", коментира проф. Мирчев.  ", "date": "2019.11.07", "title": "Проф. Михаил Мирчев: ГЕРБ е голяма, но слабовата партия, това показаха изборите"}
{"url": "http://epicenter.bg/article/Iliyana-Yotova-otkri-mezhdunarodno-izlozhenie-za-tekstilna-tehnika-i-produkti-v-Plovdiv-/198180/2/0", "text": "Вицепрезидентът Илияна Йотова откри международното изложение за текстилна техника и продукти „ТексТейлър Експо 2019“, което се провежда в Международен панаир Пловдив. Това съобщиха от прессекретариата на държавния глава.    Участниците в тазгодишното второ издание са 75 от осем държави – България, Германия, Гърция, Испания, Китай, Румъния, Холандия, Турция. 13 професионални и висши училища от България също са представени на изложението.    „Няколко дни ще имаме възможност да се запознаем с последните технологични достижения на текстилната индустрия, да се докоснем до продуктите на българските производители, до идеите на младите дизайнери, които ще прославят България по света. Произведеното в България винаги е било гаранция за качество“, посочи Илияна Йотова в приветствието си.    Вицепрезидентът благодари на чуждестранните партньори, които са се включили в изложението.    Илияна Йотова изтъкна значимата роля и високия престиж на Международния панаир в Пловдив, който за пореден път става арена за създаване на контакти и обмяна на идеи.    „Пловдив винаги е давал възможност на младите хора да изразят себе си, да покажат съзидателната си мощ“, посочи вицепрезидентът. „Бъдете различни, за да бъдете незаменими“, обърна се Илияна Йотова към младите участници, като цитира иконата Коко Шанел. В богатата съпътстваща програма на изложението е включен и конкурс за млади дизайнери.  ", "date": "2019.11.07", "title": "Илияна Йотова откри международно изложение за текстилна техника и продукти в Пловдив "}
{"url": "http://epicenter.bg/article/Ivo-Hristov-e-sred-novite-chlenove-na-nauchniya-panel-kam-Evropeyskiya-parlament/198189/2/0", "text": "Иво Христов, член на Групата на прогресивния алианс на социалистите и демократите, е сред новите членове на Панел за бъдещето на науката и технологиите към Европейския парламент (STOA). Българският евродепутат бе номиниран от Комисията по земеделие и развитие на селските райони в ЕП. Това съобщиха от пресофиса на евродепутата. Панелът STOA е научният инструмент за изработване на политиките на Европейския парламент. Състои се от 25 евродепутати, които се определят от девет парламентарни комисии. Европейският хъб за наука и медии (European Science-Media Hub, ESMH) е едно от звената на STOA - платформа, която насърчава общуването, обученията и обмяната на опит между представители на Европейския парламент, научната общност и медиите. Основен фокус на ESMH е да улесни и подобри разпознаването на достоверните източници на информация посредством различни инструменти за медиен мониторинг и анализ. Това е една от особено важните цели на ESMH, като се има предвид, че \"общество на постистината\", \"дезинформация\" и \"фалшиви новини\" са все по-популярни често употребявани термини. От създаването си досега ESMH е организирал редица събития и семинари като \"Как да даваме публичност на науката чрез социалните мрежи?\", „Как да спечелим изборите: размисли за използването и злоупотребата с технологии в предизборните кампании“ и обучението „Справяне с дезинформацията и дезинформацията в науката“. Това лято се проведе и първото издание на Европейските дни на младежта и научните медии (EYSMD) - тридневно лятно училище за млади журналисти на тема \"Изкуствен интелект и журналистика\". Други теми във фокуса на STOA са стратегическите прогнозни проучвания в сферата на роботиката, прецизното земеделие, 3D биопринтиране, както и проучвания за оценка на технологиите по теми, свързани с информационното общество, като Общия регламент за защита на данните (GDPR), изкуствения интелект, алгоритмите, дезинформацията, блокчейн, социалната поляризация и др.  ", "date": "2019.11.07", "title": "Иво Христов е сред новите членове на научния панел към Европейския парламент"}
{"url": "http://epicenter.bg/article/Sergey-Stanishev/198187/2/0", "text": "На среща с бъдещите леви комисари обсъдихме политиките и идеите, които ПЕС предлага да залегнат в работната програма на новия състав на Европейската комисия, написа във Фейсбук президентът на Партията на европейските социалисти Сергей Станишев.   И поясни: \"Именно това е документът, който задава непосредствените политически приоритети, както и посоката, по която ще поеме ЕС през следващите години.\"       ", "date": "2019.11.07", "title": "Станишев: Комисарите от ПЕС ще държат парите за кохезионна политика да се запазят и увеличават!"}
{"url": "http://epicenter.bg/article/Sliven-shte-bade-domakin-na-kampaniyata--Badi-voynik--/198190/2/0", "text": "Заместник-началникът на отбраната генерал-лейтенант Димитър Илиев и командирът на Сухопътните войски генерал-майор Михаил Попов ще участват в събитията от националната информационна кампания „Бъди войник“ в Сливен утре, 8 ноември, съобщават от пресцентъра на МО.    От 16.00 ч. на площад „Хаджи Димитър” ще бъде подредена информационна борса за набиране на кандидати за войници и матроси. В нея ще участват Сухопътните войски, Военновъздушните сили, Военноморските сили, Националната гвардейска част, Централно военно окръжие, служба „Военна полиция“, Специалните сили. На място младите хора ще могат да се запознаят с вакантните места за служба в Българската армия, условията и начините за кандидатстване, като и да научат подробности за особеностите на отделните длъжности.    По същото време в района ще бъде разположена военна техника и образци въоръжение на Центъра за подготовка на специалисти – Сливен и Регионална служба „Военна полиция“.    С експозиция от униформи, нагръдни знаци и военни символи в събитието се включват и регионален клуб „Хаджи Димитър” – гр. Сливен, към НД „Традиция” – гр. Нова Загора, и клуб „Родолюбие“.    Присъстващите ще могат да наблюдават още динамичен показ на Регионална служба „Военна полиция“. Ще бъдат демонстрирани действия на специализираната тактическа група по съпровождане на ВИП лице и обезвреждане на нападатели.    От 18.30 часа във Военния клуб ще започне концертът на Представителния ансамбъл на Въоръжените сили, Гвардейски представителен духов оркестър. На сцената ще излязат и Клуб по спортни танци – Сливен, Детски фолклорен състав „Бисерче“, клуб по спортни танци „Барби“ и школа за поп и рок изпълнители. Входът е свободен.  ", "date": "2019.11.07", "title": "Сливен ще бъде домакин на кампанията „Бъди войник“ "}
{"url": "http://epicenter.bg/article/Vlak-propatuva-patya-na-koprinata-ot-Kitay-do-Evropa/198157/7/0", "text": "Исторически момент в историята на железниците. 820-метрова товарна композиция от Китай премина през тунела “Мармарай” под Босфора и достигна Европа, съобщават турските медии, цитирани от Нова телевизия. 42 вагона, натоварени с битова електроника, пътуват от град Шиан, Китай, преминават през Турция и България и продължават към чешката столица Прага.  Влакът е първият по така наречения път на коприната, преоткрит от китайските железници в търсене на по-добра търговска връзка с Европа. Турските власти вече отбелязаха, че влакът намалява времето за транспорт на стоки от Китай до Турция от 1 месец на едва 12 дни.    Очаква се днес влакът на China Railway Express да прекоси страната ни през Свиленград, Пловдив и София към Калотина. Вагоните ще бъдат теглени от локомотиви на един от частните жп превозвачи у нас.", "date": "2019.11.07", "title": "Влак пропътува пътя на коприната от Китай до Европа"}
{"url": "http://epicenter.bg/article/Haos-v-Cherna-gora---prolivnite-dazhdove-predizvikaha-navodneniya-i-svlachishta/198161/7/0", "text": "Тежки бури, придружени от проливни дъждове и силни ветрове, удариха Черна гора и създадоха проблеми с движението, причиниха наводнения и наложиха намеса на службите за гражданска защита, съобщава скопското електронно издание МКД, цитирано от Агенция \"Фокус\".   Най-тежка е ситуацията в Никшич и Колашин в северната част на страната и по Адриатическото крайбрежие.  В Никшич спасителите евакуираха населено място поради преливането на река, а трафикът в отделни райони във втория по големина град на Черна гора е силно затруднен поради метеорологичните условия. Противопожарните служби съобщиха, че екипи работят в проблемните точки от ранните часове на деня. Най-лошо е положението в басейна на река Бистрица, където мостовете са наводнени. Водата заплашва да удари прилежащите сгради, а редица от имотите в района вече са под вода. Пътят от Подгорица до Колашин, най-често използваният за достъп до северната част на страната, е затворен поради свлачища и наводнения. В Херцег Нови падна силен дъжд – за по-малко от два часа бяха отчетени рекордните 90 литра на квадратен метър. В резултат улиците и обществените зони на морския град бяха наводнени.  Поради силния южен вятър два круизни кораба отмениха влизането си в пристанището в Котор. Ситуацията в залива остава опасна заради силните пориви на вятъра. В столицата Подгорица нивото на река Морача се е повишило с три и половина метра за 12 часа и към настоящия момент е на два метра над историческия си максимум. Службата за спешни случаи към Министерството на вътрешните работи на Черна гора издаде предупреждение, че по крайбрежието на Шкодренското езеро и река Бояна може да има наводнения.", "date": "2019.11.07", "title": "Хаос в Черна гора – проливните дъждове предизвикаха наводнения и свлачища"}
{"url": "http://epicenter.bg/article/Gratskiyat-ministar-na-obshtestveniya-red--Situatsiyata-s-migrantite-na-ostrovite-e-izvan-kontrol/198162/7/0", "text": "Гръцкият министър на обществения ред призна, че ситуацията на гръцките острови е извън контрол заради пристигащите постоянно мигранти, съобщи БНР. Властите срещат силна съпротива от местни жители срещу приемането на чужденци. Опозицията обвини правителството в \"безсилие\" за контрол върху мигрантската криза. \"Положението на гръцките острови в Егейско море е вривоопасно, извън възможност за контрол\", заяви министър Михалис Хрисохоидис пред Европарламента. Правителството ежедневно прехвърля мигранти от островите във вътрешността на страната, за да им осигури по-добри условия за живот. В същото време постоянно пристигат стотици нови мигранти, съобщават от морската охрана. Гърция търси помощ от евпропейските институции, за да овладее натискът на бежанците. Премиерът Мицотакис заяви категорично,че се изграждат спешно затворени центрове за пристигнали чужденци, които нямат право на убежище. Силна съпротива има на местата,където се настаняват мигрантите. Тази нощ жителите на град Лариса отново със жива верига не допуснаха автобус с мигранти. Подготвят се и протести на жителите до лагера \"Диавата\" в Солун.", "date": "2019.11.07", "title": "Гръцкият министър на обществения ред: Ситуацията с мигрантите на островите е извън контрол"}
{"url": "http://epicenter.bg/article/Tarzhestven-marsh-otbelyaza-voenniya-parad-ot-7-noemvri-1941-g--v-Moskva--VIDEO--/198163/7/97", "text": "На Червения площад в Москва завърши тържественият марш в чест на Парада от 1941 година, съобщава EA Daily, цитирана от \"Фокус\".    В него участваха почетен караул от трите вида въоръжени сили на Русия, военният оркестър на столичния гарнизон, кавалеристи от Президентския полк на Русия. По главния площад на страната преминаха 40 бойни машини.    На мероприятието присъстваха 7 хиляди гости, като 1200 от тях са участници във Втората световна война.    Парадът на Червения площад от 7 ноември 1941 година е военен парад в чест на 24-тата годишнина от Октомврийската революция, проведен на Червения площад по време на Втората световната война.    Той се провежда в разгара на битката за Москва, когато линията на фронта се намира само на няколко десетки километра от столицата. Парадът има голямо значение за повдигането на бойния дух на Червената армия и населението на страната и се е считал за важна военна операция.    От 2005 година 7 ноември, в чест на парада, е обявен за ден на войнската слава на Русия.  ", "date": "2019.11.07", "title": "Тържествен марш отбеляза военния парад от 7 ноември 1941 г. в Москва (СНИМКИ, ВИДЕО) "}
{"url": "http://epicenter.bg/article/Emanyuel-Makron--NATO-prezhivyava--mozachna-smart-/198171/7/0", "text": "Президентът на Франция Еманюел Макрон изрази убеждението си, че НАТО преживява „мозъчна смърт“, като обясни, че има предвид липсата на координация между Европа и САЩ, както и агресивните действия на страната-членка на Алианса Турция в Сирия, предава AFP, цитирана от Агенция \"Фокус\".   „Това, на което ставаме свидетели в момента, е мозъчната смърт на НАТО“, заяви държавният глава на Франция пред списание Economist. „Няма каквато и да е координация за взимането на стратегически решения между САЩ и техните съюзници в НАТО. Никаква. Имате некоординирани агресивни действия спрямо друг съюзник в НАТО – Турция, в район, където нашите интереси са поставени на карта“, добави Макрон.", "date": "2019.11.07", "title": "Еманюел Макрон: НАТО преживява „мозъчна смърт“"}
{"url": "http://epicenter.bg/article/Redzhep-Erdogan--Al-Bagdadi-ni-be-vzel-na-mushka-/198174/7/0", "text": "Бившият лидер на Ислямска държава (ИД) Абу Бакр ал Багдади бе взел нашата страна на мушка, е казал турският президент Реджеп Ердоган, предаде РИА Новости.   Държавният глава и върховен главнокомандващ е заявил, че бойци джихадистката групировка са подготвяли кървави атентати в ръководената от него страна. Той също е посочил, че турски военни и работещи в специални служби към днешна дата са арестували над десет членове на семейството на убития при американската операция в Сирия в края на октомври водач на екстремистката организация.    \"Мога категорично да кажа – роднините на Ал Багдади, пленени от нас, са над десет. Последните, които са били задържани, са мъжът на негова сестра и тяхно дете. Те в момента са въдворени в лагер за имигранти\", е посочил още Ердоган.    Президентът също е посочил, че съдбата на роднините на ал Багдади ще бъде решена от съдебните власти в Турция.  ", "date": "2019.11.07", "title": "Реджеп Ердоган: Ал Багдади ни бе взел на мушка "}
{"url": "http://epicenter.bg/article/Italiya-vavezhda-izuchavane-na-klimatichnite-promeni-v-uchilishte-/198176/7/0", "text": "От следващата година Италия ще стане първата държава в света, която въвежда задължително изучаване на изменението на климата и мерките за устойчиво развитие, заяви министърът на образованието Лоренцо Фиорамонти. Това съобщава БГНЕС.    Депутатът от Движение \"5 звезди\" е най-явният привърженик на зелените политики и беше критикуван от опозицията през септември за насърчаване на учениците да бягат от училище, за да участват в протести за климата. В интервю Фиорамонти каза, че във всички държавни училища се въвеждат 33 часа годишно, почти един час на учебна седмица, за проблемите на изменението на климата от началото на следващата учебна година през септември.    Много традиционни предмети, като география, математика и физика, също ще се изучават от гледна точка на устойчивото развитие, заяви министърът, бивш професор по икономика в Южноафриканския университет в Претория.    “Цялото министерство се променя, за да превърне устойчивостта и климата в център на образователния модел”, заяви Фиорамонти в интервю за Ройтерс, цитирано от „Сабах“. “Искам да направя италианската образователна система първата образователна система, която поставя средата и обществото в основата на всичко, което научаваме в училище”, добави той.    42-годишният Фиорамонти е автор на няколко книги, които твърдят, че брутният вътрешен продукт вече не трябва да се използва като основна мярка за икономическия успех на страните. Предложенията му за нови данъци върху самолетните билети, пластмасовите и сладките продукти с цел събиране на средства за образование бяха силно атакувани от критиците, които заявиха, че италианците вече са със свръхданъци. Той предизвика ярост от консерваторите с предложението си да бъдат премахнати кръстове от италианските класни стаи, за да се създаде по-приобщаваща среда за нехристияните.    Въпреки критиките, правителственият бюджет за 2020 г., представен на парламента тази седмица, включва както данък върху пластмасата, така и нов данък върху сладките напитки.    “Бях осмиван от всички и получих отношение като към селския идиот. Но няколко месеца по-късно правителството използва две от тези предложения и ми се струва, че все повече хора са убедени, че това е пътят”, каза Фиорамонти.    Проучванията показват, че 70-80% от италианците подкрепят данъчното облагане на захарта и полетите, каза той и добави, че законодателите от коалицията са му казали, че ще внесат изменения в бюджета по предложението му за повишаване на цените на самолетните билети, преди той да бъде одобрен до края на годината.    Фиорамонти добави, че целевите данъци от този вид са начин за намаляване на потреблението, което е вредно за околната среда или хората, като същевременно генерира ресурси за училища, благосъстоянието или понижава данъка върху доходите.    В тази насока той предложи други налози върху различни видове хазартни игри и печалби от нефтеното сондиране.    Неговите прогресивни позиции в икономиката и околната среда са антитеза на твърдата дясна Лига на Матео Салвини, която изпревари Д5З, за да стане лесно най-популярната партия в Италия с повече от 30% подкрепа на избирателите.    Фиорамонти каза, че новото правителство “ще продължи само ако е смело” и възпре Салвини да определя дневния ред.    “Искам Италия да застане срещу всички неща, които прави Салвини”, каза Фиорамонти. “Трябва да изградим различна история и да не се страхуваме да кажем нещо, което Салвини може да не хареса, защото затова съществуваме.” ", "date": "2019.11.07", "title": "Италия въвежда изучаване на климатичните промени в училище "}
{"url": "http://epicenter.bg/article/Shvedski-ekip-otkri-stotitsi-butilki-s-alkohol-v-ostankite-na-korab/198181/7/0", "text": "Шведски екип откри стотици бутилки с алкохол в останките на кораб, потънал по време на Първата световна война в Балтийско море, съобщава Dariknews.    „Оушън X“, група, специализирана в спасяването на алкохол от  корабокрушения, заяви, че тества бутилките от товар, който пътува за Русия, за да провери дали все още са годни за пиене.  \"Условията в Прибалтика са много подходящи за съхранение на този вид напитки, защото е тъмно и много студено\", заяви Петер Линдберг, който ръководи експедицията.    Групата е извадила  на брега 600 бутилки коняк и 300 бутилки билков ликьор Бенедиктин, на 22 октомври, след като ги открила в останките на кораба „Кирос“, потопен от немска подводница през 1917 г. \"Кирос\" напуснал Швеция през май 1917 г. и е потънал в Аландско море, ударен от немско торпедо. Екипажът му е оцелял и е бил прехвърлен на друг кораб. По-късно се завръща в Швеция.    Линдберг и неговият екип са оптимистични, че бутилките са годни, тъй като все още има слой въздух между тапата и спиртните напитки вътре, а много от бутилките с коняк са запечатани с тънък слой калай.    \"Стойността на тези бутилки тепърва ще се определя, тъй като конякът е от марка, която не съществува днес\", казва Линдберг. Той се надява, че спиртните напитки могат да бъдат продадени от международни аукционни къщи, където предишни находки са минали под чука, и се надява те да получат висока цена.    \"Не знам дали мога да си позволя да запазя бутилка за себе си\", допълва Линдберг със съжаление.", "date": "2019.11.07", "title": "Шведски екип откри стотици бутилки с алкохол в останките на кораб"}
{"url": "http://epicenter.bg/article/Ruski-dronove-kamikadze-predizvikaha-bezpokoystvo-v-SASht--VIDEO--/198183/7/0", "text": "Американски военни анализатори съобщават с тревога за потенциалната заплаха от руските дронове и техните бойни способности, пише вестник „Российская Газета“, цитиран от Агенция \"Фокус\".    Както отбелязва изданието Popular Mechanics, нова концепция предвижда масова атака със стотици дронове-камикадзе. За атаките ще бъдат използвани евтини безпилотни летателни апарата с формата „летящи крила“, които имат система за вертикално излитане и могат да носят около 2 килограма взрив.    Цели за безпилотното ято ще са камиони и машини с лека броня. Освен това дроновете могат да бъдат ефективни при унищожаването на въздушни и надводни цели, както и радарни станции.    „Руснаците считат, че това ято ще бъде ефективно оръжие в борбата с терористите и високотехнологични противници. Изхождайки от това, което руснаците са видели и узнали в Сирия – това е най-важният военен опит към днешна дата – роякът дронове може да нанесе серизони щети“, обяснява американският военен анализатор Самюел Бендет пред изданието S4ISRNet.    Експертите отбелязват, че в момента практически е невъзможно да бъде обезвреден вдигнал се във въздуха рояк дронове-камикадзета. Ако главният апарат бъде унищожен от противника или се загуби по някаква причина, неговите функции се предават на друг дрон. След това се прави реконфигурация и така до загубата на последните две устройства.    \"Познатите защитни средства, като ракети, оръдия и картечници, няма да бъдат ефективни против ято безпилотни апарати“, пише Popular Mechanics.    „Защитна система, която може да свали 90 процента от дроновете, а това е много добър показател, все пак пропуска останалите 10% от апаратите“, пише в статията.    Ефективни средства за противодействие биха били „заглушителите“, но те ще бъдат безполезни срещу автономни дронове, които не приемат радиосигнали.  ", "date": "2019.11.07", "title": "Руски дронове-камикадзе предизвикаха безпокойство в САЩ (ВИДЕО) "}
{"url": "http://epicenter.bg/article/Ursula-fon-der-Layen-nyama-da-promenya-zadachite-na-evrokomisarite-po-darzhavi/198184/7/0", "text": "Новоизбраният председател на Европейската комисия Урсула фон дер Лайен няма да променя задачите на еврокомисарите по държави. Това съобщи говорител на Фон дер Лайен, цитиран от БТА. Това означава, че държавите, чиито предложения за еврокомисари досега бяха отхвърлени от Европейския парламент - Унгария, Франция и Румъния, ще запазят предвидените предварително отговорности. Френският комисар ще отговаря за индустриалната политика, единния пазар, отбранителната индустрия и космоса. Румънският комисар ще отговаря за транспорта. Комисарят, предложен от Унгария, ще работи по въпросите на съседството и разширяването на ЕС. Говорителят уточни в отговор на въпрос, че Великобритания все още не е предложила свой еврокомисар. Фон дер Лайен изпрати вчера писмо до британския премиер с настояване бързо да се предложи кандидат. Остава неясно за какво ще отговоря британският еврокомисар, след като първоначално не се предвиждаше Лондон да има свой представител в новата ЕК.", "date": "2019.11.07", "title": "Урсула фон дер Лайен няма да променя задачите на еврокомисарите по държави"}
{"url": "http://epicenter.bg/article/Zoran-Zaev--Nikola-Gruevski-nyama-da-izbegne-zatvora-/198193/7/51", "text": "Никой не може да избегне наказанието и отговорността, включително Никола Груевски. Това каза премиерът на Република Северна Македония Зоран Заев, цитиран от БГНЕС.    „Светът е глобално село. Никой не може да избегне наказанието и отговорността. Вярвам, че скоро ще доживеем момента, в който всеки ще изтърпи присъдата си, както и Никола Груевски“, каза Заев.    Груевски, както каза още премиерът, беше свободен гражданин, докато съдът не издаде присъдата му, но той напусна страната два дни по-рано.    Бившият премиер Никола Груевски избяга от страната преди близо година, за да избегне излежаването на двегодишна присъда по делото “Танк”. С помощта на унгарски дипломати той избяга в Унгария през Албания, Черна гора и Сърбия, където потърси и получи политическо убежище.    Македонските власти издадоха международна заповед за арест за Груевски и поискаха той да бъде екстрадиран.    Груевски е обвинен по няколко дела от Специалната прокуратура, за което парламентът го лиши от имунитет, а за някои от тях беше задържан под страж.  ", "date": "2019.11.07", "title": "Зоран Заев: Никола Груевски няма да избегне затвора "}
{"url": "http://epicenter.bg/article/Rumanskata-opozitsiya-planira-da-boykotira-prezidentskite-izbori-/198202/7/51", "text": "Румънската управляваща Национална либерална партия (НЛП) обвини Социалдемократическата партия (СДП), че планира да бойкотира президентските избори в страната, пише македонското издание “Локално“, като се позовава на вестник “Румъния либера“.    Според информацията, новото правителство на НЛП се е сблъскалo с проблеми само дни преди изборите, тъй като много назначени от СДП префекти (кметове) са взели отпуск по болест, а управляващите виждат това като опит за бойкот на изборите, които се очаква да се проведат на 10 ноември.    „Социалдемократите са отчаяни. Те дадоха заповед за излизане в отпуск по болест (на своите кметове), за да не бъдат те сменени. Префектът и заместник-префектът в Арад си взеха отпуск по болест, за да блокират изборите“, заяви заместник-председателят на НЛП Рареш Богдан.    Премиерът Людвик Орбан също заяви в телевизионно интервю по-рано, че никой префект или заместник, определен от СДП, няма да остане на служба, а отпуските са стратегия, която партията използва, за да не бъдат те уволнени.    По закон префектите имат редица отговорности по отношение на организацията на изборите - от транспортирането на материали, необходими за гласуването, до осигуряването на безопасността на избирателните секции.    По-рано срещу правителството на Виорика Дънчила от СДП успешно беше гласуван вот на недоверие, след което на власт беше назначен нов кабинет, оглавен от Орбан и бяха насрочени президентски избори за 10 ноември.     ", "date": "2019.11.07", "title": "Румънската опозиция планира да бойкотира президентските избори "}
{"url": "http://epicenter.bg/article/Identifitsirani-sa-39-te-zhertvi-na-trafik-ot-hladilniya-kamion-v-Eseks/198203/7/0", "text": "Всички открити 39 жертви в камион във Великобритания са виетнамски граждани, потвърди британската полиция, цитирана от АФП и местни медии.    От полицията в Есекс поясниха, че официално е установена самоличността на загиналите виетнамци и роднините на жертвите са уведомени. Загиналите са от провинциите Хайфонг, Хай Дуонг, Нге Ан, Ха Тин и Куанг Бин.    На 23 октомври рано сутринта бяха открити телата на 31 мъже и 8 жени в хладилен камион в Есекс, Англия.    Виетнам арестува повече от 11 души в две провинции във връзка с инцидента.    На Острова са арестувани няколко души, включително срещу двама са повдигнати множество обвинения. Шофьорът на камиона Морис Робинсън е обвинен в непредумишлено убийство, трафик на хора, подпомагане на незаконна имиграция и пране на пари. Все още се издирват братята Ронан и Кристофър Хюс от Северна Ирландия, които вероятно са съпричастни с трафика. ", "date": "2019.11.07", "title": "Идентифицирани са 39-те жертви на трафик от хладилния камион в Есекс"}
{"url": "http://epicenter.bg/article/Mnozinstvoto-ot-amerikantsite-ochakvat-pobeda-na-Tramp-prez-2020-godina-/198207/7/0", "text": "По-малко от една година преди президентските избори в САЩ през 2020 година, мнозинството от регистрираните избиратели смятат, че най-вероятно Доналд Тръмп ще спечели втори мандат като президент на страната, показва ново проучване на общественото мнение на американската редакция на Politico, цитирана от Агенция \"Фокус\".    Анкетата, изготвена със съдействието на Morning Consult, показва, че 56% от гласоподавателите очакват президентът да бъде преизбран, включително 85% от републиканците и 51% от независимите. За сравнение, повече от 35% от демократите твърдят същото.    Повече от 8 от 10 избиратели казват, че са мотивирани да гласуват през 2020 година, а 69% от тях са „много мотивирани“. Този ентусиазъм е главно сред избирателите на демократите и републиканците – грубо три четвърти от симпатизантите на всяка от партии се определя като „силно мотивиран“.    И този ентусиазъм изглежда ще се превърне в перспективи за гласуване - 92 процента от анкетираните казват, че е вероятно ще изборите през следващата година, включително 96 процента от демократите и републиканците и 86 процента от независимите.    „Перспективите за преизбиране на президента Тръмп изглежда предизвикват ентусиазъм на избирателите в целия политически спектър“, заяви Тайлър Синклер, вицепрезидент на Morning Consult. „Нашите данни показват, че републиканците и демократите са еднакво склонни да твърдят, че са мотивирани и има вероятност да гласуват на изборите през следващата година“.    Всъщност около четири на всеки 10 гласоподаватели казват, че ще мислят \"много\" за Тръмп, докато подават бюлетината си за президент догодина, включително 68 процента от републиканците.    Но и демократите, и републиканците имат различни потенциално мотивиращи настроения относно изборите - по-вероятно е избирателите да кажат, че имат надежда за президентските избори (21%), последвани от притеснения (18%.)    Анкетата на POLITICO/Morning Consult беше проведена онлайн на 1-3 ноември сред национална извадка от 1 983 регистрирани избиратели.  ", "date": "2019.11.07", "title": "Мнозинството от американците очакват победа на Тръмп през 2020 година "}
{"url": "http://epicenter.bg/article/Arheolozi-otkriha-praistoricheski--kapani-za-mamuti--v-Meksiko/198212/7/0", "text": "Мексикански антрополози оповестиха, че са открили два рова, които са били изкопани преди 15 000 години от хора, за да може в тях да бъдат ловувани мамути, съобщиха Асошиейетед прес и Франс прес.    Учени от Мексиканския национален институт по антропология и история се натъкнали на рововете при изкопни работи в района на Тултепек, северно от столицата Мексико сити. В двата рова, дълбоки 1,70 метра и с диаметър 25 метра, са открити около 800 кости от 14 мамута.    От института отбелязаха, че става въпрос за най-голямата подобна находка, откривана някога в страната.    Специалистите смятат, че най-малко 5 стада мамути са живеели в района заедно с хора, бизони и други видове животни.    ", "date": "2019.11.07", "title": "Археолози откриха праисторически „капани за мамути” в Мексико"}
{"url": "http://epicenter.bg/article/Erdogan-pak-plashi-da-otvori-vratite-kam-Evropa-za-migrantite/198215/7/0", "text": "Турският президент Реджеп Тайип Ердоган повтори заплахата си да отвори вратите за влизане на мигранти в Европа, освен ако не бъде предоставена повече международна подкрепа. Това той заяви по време на посещението си в Унгария, съобщава Нова телевизия.    \"Независимо дали дойде подкрепа или не, ние ще продължим да приемаме нашите гости, но само до определена степен\", каза Ердоган на пресконференция заедно с унгарския премиер Виктор Орбан.    \"Ако видим, че това не работи, както казах преди, няма да ни остане друг вариант, освен да отворим портите. Ако отворим портите, очевидно е къде ще отидат\", добави Ердоган.  ", "date": "2019.11.07", "title": "Ердоган пак плаши да отвори вратите към Европа за мигрантите"}
{"url": "http://epicenter.bg/article/Merkel-zayavi--che-ne-e-saglasna-s-mnenieto-na-Makron--che-NATO-e-v--quot-mozachna-smart-quot--/198221/7/0", "text": "Германският канцлер Ангела Меркел отхвърли виждането на френския президент Еманюел Макрон за това, че НАТО преживява „мозъчна смърт“, като заяви, че подобни коментари са излишни, предава AFP, цитирана от \"Фокус\".    Макрон „използва драстични думи, което не е моето виждане за сътрудничеството в НАТО“, заяви Меркел след разговори с генералния секретар на Алианса Йенс Столтенберг, който беше на визита в Берлин.    Тя заяви, че не смята, че подобни коментари са необходими, дори и НАТО наистина да изпитва трудности и проблеми.    Столтенберг междувременно подчерта, че НАТО все още е „силна“ организация, като добави, че САЩ и Европа „работят заедно повече отколкото са го правили от десетилетия“.    Експлозивните коментари на Макрон идват малко преди срещата от високо равнище на страните от Алианса във Великобритания, която ще се състои през декември 2019 г.    „Няма каквато и да е координация между стратегическото вземане на решение между САЩ и неговите съюзници от НАТО“, заяви френският президент.  ", "date": "2019.11.07", "title": "Меркел заяви, че не е съгласна с мнението на Макрон, че НАТО е в \"мозъчна смърт\" "}
{"url": "http://epicenter.bg/article/Petkova--Regionat-razchita-na-toka-ot-vaglishtnite-ni-tsentrali-/198188/4/0", "text": "Бъдещето на въглищния сектор в България е изключително важна тема, върху която работим заедно с Европейската комисия. Това заяви по време на конференция енергийният министър Теменужка Петкова, предаде БГНЕС.    „Ние се намираме в регион, в който България е нетен износител на електрическа енергия. За съжаление държавите-съседки не могат да се похвалят със същия статут. Като цяло регионът разчита на България“, отбеляза министърът в приветственото си слово пред енергийния бранш.    Петкова отново повтори позицията на правителството, че България ще продължи да разчита и през следващото десетилетие на енергията от въглищните централи. Затова, устойчивото развитие на ключовите базови мощности е от особено значение при ясно спазване на регламентите на ЕС. „Тази позиция ще продължим да я отстояваме, когато става дума за този преход“.    Енергийният министър каза още, че страната ни вече е изпратила писмо до ЕК, с което ясно заявява, че ще продължи да разчита на топлоцентралите следващите години.    Същевременно страната ни работи с международен консултант, който изработва съответния механизъм за капацитет, както предвижда европейското законодателство за централите на въглища.", "date": "2019.11.07", "title": "Теменужка Петкова: Регионът разчита на тока от въглищните ни централи "}
{"url": "http://epicenter.bg/article/EK-prognozira-zabavyane-na-ikonomicheskiya-rastezh-v-Balgariya/198205/4/0", "text": "Икономическият растеж в България ще се забави, оставайки близо до възможностите си.   Това се посочва в есенната икономическа прогноза на Европейската комисия.    Според очакванията европейската тенденция за слабо търсене в чужбина, компенсирано от местното потребление, ще е валидно и за нашата страна. Износът се очаква да отбележи скромен ръст, в унисон с очакванията за външно търсене.    Инфлацията на свой ред се очаква да се забави заради отслабването на някои временни фактори и продължаващото поевтиняване на цените на петрола. Въпреки това очакванията са за запазване на бюджетния излишък и продължаване на тренда за намаляване на публичния дълг.        След като страната отчете реален ръст на брутния вътрешен продукт (БВП) от малко над 3% през 2018 г., динамиката остава силна и през първата половина на 2019 г. На тримесечна основа растежът на икономиката у нас е съответно 1,1% и 0,9% за първото и второто тримесечие на годината. Основен двигател е частното потребление, благодарение на повишаването на заплатите и ниската безработица.    Ръстът на реалния БВП се очаква да достигне 3,6% за цялата 2019 г. (при очаквани 3,3% в лятната прогноза), след което да се върне до 3% през 2020 г. и до 2,9% през 2021 г.    Колкото до общите инвестиции, през тази година прогнозата е за скромно увеличение, но те трябва да наберат по-осезаема инерция през 2020 г. и 2021 г., но въпреки това тя ще остане умерена. Основна причина за това са нарастващата икономическа несигурност в чужбина и влошаването на прогнозите за растеж.    Инфлацията се очаква да достигне 2,4% през 2019 г.    Основната инфлация през 2019 г. се прогнозира да достигне 2,4% - без промяна спрямо лятната прогноза на ЕК.    Динамиката на цените остава волатилна и през тази година – най-голямо ускорение инфлацията имаше през април (3,1%), а най-слабо – през септември (1,6%). Тук основно влияние оказват цените на храните, повлияни от по-лошата селскостопанска реколта от 2018 г. и африканската чума по свинете от лятото на 2019 г. Ускорението на цените в енергийния сектор на свой ред се повлия най-значимо от поскъпването на електроенергията към средата на годината и поевтиняването на петрола от началото на втората половина на 2019 г.    Заради постепенното отслабване на временните фактори при ценообразуването и продължаващата тенденция за поевтиняване на петрола инфлацията се очаква да се забави до 1,6% през 2020 г. и да се засили отново до 2,1% през 2021 г.    По отношение на безработицата прогнозите са за продължаващ спад до 4,4% през тази година спрямо 5,2% през 2018 г., като се очаква да спадне още повече през 2020 г. и 2021 г. Очакванията на ЕК за реалните възнаграждения са за силен ръст през 2019 г. заради исторически ниската безработица и планираните увеличения на заплатите в публичния сектор.        Според есенната прогноза на ЕК общият бюджетен излишък на страната се очаква да бъде 1,1% от БВП през 2019 г., което е по-малко от стойностите през 2018 г. Приходите ще нараснат още през тази година, но въпреки това разходите на правителството изглежда успяват да се увеличават с по-бързи темпове.    Това се дължи основно на увеличаване на разходите по някои определени пера като заплати и социални плащания, както и заради очакваното ускорение на публичните инвестиции.        В есенната си прогноза ЕК залага на продължаващ икономически ръст и през следващите две години. Пазарът на труда остава стабилен, а безработицата продължава да спада. Въпреки това от Комисията предупреждават, че външната среда става все по-малко предразполагаща, а глобалната несигурност продължава да расте. Това се усеща особено силно в промишлеността, чийто сектор преживява някои структурни промени.    В резултат европейската икономика се е насочила към един по-продължителен период на сподавен икономически растеж и потисната инфлация.    БВП на еврозоната се очаква да достигне 1,1% през 2019 г. и 1,2% през следващите две години. В сравнение с лятната икономическа прогноза растежът е понижен с 0,1 пр. пункта за тази и с 0,2 пр. п. за 2020 г.    За ЕС като цяло очакванията са за ускорение на растежа до 1,4% през тази и следващите две години. Прогнозите за 2020 г. също са понижени спрямо лятото, когато бяха за 1,6%.    Според вицепрезидента на ЕК по въпросите на еврото Валдис Домбровскис досега европейската икономика показа устойчивост на фона на не толкова предразполагащата външна среда. „Въпреки това може да сме изправени пред трудности: период на засилена несигурност, свързана с търговските конфликти, нарастващо геополитическо напрежение, задържащата се слабост на промишления сектор и Brexit”, посочва той, цитиран от ЕК.     ", "date": "2019.11.07", "title": "ЕК прогнозира забавяне на икономическия растеж в България"}
{"url": "http://epicenter.bg/article/Byudzhetna-komisiya-prie-na-parvo-glasuvane-byudzheta-na-DOO-za-sledvashtata-godina/198206/4/0", "text": "Бюджетна комисия прие бюджета на Държавното обществено осигуряване за следващата година, предаде репортер на Агенция \"Фокус\". Предстои бюджетът на ДОО да бъде гласуван и в пленарната зала на извънредното заседание на парламента във вторник.   \"За\" бюджета на ДОО за 2020 г. гласуваха 13 народни представители от Комисията по бюджет и финанси, - \"против\" - 7 и \"въздържали се\" - 0, с което бе приет.   Проектът бе разгледан и в социалната комисия. 11 от членовете й гласуваха \"за\", 8 - \"против\" и 1 с \"въздържал се\".   Няма да подкрепим бюджета на ДОО за 2020 г., защото не се решава с него нито един от системните проблеми на социалното осигуряване, заяви народният представител от ДПС и председател на парламентарната комисия по социални въпроси д-р Хасан Адемов. Той посочи, че не са видими резултати, въпреки оптимистичните изказвания на част от социалните партньори от реформата, стартирала в началото на 2016 г. „Искам да благодаря на екипа на г-н Ивайло Иванов и на експерти от НОИ за професионалния начин, по който е структуриран, изготвен бюджета на ДОО. Искам да обърна внимание и в това число на министъра на финансите, затова, че тази институция от около 3467 човека, с 1, 05 % от всички разходи администрира 12, 5 млрд. лв.“, каза още д-р Адемов.   Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. Не се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица.  ", "date": "2019.11.07", "title": "Бюджетната комисия прие на първо гласуване бюджета на ДОО за следващата година"}
{"url": "http://epicenter.bg/article/Kristalina-Georgieva--Svetovniyat-dalg-narasna-do-nov-rekord-za-vsichki-vremena/198210/4/0", "text": "Световният дълг нарасна до нов рекорд за всички времена, еквивалентен на повече от два пъти производството на световната икономика, предупреди шефът на МВФ Кристалина Георгиева, съобщава БГНЕС.    Докато заемите от частния сектор представляват огромната част от общата сума, ръстът излага на риск правителствата и хората, ако икономиката се забави, каза тя.    “Глобалният дълг – както публичен, така и частен – достигна най-високия връх досега от 188 трилиона долара. Това представлява около 230 процента от световната продукция”, каза Георгиева в реч за откриването на двудневна конференция за дълга.    Това е увеличение от предишния рекорд от 164 трилиона долара през 2016 г., според данни на МВФ.    Докато лихвените проценти остават ниски, кредитополучателите могат да използват дълга, за да инвестират в производствени дейности или да действат с ниски цени на стоките.    Но това може да се превърне в „спирачка на растежа“, каза тя.    „Основното е, че високата тежест на дълга остави много правителства, компании и домакинства уязвими от внезапно затягане на финансовите условия“, предупреди Георгиева.    Корпоративният дълг представлява около две трети от общия, но държавните заеми също нарастват вследствие на световната финансова криза.    “Публичният дълг в напредналите икономики е на нива, които не са наблюдавани след Втората световна война”, предупреди тя. И „публичният дълг на развиващия се пазар е на нива, последно наблюдавани по време на дълговата криза през 80-те години“.    Георгиева призова за стъпки, гарантиращи, че “заемите са по-устойчиви”, включително да се направят по-прозрачни заемните практики и да се подготвят за преструктуриране на дълга с “нетрадиционни кредитори” – очевидно имайки предвид Китай, който се превърна в основен кредитор за развиващите се страни, включително в Африка.", "date": "2019.11.07", "title": "Кристалина Георгиева: Световният дълг нарасна до нов рекорд за всички времена"}
{"url": "http://epicenter.bg/article/-quot-Yunayted-grup-quot--kupuva--quot-Vivakom-quot--za-1-2-mlrd--evro/198216/4/0", "text": "Телекомуникационният доставчик \"Юнайтед Груп\" (United Group) обяви в четвъртък, че ще закупи българският телекомуникационен оператор \"Виваком\" (Vivacom) за 1,2 млрд. евро, съобщава БНР.    \"Юнайтед груп\", който бе сформиран официално през 2012-а година, оперира на телекомуникационни платформи и медии на Балканите. През 2018-а година компанията беше закупена от британският инвестиционен фонд BC Partners. Наскоро компанията придоби и хърватският телеком Tele2 за 220 милиона евро.    \"Виваком\" е добре управлявана компания със силен мениджмънт и се вълнувам от възможностите, които имаме за да изградим още по-силен бизнес“, се казва в изявление на главният изпълнителен директор на \"Юнайтед груп\" - Виктория Боклаг.  ", "date": "2019.11.07", "title": "\"Юнайтед груп\" купува \"Виваком\" за 1,2 млрд. евро"}
{"url": "http://epicenter.bg/article/Prokurori-i-sledovateli-v-obshto-stanovishte-do-EK--Ivan-Geshev-beshe-izbran-zakonno--prozrachno-i-publichno/198186/3/0", "text": "Двете съсловни организации, които представляват интересите на прокурорите и следователите у нас - Асоциацията на прокурорите и Камарата на следователите – излязоха с безпрецедентно становище до Европейската комисия (ЕК), в което алармират за огромния политически натиск, който се оказва в последните месеци върху членовете на Висшия съдебен съвет (ВСС) и върху президента, за да бъде дискредитирана номинацията и последвалият избор на Иван Гешев за следващ \"обвинител №1\",    Становището е адресирано до председателя на ЕК Франс Тимерманс, комисаря по правосъдието Вера Йоурова, с копия до генералния директор \"Правосъдие и потребители\" Тина Астола, зам.-генералния секретар на ЕК, Главна дирекция \"Миграции и вътрешни работи Параскеви Мишу, директора на дирекция \"Граждани, миграция и сигурност\", генерален секретариат на ЕК Уилям Слийт, генерален секретариат на Европейския съвет, дирекция \"Правосъдие и вътрешни работи\" Кристин Роджър.    В становището на съсловните организации е описана пълната хронология на събитията по издигането на номинацията и избора на Гешев още от самото им началото – консултациите при президента Румен Радев. Асоциацията и Камарата припомнят, че професионалната общност на прокурорите и следователите е била категорична, че очаква постът да бъде поет от човек, който е \"от системата на държавното обвинение, да бъде визионер с модерно мислене, да умее да отстоява каузи и да бъде кристално чист човек с харизма\".    \"Именно тази заявка на професионалната общност на прокурорите насочи вниманието към заместника на главния прокурор - Иван Стоименов Гешев. Неговата вероятна кандидатура или по-скоро възможността да бъде издигнат от прокурорската колегия на ВСС за кандидат в процедурата по чл.173 от ЗСВ се оказа неприемлива за определени политически кръгове, които впрегнаха целия си медиен ресурс с цел да го дискредитират. Последваха поредица от статии в различни електронни издания\", пише в становището на двете съсловни организации до ЕК.    От Асоциацията на прокурорите и Камарата на следователите посочват още, че основните субекти, които са атакували номинацията и избора на главен прокурор са Гражданско сдружение \"България Обединена с Една Цел\", чийто председател Георги Георгиев се оказа в близки отношения с подсъдимия фалирал банкер Цветан Василев, както и политическа партия \"Да България\", чийто председател — Христо Иванов също демонстрира отношения с друг подсъдим — Иво Прокопиев.    Съсловните организации посочват пред ЕК, че е особено притеснително и изказването на Христо Иванов при един от протестите срещу кандидатурата на Иван Гешев, че \"политическият натиск е напълно заслужен\".    \"Изложените факти сами по себе си описват обстановката, в която се развива изборната процедура за главен прокурор на Република България. Тази процедура не е приключила, а недопустимият политически натиск върху съдебната власт продължава. Този натиск сега е концентриран към президента, който следва да се произнесе съгласно конституционно предоставените му правомощия. В заключение може да се каже, че описаните по-горе действия са опит за недопустима политическа намеса върху независимостта на съдебната власт. Горната информация, ведно с приложенията, Ви изпращаме като уверение за това, че процедурата по избор на нов главен прокурор на Република България беше проведена законно, прозрачно и публично. Изложените факти сами по себе си описват обстановката, в която се развива изборната процедура за главен прокурор на Република България. Тази процедура не е приключила, а недопустимият политически натиск върху съдебната власт продължава. Този натиск сега е концентриран към президента\", завършва становището на двете организации.  ", "date": "2019.11.07", "title": "Прокурори и следователи в общо становище до ЕК: Иван Гешев беше избран законно, прозрачно и публично"}
{"url": "http://epicenter.bg/article/Maya-Manolova-sadi-Boyko-Borisov-za-15-hilyadi-leva/198195/3/0", "text": "Мая Манолова е внесла до Районния съд в София искова молба срещу премиера Бойко Борисов, съобщи БНР, като се позова на щаба на гражданския кандидат за кмет на София.    Тя е за неимуществени вреди от „неистински и опозоряващи твърдения“ отправени в телевизионно интервю на Борисов.    Искът е на стойност 15 хиляди лева.   \"Засегнато е доброто ми име и самочувствие на човек и политик, посветил професионалната си кариера и подчинил личния си живот в служба на обществото и хората. Клеветническите твърдения на Boyko Borissov ме възмутиха и разстроиха\", написа във Фейсбук Манолова. И постна публикация на \"Офнюз\".   Според нея Манолова основава иска си на интервюто на премиера в сутрешния блок на БТВ миналия петък. Тя посочва, че в медийната си изява \"Борисов пряко внушава неверни клеветнически твърдения с ясно съзнание за тяхната невярност и при пълна липса на доказателства и дори физическа възможност тези събития да са се случили\".  В иска си тя посочва още, че в столичния квартал \"Воляук\" няма ромска общност и лидери, за каквито премиерът говори. Бившият омбудсман посочва и, че не поддържа връзка с \"Братя Галеви\", които са \"в неизвестност за мен, за полицията и за българските граждани от датата на постановяване на присъдата им, благодарение на бездействието на изпълнителната власт, оглавявана от г-н Борисов\".   В случай че спечели делото срещу премиера Борисов и ѝ бъде присъдено обезщетението, Манолова възнамерява да дари парите за построяването на детска площадка във Волуяк, заявиха от екипа ѝ.  ", "date": "2019.11.07", "title": "Мая Манолова съди Бойко Борисов за 15 хиляди лева"}
{"url": "http://epicenter.bg/article/GDBOP-preustanovi-deynostta-na-11-nezakonni-sayta-/198196/3/0", "text": "В периода 24-30 октомври служители на ГДБОП преустановиха дейността до 11 незаконни сайта, предоставяли актуални музикални произведения без уредени авторски и сродни права, съобщиха от пресцентъра на МВР. Сигналът е подаден от International Federation of the Phonographic Industry (IFPI), чрез Българската асоциация на музикалните продуценти (БАМП).   Съобщението се отнася за сървъри на международна компания в адресното пространство на България, на които са позиционирани 11 сайта, нарушаващи правата върху музикални произведения като обекти на интелектуалната собственост. Към сигнала са приложени списък на сайтове и обекти, чиито права са нарушени, като https://seedpeer.me/, http://www.sumotorrent.sx/, http://nydus.org/, https://ddl-music.to/ и др.   В хода на проверката, извършена от ГДБОП е установено, че интернет страниците предоставят достъп на своите потребители до музикални произведения без необходимото по закон съгласие на правоносителите. Сайтовете били позиционирани на сървъри на международна компания в България, като част от тях били прикрити чрез използване на прокси сървъри (анонимизиращи услуги) на компания от САЩ.   След проведените компютърно-разузнавателни дейности и издадени разпореждания, достъпът до интернет страниците е преустановен, престъпната дейност е прекратена и са предотвратени огромни щети за авторите и правоносителите. ", "date": "2019.11.07", "title": "ГДБОП преустанови дейността на 11 незаконни сайта "}
{"url": "http://epicenter.bg/article/Kontrabandni-stoki-za-blizo-30-000-leva-zadarzhaha-na--quot-Kapitan-Andreevo-quot-/198198/3/0", "text": "Контрабандни продукти за полова мощ, хранителни и спортни стоки на стойност близо 30 000 лева задържаха митническите служители на ГД „Митническо разузнаване и разследване“ на МП Капитан Андреево, съобщават от пресцентъра на Агенция \"Митници\".    Контрабандната стока е открита на 04.11.2019 г. при проверка на турски товарен автомобил, влизащ в страната от Турция, пътуващ за Нидерландия, управляван от български гражданин. Пред митническите служители шофьорът представил редовни документи за превозвана стока. Превозното средство е селектирано за щателна митническа проверка.    При сканиране на товара с рентгенова апаратура митническите служители са се усъмнили, че между описа и реалното съдържание на кашоните има разминаване. При последвалата физическа проверка се установява, че между декларираната стока са скрити 10 500 пакетчета с желе за орална употреба „Kamagra 100 mg\".  Открити са още недекларирани 6 туби с общо 100 литра зехтин, 650 кг маслини и сушени смокини, 215 тениски, шалове и спортни обувки.    На шофьора на автомобила е съставен акт по Закона за митниците. По случая е образувано административнонаказателно производство.", "date": "2019.11.07", "title": "Контрабандни стоки за близо 30 000 лева задържаха на \"Капитан Андреево\""}
{"url": "http://epicenter.bg/article/Prof--Plamen-Kirov--V-sluchaya-s-kmeta-na-Nesebar-nyama-zakonova-praznota-v-zakonodatelstvoto-/198208/3/0", "text": "\"В случая с Несебър не мисля, че има някаква законова празнота в законодателството\". Това каза пред БНР юристът и бивш конституционен съдия проф. Пламен Киров. По думите му става дума за човек, който е само заподозрян и е в ареста, но той не е признат от съда за виновен и може да се окаже, че е невинен.    \"Той съвсем легално, съгласно Изборния кодекс и правилата на демокрацията, е избран за кмет на община Несебър. Да, той е в следствения арест, но мярката може да бъде смекчена. Очевидно е, че той не може да извърши ново престъпление - за каквото е обвиняван, защото изборният процес приключи. Няма как да прикрие доказателства, тъй като изборният процес е приключил и каквито доказателства са събрани, са събрани, т.е. няма как да повлияе, ако му бъде смекчена мярката за неотклонение, т.е. бъде \"подписка\" или \"гаранция\". И когато той излезе от ареста, би могъл, разбира се в присъствието на общинските съветници и на областния управител на Бургас, да положи клетва\", обясни проф. Киров в предаването \"Нещо повече\" по програма \"Хоризонт\".    Според преподавателя по конституционно право има и друга възможност за това Николай Димитров да положи клетва като кмет на Несебър:    \"Областният управител заедно с общинския съвет, който не е чак толкова многочислен, може да отиде в съответния следствен арест и под засилена охрана да се проведе съответната процедура по полагане на клетва. След като встъпи в длъжност, общинският кмет може да издаде заповед, с която да назначи временно изпълняващ заместник-кмет, който да изпълнява функциите докато приключи сагата, тъй като той (Николай Димитров - бел.ред.) няма да може да изпълнява задълженията си, ако му се продължи мярката за неотклонение \"задържане под стража\".    Проф. Киров обясни, че ако Димитров бъде осъден, има основание за предсрочно прекратяване на мандата му, след което да се отиде към предсрочни избори.  ", "date": "2019.11.07", "title": "Проф. Пламен Киров: Кметът на Несебър е избран, макар че е в следствения арес"}
{"url": "http://epicenter.bg/article/Goranov--Po-skoro-shte-ima-koledni-dobavki-za-pensionerite-/198204/2/0", "text": "По-скоро ще има коледни добавки за пенсионерите. Това каза министърът на финансите Владислав Горанов пред журналисти, предаде репортер на Агенция „Фокус“.    „По-скоро ще има добавки за пенсионерите. Относително далече сме от там, но както вървят числата, няма причина да пестим от това“, заяви Горанов.    Според него няма причина да няма коледни добавки за пенсионерите.  ", "date": "2019.11.07", "title": "Горанов: По-скоро ще има коледни добавки за пенсионерите "}
{"url": "http://epicenter.bg/article/Prezidentat-Radev-obyavi--che-podpisva-ukaza-za-naznachavaneto-na-Ivan-Geshev-za-glaven-prokuror/198199/2/0", "text": "  Това той направи в специално изявление, дадено 13 дни след избора на Гешев от ВСС.      \"Конституцията възлага на главния прокурор функции, които имат ключово значение за правосъдието, призвано да постига справедливост.      Конституцията не ме задължава да мотивирам указа, с който назначавам или връщам избора на нов главен прокурор. Въпреки това аз реших да направя изявление пред вас и желанието ми най-вече е да се обърна към членовете на Висшия съдебен съвет\".    Така започна изявлението си президентът Румен Радев по повод избирането на нов главен прокурор.   СЪСТЕЗАНИЕ С ЕДИН КАНДИДАТ НЕ Е ДЕМОКРАТИЧНО \"Винаги съм заявявал, че очавам едно истинско, а не формално състезание за длъжността нов главен прокурор.  . Още повече - белег на демократичната държава е наличието на алтернативи при заемането на висши държавни длъжности.   която в лицето на министъра на правосъдието отказа да посочи втори кандидат и така доведе до пълната липса на алтернатива\", каза още президентът.   ГЛАВНИЯТ ПРОКУРОР ТРЯБВА ДА СЕ ПОЛЗВА С ГОЛЯМО ОБЩЕСТВЕНО ДОВЕРИЕ   \"  Негов израз са становища от изчерпателно изброени в Закона за съдебната власт субекти - неправителствени организации, професионални организации на магистрати, висши училища и научни организации - т.е. от гражданското общество. Само такива становища подлежат на публикуване на сайта на ВСС. Въпреки това ясно законово положение, бяха публикувани множество становища от държавни институции, включително от изпълнителната власт, като МВР, ДАНС, ГДБОП.  , обяви Румен Радев.    \"   РЕШЕНИЕТО ЗА ИЗБОРА НА ГЕШЕВ СЕ ВРЪЩА ВЪВ ВСС   С тези съображения упражнявам правото си по Конституцията и \", завърши президентът.   След изявлението на президента му предстои официална среща с делегация от Венецианската комисия, която е на посещение в България по покана на министъра на правосъдието Данаил Кирилов.   ПОДКРЕПА И ПРОТЕСТИ    с настояване да не подписва указа на Гешев, защото изборът му е бил непрозрачен, макар и публичен.  обаче пишат в писмо, че изборът на Гешев и законен и президентът не трябва да се поддава на натиск. . Във вечерта на избора му пред Орлов мост в столицата имаше палатков лагер в знак на протест. Не липсваха и контрапротести в негова защита. От този ден всички погледи бяха вперени в решението на президента Румен Радев.   , че ако президентът върне указа, то висшите магистрати отнава ще предложат кандидатурата на Гешев за главен прокурор.   КАКВО СЛЕДВА ОТТУК НАТАТАТЪК   Конституцията на Република България повелява, че президентът не може да откаже назначаването или освобождаването на главен прокурор при повторно направено предложение.     КОНФЛИКТЪТ С БОРИСОВ   В деня на първия тур на изборите, по повод протестите срещу избора на Гешев, президентът заяви: Между него и премиера избухна поредната престрелка за това, че не е предложена алтернативна кандидатура. \"  каза тогава Радев.   Ден преди това Борисов заяви: \" . Премиерът подчерта, че правителството няма никакво отношение към избора на Гешев и след решението на ВСС    ИЗБОРЪТ НА ГЕШЕВ    с което то бе прието, а сбирката продължи повече от 9 часа. Против бяха Лозан Панов, Красимир Шекерджиев, Атанаска Дишева и Олга Керелска. На заседанието днес не присъства Цветинка Пашкунова, която е в отпуск.    по време на което той представи своята концепция за управление на прокуратурата и отговори на над 100 въпроса, зададени от съсловни и други организации, както и от членовете на ВСС.    То е първият избран, но не назначен, за главен прокурор, завършил школата на МВР, който след това влиза в състемата на държавното обвинение.  ", "date": "2019.11.07", "title": "Мълния! Радев НЕ подписа указа за назначаването на Гешев за главен прокурор. Връща избора във ВСС"}
{"url": "http://epicenter.bg/article/Delyan-Dobrev--S-rezultatite-ot-izborite---evropeyski-i-mestni--izchistih-imeto-si-/198209/2/0", "text": "Със своя вот гражданите показаха какво мислят за този въздух под налягане, за всичко, което се сипеше по наш адрес, заяви в предаването \"Лице в лице\" бившият депутат от ГЕРБ Делян Добрев. Той е областен координатор на ГЕРБ в област Хасково. По-рано днес премиерът и лидер на ГЕРБ Бойко Борисов каза, че с резултата на ГЕРБ в Хасково Добрев е изчистил името си, реабилитиран е. Делян Добрев напусна парламента по-рано през годината - на 9 април.   \"Успях да изчистя името си с резултатите от изборите в Хасково. Тези резултати показаха подкрепа за мен и ГЕРБ. Бихме БСП във всички 11 общини в Хасковска област Хората си казаха мнението за гнусните лъжи и инсинуации по наш адрес\", бяха точните думи на Добрев.   На европейските избори ние бихме БСП с повече, отколкото във всяка друга област, похвали се Добрев в ефира на БТВ. ГЕРБ има 10% над БСП на евроизборите, посочи той. Каза и, че на местните избори още на първи тур управляващата партия е взела седем общини, социалистите не са се класирали на нито един балотаж.   Надявам се съдът да даде възмездие за това, което се случи с мен, каза бившият депутат от ГЕРБ. Той съди Елена Йончева, евродепутат от БСП и бивш народен представител от Хасковски регион.   Аз не съм този, който се опитаха да представят. С най-добрите резултати в страната хората дадоха не жълт, а червен картон на БСП, изтъква той. От 37 села в Хасковска област, социалистите имат кмет само в едно от тях.   Елена Йончева не е от града, тя дойде от София и на базата на скандала, който забърка, тя направи политическа кариера - отиде в Европейския парламент да взима 20 хил. евро заплата, каза още Добрев. Той коментира така разкритията по скандала \"Кумгейт\", направени от Йончева.                  ", "date": "2019.11.07", "title": "Делян Добрев: С резултатите от изборите - европейски и местни, изчистих името си!"}
{"url": "http://epicenter.bg/article/Borisov-otiva-v-Zheneva-za-liderskata-sreshta--Strategicheski-dialog-za-Zapadnite-Balkani--/198211/2/0", "text": "Министър-председателят Бойко Борисов заминава за Женева, където утре ще участва в лидерската среща „Стратегически диалог за Западните Балкани“ в рамките на Световния икономически форум. Това съобщиха от правителствената информационна служба.    Премиерът Борисов, заедно с държавни и правителствени ръководители и външни министри от Балканите и от страни-членки на ЕС, ще проведат дискусия за регионалното сътрудничество и насърчаване на помирението, които са ключови за стабилността и икономическия прогрес.    Участниците също ще бъдат информирани за инициативите на Световния икономически форум за подкрепа на публично-частното сътрудничество в региона.    Преди утрешния официален старт на срещата, по-късно днес премиерът Бойко Борисов ще участва в работна вечеря, на която лидерите ще обсъдят новите предизвикателства и възможности, които оформят политическия и икономически климат в Европа.    В контекста на актуалната ситуация в Западните Балкани, тема на дискусия ще бъде и формирането на позитивна бъдеща перспектива за региона.  ", "date": "2019.11.07", "title": "Борисов отива в Женева за лидерската среща „Стратегически диалог за Западните Балкани“ "}
{"url": "http://epicenter.bg/article/Karakachanov--Izborat-za-glaven-prokuror-ne-e-kato-za-kmet--ne-razbiram-Radev/198213/2/0", "text": "\"Не съм изненадан от решението на Румен Радев, но не разбирам аргумента му за обществената подкрепа. Както имаше протестиращи, така и имаше една група хора, която го подкрепяше. Той се избира от специализираната прокуратура, не е като изборите за кмет. Избира се магистрат от специализиран орган от магистрати. Щом той го е избрал, не виждам какво трябва да се говори. Имало само един кандидат, на много места и на местните избори имаше само по един кандидат.\"   Това каза министърът на отбраната Красимир Каракачанов в предаването \"Денят на живо с Наделина Анева\".    \"Радев има право да не одобри тази кандидатура, но ако ВСС отново го избере, по Конституция тук свършват правомощията на президента, не може да го върне пак. 30 години се използват чужди инструменти за решение на българските проблеми\", каза той.  \"Някои ме наричат русофил, националист, но не аз съм измислил това, че демокрацията не е съвършена, но по-добро нещо не е измислено. Щом има режим, при който се избира някой, значи трябва да се спазва. Ако на някой не му харесва нещо, демокрацията не е хубава. Искам да няма незаконно задръстване по кръстовището. Да няма групи хора, които изневиделица блокират пътя. Като имаш идеи, се явяваш на избори. Като ги спечелиш, ги налагаш. Другото е диктат\", заяви Каракачанов.    \"Всъщност аз показах този жест (средния пръст), за да илюстрирам какво показа на обществото съдебната система. Същите, които ще се оплакват и този път. Слави Трифонов вече е станал културен, ще влиза в политиката. Ако се позагледате в медийните му изяви, доста неща противоречат на морала и обществените нрави. Да беше изгледал предаването, щеше да научи нещо. Иска да бъде забелязан просто\", допълни той.    \"Препоръчвам на хората да четат. Да прочетат Захари Стоянов. Той казва, че лидер не се избира, той се налага. Обществото трябва да подкрепя идеите ти, за да си лидер\", сподели Каракачанов.    \"Имаше купен вот. Реализира се сред неграмотните жители на гетата. Искахме да се махнат числата от бюлетините, но коалиционните ни партньори не искат, не било демократично\", каза още той.    ", "date": "2019.11.07", "title": "Каракачанов: Не разбирам Радев, изборът за главен прокурор не е като за кмет! "}
{"url": "http://epicenter.bg/article/Borislav-Tsekov--Ochakvano-deystvie-na-prezidenta--dominirat-politicheski-motivi-/198214/2/0", "text": "Очаквано действие на президента, доминират политическите над юридическите мотиви. Това е първият коментар на доктора по конституционно право и бивш вече съветник на държавния глава - Борислав Цеков по повод отказа на Румен Радев да издаде указ за назначаването на избрания от Висшия съдебен съвет Иван Гешев за главен прокурор, предава Дарикнюз. Сегашният заместник на Цацаров бе предложен за поста с гласовете на 20 магистрати от ВСС срещу четирима \"против\" на 24 октомври.    \"От гледна точка на конституционната процедура той не е длъжен да дава конкретни мотиви за решението си. Те могат да бъдат юридически и чисто политически. Доминират политическите мотиви. Правният довод е свързан с броя на кандидатите, но това е силно дискусионен въпрос\", коментира за DarikNews Борислав Цеков.    Конституционалистът обаче припомни, че в тази процедура водещата роля се пада на Висшия съдебен съвет, а не на президента.    \"Ролята му има второстепенен характер. Решаващата роля е поверена на \"правителството\" на съдебната система, което е ВСС. Сега предстои да видим дали то ще прегласува кандидатурата. Ако се прегласува, то вече президентът ще е длъжен да подпише указ\", обясни Цеков.    По закон висшите магистрати не са притиснати от срок, който трябва да спазят за прегласуването. Могат да се съберат за повторния избор на кандидатурата на Гешев, когато решат.  ", "date": "2019.11.07", "title": "Борислав Цеков: Очаквано действие на президента, доминират политически мотиви "}
{"url": "http://epicenter.bg/article/Oblastniyat-upravitel-na-Sofiya-svikva-parvoto-zasedanie-na-noviya-Stolichniya-obshtinski-savet/198217/2/0", "text": "Областният управител на област София Николай Пехливанов официално свиква новоизбрания Столичен общински съвет мандат 2019-2023 г.    Първото заседание ще се проведе на 12 ноември 2019 г. /вторник/ от 10:00 ч. в зала \"София\" в Столична община на ул. \"Московска\" № 33, ет. 5. Това съобщиха от Областната администрация.    Дневният ред ще се състои от:    - Приветствие на Областния управител към новоизбраните общински съветници, кмет на община София, районни кметове и кметства - Информация от председателя на Общинската избирателна комисия – София, за резултатите от изборите за общински съветници, избраните кмет на Столична община, кметове на районни и кметства  - Полагане на клетва по реда на чл. 32, ал. 1 от ЗМСМА  - Откриване и ръководене на първото заседание на новоизбрания СОС от най-възрастния общински съветник  - Избор на председател на СОС  - Организационни въпроси. ", "date": "2019.11.07", "title": "Областният управител на София свиква първото заседание на новия Столичния общински съвет"}
{"url": "http://epicenter.bg/article/Prof--Kirov--Radev-klekna-na-priziva-na-Plevnneliev-i-Lozan-Panova-da-ne-podpisva-ukaza-na-Geshev/198218/2/0", "text": ". Държавният глава не коментира професионалнати качества на Гешев, а изтъква формални основания да върне решението на ВСС.   Това заяви конституционалистът проф. Пламен Киров пред    Така изтъкнати,   подчерта проф. Киров.    Топюрисът смята, че преди да вземе решението си държавният глава е трябвало да се срещне с кандидата за главен прокурор, \"да изпие поне едно кафе с него\".   Според проф. Киров с   Проф. Киров подчерта, че при повторно предложение на ВСС за Гешев, държавният глава трябва да издаде указ за неговото назначаване. \"Но тогава с какви очи ще го гледа\".      ", "date": "2019.11.07", "title": "Проф. Киров: Радев клекна на призива на Плевнелиев и Лозан Панов да не подписва указа на Гешев"}
{"url": "http://epicenter.bg/article/Muravey-Radev---quot-Demokratichna-Balgariya-quot--e-vsichko-drugo--no-ne-i-gradska-desnitsa--VIDEO-/198219/2/0", "text": "„Демократична България” е всичко, но не и градска десница. Това е сбор от партии, които са по-скоро леви, заяви бившият финансов министър Муравей Радев.    В студиото на „Лице в лице” той обясни, че у нас има огромно поле за ляволиберален субект, създаден от БСП. По думите му „Демократична България” може да се възползва от това място, но тя в никакъв случай не е десница.    Освен това той подчерта, че част от избирателите на партията са се срамували да си признаят, че са гласували за Мая Манолова за кмет на София на местните избори от миналата седмица.    Радев смята, че е имало вътрешно разбирателство между БСП и „Демократична България” на местния вот.    „Как иначе бихме си обяснили БСП да гласува за районните кметове на „Демократична България”, а масово избирателите на „Демократична България” да гласуват за кмет на община (в подкрепа на Мая Манолова)?”, запита той.    Според Муравей Радев това е „пазарлък”, заради който обаче избирателите няма да простят. Счита, че всички са излезли победители от изборите.    В качеството си на бивш финансов министър Радев обясни, че Бюджет 2020 г. е много по-добър от предишните. По думите му финансовата рамка е балансирана. Като важен момент отбеляза, че балансирането се налага още със закона за бюджета, а не в края при неговото отчитане.    Въпреки това смята, че има голям недостатък, а, именно, липсата на радикални структурни реформи. Той обясни, че промените не трябва да са видими в бюджета, а в отделните министерства.    Радев беше категоричен, че и тази година реформи няма да се случат, защото е „тежко упражнение, което изисква висока политическа цена”.    Експертът изтъкна, че при новия бюджет има голям финансов буфер, който може да помогне при евентуална неблагоприятна следваща година.    „При нулев дефицит имаме 3% „свобода” преди да влезем в санкции – т.е около 4 млрд. лв.”, допълни още той.    Според него да се планува подобен бюджет при икономически ръст от 3,3% е смелост. Въпреки това е склонен да вярва на финансовия министър Владислав Горанов.  ", "date": "2019.11.07", "title": "Муравей Радев: \"Демократична България\" е всичко друго, но не и градска десница (ВИДЕО)"}
{"url": "http://epicenter.bg/article/Ivan-Geshev--Blagodarya-na-prezidenta--che-spazi-Konstitutsiyata-i-se-proiznese-v-razumen-srok-/198220/2/0", "text": "\"Благодаря на президента, че спази Конституцията и се произнесе в разумен срок\",   избраният за главен прокурор Иван Гешев.    Повод за коментара му бе отказът на президента да издаде указ за назначаването му.    \"Процедурата продължава\", заяви още Гешев.    По закон сега предстои ВСС да прегласува кандидатурата му. Ако тя отново бъде одобрена с най-малко 17 гласа \"За\", държавният глава да подпише указ без да има право на отказ този път.  ", "date": "2019.11.07", "title": "Иван Гешев: Благодаря на президента, че спази Конституцията и се произнесе в разумен срок "}
