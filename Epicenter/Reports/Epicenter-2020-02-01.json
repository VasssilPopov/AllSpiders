{"url": "http://epicenter.bg/article/Borisov--Vazhno-e-da-se-znae-tsyalata-istoricheska-istina-za-totalitarnite-rezhimi/205517/2/0", "text": "Важно е да се знае цялата историческа истина за тоталитарните режими, но още по-важно е никога повече да не ги допускаме и остро да осъждаме всяко посегателство върху достойнството на човека. Това написа премиерът Бойко Борисов в профила си във „Фейсбук“ по повод Деня за отдаване на почит на жертвите на комунистическия режим. „Днес в България почитаме паметта на жертвите на комунистическия режим. Точно на 1 февруари преди 75 години са произнесени присъдите на Първи и Втори състав на престъпния Народен съд. Винаги съм казвал, че демокрацията и мирът са най-ценните неща в днешния свят. Радостен съм, че сега българите живеят в разбирателство и взаимно уважение, но това не означава, че не трябва да помним подобни режими в човешката история и поуките от тях. Ето защо благодарение на усилията на правителството в новите програми за десетокласниците вече влиза изучаване на комунизма в България. Поклон пред паметта на жертвите на комунистическия режим“, пише още министър-председателят.", "date": "2020.02.01", "title": "Борисов: Важно е да се знае цялата истина за тоталитарните режими, за да не ги допускаме повече"}
{"url": "http://epicenter.bg/article/Parvan-Simeonov--Obshtestvoto-shte-haresa-deystviyata-na-glavniya-prokuror-/205519/2/0", "text": "Активизацията на прокуратура довежда до някакво съживяване, макар и плахо. Моето лично усещане е, че обществото ще хареса такива действия. Това коментира политологът Първан Симеонов от агенция \"Галъп\".    Пред БНТ той подчерта нагласата на новия главен прокурор Иван Гешев да бъде активен и да решава проблемите. Напомни, че преди него с такива действия са се откроявали Бойко Борисов и Цветан Цветанов - едният като главен секретар на МВР, другият - като вътрешен министър.  \"Протестите срещу г-н Гешев, някак си, зад тях, стоеше, либералната прозападна общност. По-скоро г-н Гешев обаче изглежда като вестители на Запада. За Запада е важно да сме стабилни. За пръв път България е по-скоро важна. Май по-скоро американците са заинтригувани от България, вместо Европа. Прокуратурата трябва да продължи с еднакъв аршин. Общественото мнение се нуждае от повече време\", обясни Симеонов.  Първан Симеонов коментира актуалната тема около напрежнието по оста Гешев-Радев. По думите му засега президентът не е изгубил доверието на хората във връзка с изтеклите записи, от които се разбира, че държавният глава говори с шефа на Военновъздушните сили за договори на жена му Десислава Радева. Последва и разктие, че от президентството са изпратили смс на Гешев с искане за среща. Според Симеонов има хора, които не искат втори мандат на Радев. И посочи, че предстоящите президентски избори ще са трудни за ГЕРБ.    По отношение на Борисов и правителството, Първан Симеонов коментира, че премиерът е направил голям пробив в отношенията България - САЩ.    \"След онази среща между Борисов и Тръмп, струва ми се, че тя разтопи леда между двамата\", коментира анализаторът.    И подчерта, че Борисов има желание да балансира между САЩ и Русия. Първан Симеонов подчертава, че има пръвърженици на ГЕРБ, които обаче стоят в опозиция. Според него ГЕРБ е белязала безспорно големи успехи, но не е направил сериозни реформи. Като голяма криза за правителството анализаторът открои безводието в Перник. И Симеонов смята, че проблемите възникват там, където не са очаквани, а Борисов работи с \"пожарогасителен стил\" - да тушира напрежението ден за ден. ", "date": "2020.02.01", "title": "Първан Симеонов: Обществото ще хареса действията на главния прокурор "}
{"url": "http://epicenter.bg/article/Denitsa-Sacheva--Balgarskata-sotsialna-sistema-vrashta-detsata-v-semeystvata--a-ne-gi-otnema/205526/2/0", "text": "Твърдя убедено, че българската социална система връща децата в семействата, а не ги отнема. Това да се справиш със страховете на хората не може да бъде работа само на един човек. Нужна е повече обществена подкрепа по отношение на това, което наистина се предлага, защото част от тезите не отговарят на истината. Няма стратегия, в която всички деца да се обявяват в риск. Не можем да говорим за това, че 500 000 деца в България са в риск. Това са несъстоятелни твърдения и с идеята да будят страховете на хората. Това каза министърът на труда и социалната политика Деница Сачева в интервю за предаването „Тази събота“ по bTV. „Семейните политики в България не се определят от Закона за социалните услуги, те са част от законодателство, свързано със семейния кодекс, Закона за закрила на детето и др. В Закона за социалните услуги се отнася до грижата и услугите, които ние даваме за хората, които са в неравностойно положение – бездомни и възрастни хора, деца с увреждания“, заяви Сачева. По думите ѝ там е големият отказ от това да се направи разлика между това какви са страховете за семейството и какви са нуждите от това да се говори за качество на социалните услуги. „Това, което се случва в момента, е една смес от недоверие, страхове, практически опит, който имат някои български граждани. Българският модел на социална политика се основава на работа със семейството, той отчита това, че детето има права, когато обаче има дете в риск, се работи с биологичното семейство. Ние продължаваме във всеки един случай да гледаме винаги първо на разширеното семейство – баба, дядо и т.н., и към крайна мярка за извеждане от семейството прибягваме, едва когато всички останали опции не могат да работят“, обясни министърът на труда и социалната политика. Тя подчерта, че винаги има съдебно решение за това. „Независимо от това, че някой в момента се опитва да наложи тази методология, че в България се изгражда социална полиция, истината е, че социалните работници няма как да знаят кога има проблем, ако не получат съответния сигнал за това. Такъв например е случаят в Сотиря, защото там социалните работници са работили с Мартин повече от 4 години“, посочи министър Сачева. Тя допълни, че в при случая в село Галиче не е имало такава информация и затова социалните не са се намесили, но в момента работят с брата на убиеца.", "date": "2020.02.01", "title": "Деница Сачева: Българската социална система връща децата в семействата, а не ги отнема"}
{"url": "http://epicenter.bg/article/Obshto-215-detsa-sa-podali-zayavleniya-da-poluchat-podkrepa-ot-17-oto-izdanie-na--Balgarskata-Koleda-/205527/2/0", "text": "Общо 215 заявления за подпомагане на деца са постъпили в Администрацията на президента от началото на 17-ото издание на благотворителната кампания под патронажа на държавния глава „Българската Коледа“. Исканията са основно за диагностика, медикаментозна терапия, рехабилитация, медицински изделия и помощни средства.   Приемането на заявления за подпомагане на деца от „Българската Коледа“ продължава през цялата година. Целогодишно се набират и дарения за инициативата.    От стартирането на седемнадесетото издание на кампанията на 29 декември 2019 г. до настоящия момент получените средства чрез  . Изпратените  . Така бюджетът, с който „Българската Коледа“ 2019/20 разполага, е  .   Кампанията, която ще продължи през цялата 2020 година, е под наслов „Да дарим бъдеще на болните деца“, а целите – подпомагане на нуждаещи се от лечение и рехабилитация деца, и осигуряване на съвременна високотехнологична апаратура за диагностика, лечение и рехабилитация.   Редът за кандидатстване за подпомагане е публикуван на сайта на кампанията      Постъпилите заявления за подпомагане се разглеждат от Комисията и Експертния съвет  към инициативата. За формиране на становище по всяко заявление се използва предоставената от заявителите информация.   Дарителската банкова сметка и номерата за телекомуникационната услуга са посочени на интернет страницата на инициативата  .", "date": "2020.02.01", "title": "Общо 215 деца са подали заявления да получат подкрепа от 17-ото издание на „Българската Коледа“"}
{"url": "http://epicenter.bg/article/Premierat-Borisov-shte-provede-saveshtanie-vav-vrazka-s-merkite-za-ogranichavane-na-koronavirusa-u-nas/205528/2/0", "text": "Министър-председателят Бойко Борисов ще проведе съвещание във връзка с мерките за ограничаване и разпространение на коронавируса в България. Това съобщиха от правителствената пресслужба. На срещата ще присъстват вицепремиерът и министър на външните работи Екатерина Захариева, министърът на здравеопазването Кирил Ананиев и министърът на вътрешните работи Младен Маринов. Трима души в България са под наблюдение със съмнения за китайския коронавирус    Българските власти вече увериха, че се поддържа непрестанна връзка със Световната здравна организация, както и с представители на държавите, за да се обменя информация. У нас се очаква и доставка на нови термокамери, които да бъдат поставени на летищата, за да се засичат пациенти, които имат притеснителни симптоми, особено ако става дума за хора, идващи от Китай. Симптомите пък са същите като на обикновения грип.   Общият брой на заболелите от новия тип коронавирус в Китай достигна 11 791 души, а починалите са 259 души. След като Великобритания, Русия и Швеция вече потвърдиха първите случаи на коронавирус, заразата вече е пламнала във всеки контитент на Земята.   Днес се очаква да бъдат евакуирани нашите сънародници, които бяха блокирани в Ухан. Вероятно двама от тях ще пристигнат в България. Трима са пожелали да напуснат Китай, единият от тях обаче е с двойно гражданство и вероятно ще остане в Германия.   \"Предприели сме всички мерки с министерство на здравеопазването да бъде осигурен карантинен период\", заяви външният министър Екатерина Захариева. Няма да се допуска контакт със странични лица, докато не премине този период.   От Военномедицинска академия уверяват, че ситуацията с разпространението на вируса се следи непрекъснато и са разработени планове за реакция и действие. Свикан е Кризисен щаб, който включва и военномедицинско разузнаване.   Епидемията от коронавируса в Китай накара американското правителство да обяви извънредно положение в общественото здравеопазване. Освен това се въвеждат нови ограничения, като се забранява влизането в САЩ на чужди граждани, които може да представляват потенциална опасност, съобщиха световните агенции. Преди дни Италия също обяви извънредно положение заради заболяването.   Американските граждани, пътували до китайската провинция Хубей в последните две седмици, ще останат под задължителна 14-дневна карантина. Ограничени са още полетите от Китай до седем американски летища. Директорът на центровете за контрол и превенция на болестите е категоричен, че рискът за американците е нисък. Към момента в САЩ са потвърдени 6 случая на коронавирус, а 191 са под наблюдение.   Говорителят на Световната здравна организация Тарик Ясаревич заяви, че смъртността от китайския коронавирус не е висока. „Предварителните данни сочат, че смъртността е между 2 и 4%, което всъщност не е чак толкова високо ниво.   Изключително притеснително обаче е, че много хора могат да изгубят живота си заради този вирус. Процентът на смъртност може и да падне, тъй като с разработването на по-добра диагностика, вероятно ще откриваме все повече и повече хора, които са преболедували или в момента боледуват почти без симптоми или с много леки симптоми“, каза Ясаревич пред БНР.", "date": "2020.02.01", "title": "Премиерът  Борисов  свика съвещание за ограничаване на коронавируса у нас"}
{"url": "http://epicenter.bg/article/Korneliya-Ninova--Represiite-sa-poslednata-faza-na-otivashtata-si-vlast-/205530/2/0", "text": "„Категорично заставаме зад президента. От съдържанието на СРС-тата личи, че няма никакво законово нарушение. Оценяваме тази атака срещу президента като разрушаване на държавността. Виждаме я като част от процес да се затвори устата на хора с различно мнение, на хора, които критикуват и смело изразяват своята позиция“. Това каза председателят на НС на БСП Корнелия Нинова пред БНТ.    Тя обясни, че това е процес, който продължава от години – първо с атака към опозицията: „Мои колеги с месеци наред бяха проверявани, имаше компроматни войни. Мина през журналисти, които бяха уволнявани и им бяха изключвани микрофоните в Министерския съвет. Продължи през протестиращи, които бяха снимани, вследствие на което им се правеха актове, месеци наред ги водеха по районни управления на МВР на разпити за протести. И най-накрая – до най-високото равнище в държавата – президента.   Това е процес на сплашване, на отстраняване по всякакъв начин на хората с различно мнение и които критикуват властта. Това е модел на управление, който оценяваме по следния начин – последна фаза на властта, която се задържа чрез страх и репресии. Това нещо може и трябва да се промени“.    По думите на Нинова вотът на недоверие е спечелил подкрепата на мнозинството от хората - повечето българи се убедени, че правителството се е провалило в политиката по околната среда и водите. „Всеки ден има нови и нови доказателства за този провал – сметища в Ихтиман, Ловеч, Ямбол, Враца, Плевен, Варна и Бургас. Правителството на ГЕРБ превърна България в сметище - 740 хил. тона боклуци от Третия свят. Няколкостотин хиляди българи са на воден режим и нямат вода. Мерките, които се взимат, не дават резултат. Оправданието е, че бившите са виновни – не можеш да управляваш 10 години, цялата власт да ти е в ръцете и да се оправдаваш с нещо друго. Правителството не само създаде тези кризи, но е и безсилно да ги реши“, каза още Корнелия Нинова.    Лидерът на БСП вижда математическия резултат от вота в Народното събрание като въпрос към българските избиратели, особено тези, които са гласували за „Атака“ и за „Воля“ – партии, които по нейните думи се заявяват за опозиционни, но проявявайки се като проправителствени в зала. Според нея това е, защото те няма да влязат в следващия парламент и искат да си запазят местата до края на този. „Това е голям политически и принципен въпрос“, заяви Нинова.    Корнелия Нинова каза, че БСП подкрепя България да приеме еврото и има взето такова политическо решение преди години на конгрес. Тя обясни вота на парламентарната група в Народното събрание с несъгласието с начина, по който е било направено законовото предложение от ГЕРБ и заради съдържанието, което е вложено в решението на парламента.   „Менда Стоянова внесе предложение в последния момент, между първо и второ четене, тихомълком, без да е обсъждано и гласувано. След като се усети напрежение, решиха да поправят тази грешка и се внесе решение за предложение на парламента, с което да упълнощим правителството да преговаря при фиксирания курс. Така не се прави политика по въпрос, който е изключително важен за България и изисква съгласие“, обясни Нинова и продължи: „В един и същи ден българският парламент прие два взаимноизключващи се законодателни акта. Сутринта се реши да се упълномощи правителството да преговаря с фиксиран курс, а следобяд се прие законът на Менда Стоянова, който дава свобода на преговорите. Затова се въздържахме.“  „Управлението е от криза в криза. Една криза още не е отминала – идва друга. Това е управление на задържането на властта на всяка цена, със страх и репресии. Управление с калинки, което ражда проблеми във всички сектори на държавата. Няма как това нещо да не свърши – това управление си отива“, заяви председателят на НС на БСП. За нея целта на БСП е да даде абсолютно друг поглед за бъдещето на България – друг модел и стил на управление, друга икономика – с ред и правила.   Тя даде за пример различните начини за справяне с водната криза: „Поканихме всички проектанти, архитекти, хидроинженери, работили върху язовирите и пречиствателните станции в страната. Тези хора казаха, че никой от управлението не се е сетил да ги попита какво да се направи. На срещата те дадоха рецепта – 5 точки. Предложихме ги в парламента тези 5 точки и те бяха отхвърлени. Калинките победиха професионализма“.    „Затова трябва да има промяна в стила и начина на управление и на неговото съдържание – управление, в което има политическо желание България да се подреди, да има правила, и да се даде път на знаещите и можещите да реализират това политическо желание“, заключи Корнелия Нинова. ", "date": "2020.02.01", "title": "Корнелия Нинова: Репресиите са последната фаза на отиващата си власт "}
{"url": "http://epicenter.bg/article/Karayancheva--Komunizmat-e-potapkal-ne-samo-izvestni-i-svetli-lichnosti--no-i-osnovata-na-darzhavnostta/205533/2/0", "text": "Председателят на Народното събрание Цвета Караянчева произнесе слово в памет на жертвите на комунистическия режим пред параклиса и мемориалната стена до НДК, предаде \"Фокус\". \"Скъпи приятели, точно преди 75 години датата 1 февруари влиза в историята на България с най-масовото произнасяне на смъртни присъди над политици. Месеци преди това и месеци след това живота си, свободата си, достойнството, имуществото си, губят хиляди учени, писатели, карикатуристи, журналисти, банкери, предприемачи. Всяка година на тази дата се събираме тук, за да се поклоним пред паметта им. Всяка година си задаваме въпроса „защо кръвожадната жестокост на палачите придобива такъв невиждан размах точно тук – в малка България, където не е имало нито масово комунистическо движение, нито масов фашизъм. Щом България, която не изпрати войски на Източния фронт и която спаси своите евреи. Защо точно тук Димитър Пешев трябваше да получи присъдата за антисиметизъм? Зад този разгул на омраза и безпардонна саморазправа стоят не просто безпросветни садисти, а зловеща конспирация за всеобщо национално унижение, за изтриване на паметта, за подмяна на историята, за окончателно прекършване на духа, за изпепеляване на ценностите.   България е трябвало да бъде не просто наказана, не просто подчинена, не просто изплашена, България е трябвало да бъде смазана. С извратена изобретателност конструкторите на престъплението, наречено народен съд заявяват на всеки, който е бил свидетел на историята и политиката „От днес няма да помните мъдростта, честността и дълбокия хуманизъм на Димитър Пешев, нито борбата му да не допусне унищожаването на евреите в България, от днес той ще бъде известен като обратното – като антисиметист. От днес Райчо Алексиев не е карикатурист, от днес Фани Попова-Мутафова не е писател. От днес, от днес.. всички истини, всички факти, които са били пред очите ви, са забранени“.   Целият процес потъпква не само известни и светли личности и умове, но и самата основа на държавността. За да бъде гаврата пълна присъдите се издават по конституция в името на невръстния престолонаследник цар Симеон. Така в негово име в нощта на 1 срещу 2 февруари е разстрелян чичо му принц Кирил. Колко нации могат да оцелеят след подобно брутално насилие над закона, морала и човещината? Факт е, че пораженията от това престъпление продължават под една или друга форма и до днес.   И днес има хора, които мислят, че народният съд е бил необходим за времето си. Затова е важно на тази дата тук да се събират хора – да помнят, да не спират да разясняват. Вечна памет на жертвите!\"", "date": "2020.02.01", "title": "Караянчева: Комунизмът е потъпкал не само известни и светли личности, но и основата на държавността"}
{"url": "http://epicenter.bg/article/Dots--Daniel-Smilov--Ima-izvestna-predubedenost-v-deystviyata-na-Prokuraturata/205536/2/0", "text": "Има известна предубеденост в действията на Прокуратурата. Това каза за седмичното обзорно предаване „Метроном“ на Радио „Фокус“ преподавателят в СУ “Свети Климент Охридски“ доц. Даниел Смилов по повод събитията от изминалата седмица. Според него главният прокурор Иван Гешев иска да покаже, че всички негови опоненти са не по различни от криминалния контингент и са мотивирани от престъпни намерения. За анализатора прокуратурата води политика, като части от нея са силно проблематични. „От моя гледна точка най-проблематичната част е, че има известна като че ли предубеденост, има желание всеки политически опонент, било то на г-н Гешев, било то на прокуратурата с аргумента, че тя трябва да се реформира, или пък по-общо е опонент на ядрото на властта от ГЕРБ и ДПС, всеки един от тези хора за г-н Гешев като че ли представлява потенциален престъпник“, коментира той. Доц. Даниел Смилов допълни, че дори президента бе нареден сред хора, които винаги са имали съмнителна биография. Той уточни, че една от политическите задачи, които г-н Гешев си е поставил, е слагането на край на криминалния преход и възстановяване на справедливостта в страната. За доц. Смилов това е проблематично, защото в цивилизованите страни прокуратурата има други функции. Начинът, по който се търси отговорност за ситуацията в Перник е вид упражнение, чиято цел е да спаси ген. Борисов, жертвайки човек на по-нисък чин. Енергичността на главния прокурор е добра, хубаво е, че се формира политика, но трябва да се замислим, каква е тя, предупреди политологът и добави, че проблемите са реални и обществото ни трябва да е внимателно в тази ситуация. Възможно е да се разрази вакханалия, чиято жертва ще е целия обществен ред, каза още той.", "date": "2020.02.01", "title": "Доц. Даниел Смилов: Има известна предубеденост в действията на Прокуратурата"}
{"url": "http://epicenter.bg/article/Spetsializiranata-prokuratura-povdigna-obvineniya-na-shest-litsa-za-uchastie-v-grupa-za-telefonni-izmami/205515/3/0", "text": "Специализираната прокуратура обвини шест лица за участие в организирана престъпна група за телефонни измами на гръцки граждани от територията на България. Това съобщиха от пресцентъра на Специализираната прокуратура. Те са били задържани на 29 януари 2020 г. в Шуменско и Разградско при съвместни действия по разследването на Специализираната прокуратура и Главна дирекция „Национална полиция“. При извършените претърсвания, изземвания и лични обиски на предполагаеми участници в групата са намерени и иззети около 1 кг злато, както и 7000 евро, за които се предполага, че са придобити от последната измама, извършена на 17 януари 2020 г. на жена от Солун. Разпитани са голям брой свидетели, в т.ч. пред съдия. Обвинените за участие в групата са издирвали самотни възрастни гръцки граждани и прилагали спрямо тях познатата у нас измамна схема – най-често обаждане по телефона (представяйки се за полицейски служител) с искане на определена сума за лечение на пострадал при катастрофа близък на жертвата. Ако жертвата „се хващала“ на измамата, муле на групата пътувало до съответното гръцко селище, взимало предадените пари и ги изпращало на измамниците в България чрез фирма за парични преводи. Събрани са доказателства, че ръководителят на групата се е занимавал и със склоняване към проституция. За това престъпление също му е повдигнато обвинение. Двама от участниците са осъждани, включително и на територията на Република Гърция. Днес, 1 февруари 2020 г. Специализираната прокуратура внесе в Специализирания наказателен съд искане за определяне на най-строгата мярка за неотклонение „Задържане под стража“ на петима от обвинените. За един от задържаните се иска мярка за неотклонение „Домашен арест“.", "date": "2020.02.01", "title": "Специализираната прокуратура повдигна обвинения на шест лица за участие в група за телефонни измами"}
{"url": "http://epicenter.bg/article/Karolev--Pri-priemaneto-na-evroto-shte-ima-dva-izbora---obeztsenyavane-na-leva-ili-namalyavane-na-zaplati/205551/4/0", "text": "\"Няма опасност, ако това, което казва Борисов за валутния борд е законно. Хората са притеснени, дано не стане паника, ще бъде глупаво, защото има покритие\". С тези думи започна участието си в предаването \"Офанзива с Любо Огнянов\" Владимир Каролев, икономист.    \"Ще седим минимум 5 години, че и повече в чакалнята за еврото. Тогава не се знае кой ще е премиер. Той ще има два избора: Обезценяване на лева или намаляване на заплатите. Иска ми се да не бяхме влизали в чакалнята, ако изобщо има риск. Не знаем и тогава кои ще са в еврозоната, може да излязат богатите държави от ЕС, Словения например. Неслучайно не бързат да влизат в чакалнята\", добави той.  \"Моментът, в който някой спечели изборите, другите са в смъртна позиция. Трябва да се подкрепяме, но не на всяка цена. От 1 година се чака опростяване на задълженията на ТЕЦ Марица 2, но това ще се случи, ако се докаже, че централата е трудоспособна. Но това няма да стане, защото въглеродния двуокис е навсякъде\", коментира Каролев.    \"Нито газовите централи, нито ядрените могат да получават субсидии при зелената сделка. Ако въведем еврото, ще спечелим, че няма да има валутен риск. Изчезва рискът да ни натиснат да обезценим лева, както и чейнджбюрата. Ако има криза в банковата ни система, ще има помощ от евромеханизмите. Банките ще бъдат под надзора на ЕЦБ\", заяви Владимир Каролев.", "date": "2020.02.01", "title": "Каролев: При приемането на еврото ще има два избора - обезценяване на лева или намаляване на заплати"}
{"url": "http://epicenter.bg/article/Naroden-sad/205513/11/0", "text": "\r\n \r\n   \r\n \r\n   \r\n \r\n   \r\n \r\n   \r\n \r\n \r\n   \r\n \r\n   \r\n \r\n   \r\n Истината за т.нар. Народен съд никога не е била еднозначна. В годините на прехода тази тема често се използва с идеологически привкус и пропаганда, независимо от чия гледна точка. \r\n   \r\n , доколко издадените по него присъди са законни и каква е цената - морална и материална, на случилото се преди 75 години? \r\n На тези въпроси няма да се чуят еднакви отговори, винаги ще има противоположни оценки от двете страни. \r\n   \r\n Но не бива да си затваряме очите за зловещия факт:  \r\n С право наричат Народния съд неизживяната трагедия на българския народ. \r\n Той започва да действа, след като на 30 септември 1944 г. Министерският съвет приема Наредба-закон за съдене от Народен съд виновниците за въвличане България в Световната война срещу Съюзените народи и за злодеянията, свързани с нея. \r\n Още в този ден председателят на Народния комитет на Отечествения фронт (ОФ)   Така трябва да се създаде представата, че той е дело на всички партии, влизащи в ОФ, и се подкрепя от широки обществени среди. \r\n В началото на октомври 1944 г. ОФ започва да изпраща следователи по места за провеждане на дознанията във връзка с Народния съд. Те са одобрени предварително от ЦК на Българската работническа партия (комунисти). \r\n На практика с Народния съд властта на Отечествения фронт узаконява започналите веднага след преврата на 9 септември 1944 г. \r\n \r\n Някои изследователи посочват най-малко 18 000 жертви на комунистическия терор - убити и безследно изчезнали - в първите месеци на режима. Управлението тогава всъщност използва извънредната съдебна процедура за разправа с противниците на съветизацията и комунизацията на страната. \r\n  (всеки с 13 членове) и 69 областни (петчленни). Съставите, обвиняемите и присъдите се определят на практика от централното и местните ръководства на комунистическата партия.   Адвокати масово отказват от страх да поемат защитата на арестуваните. За главен народен обвинител е определен Георги Петров. Започва „законна чистка“ във всички учреждения. \r\n \r\n - така наричат нощта на 1 срещу 2 февруари 1945 г. Тогава в Орландовци, гробищата на София, под прикритието на нощта, в изровена от бомбардировките яма, с безмилостна жестокост е погубен елитът на нацията. Осъдени на смърт са 67 депутати, трите правителства за периода януари 1941 г. \r\n - 3 септември 1944 г. начело с министър-председателите Богдан Филов, Добри Божилов и Иван Багрянов (общо 23 политици). На смърт са осъдени и тримата регенти на малолетния Симеон II - княз Кирил Преславски, проф. Богдан Филов и ген. Никола Михов, девет секретари към двореца, издатели на централни вестници и публицисти, 47 генерали и полковници. Останалите депутати и министри се отървават с различни срокове затвор. \r\n , и неговият кабинет, управлявал страната от 3 септември до 9 септември 1944 г. и свален с преврата (Муравиев получава доживотна присъда и излиза от затвора през 1961 г.). \r\n Присъдата над тях е произнесена в 4 ч. следобед на 1 февруари пред 150-хиляден митинг в центъра на София. \r\n  Осъдените на смърт са лишени и от утехата да прегърнат за последно родителите си, децата и съпругите си, а те - дори от човешкото право да оплачат и погребат своите мъртви. \r\n . На тази екзекуция липсват прокурор, свещеник. Разстрелвани са един по един. Първият куршум е за княз Кирил Преславски, брат на цар Борис III. \r\n Според свидетелства преди изпълнението на присъдите възникват пререкания кой кого лично да разстреля, като най-големи апетити били проявени именно към него (кои са другите вижте най-долу). \r\n Ужасен от хаоса и некадърната стрелба, при която хората падат ранени, но не и убити, професор Александър Станишев, прочут кардиолог и бивш министър на здравето, моли убийците да му разрешат да установи смъртта им, за да не ги хвърлят полуживи в гроба. Накрая убиват него - застрелват го с пистолет в тила, както е коленичил над последния разстрелян. Труповете са съборени в трапа и зарити със сгурия. \r\n Въпреки тайната много бързо след зловещата нощ из София се разнася истината за \r\n \r\n През следващите дни и месеци близки на загиналите носят цветя и свещи на мястото. За да предотвратят това, комунистите правят отгоре бунище. \r\n  „ “ \r\n По време на социализма се разпространява слух, според който княз Кирил е разстрелян лично от известния поет антифашист Веселин Андреев. Заради юридическото си образование той е бил назначен за съдия по дело № 6 на Народния съд срещу интелектуалците. След това обаче този слух е отхвърлен, като се обявява друго име - това на милиционерския комендант на София подп. Веселин Георгиев. \r\n  разпореждания до ЦК на комунистическата партия, сред които се открояват две забележителни „препоръки“: „ \r\n   \r\n \r\n   \r\n На 12 март 1945 г. сутринта се открива първото заседание на Шести състав на т. нар. Народен съд. Дело № 6, на интелектуалците, е продължение на серията от скалъпени дела. Подсъдимите са били 101 - писатели, художници, журналисти, между тях и мъртвите Йордан Бадев, Данаил Крапчев, Райко Алексиев и Петър Амзел. Свидетелите са 145 души - техни колеги. По това дело е осъден Димитър Павлов, журналист и главен редактор на в. „Демократичен сговор“ и в. „Мир“. Присъдата е за „скудоумие и шовинизъм“. Осъдена е и писателката Фани Попова-Мутафова за прогерманското й поведение. \r\n   \r\n \r\n   \r\n  - регент, брат на цар Борис III   - световен учен, археолог, регент, бивш министър-председател   - регент и военен министър   - български хирург, лекар и учен със световна известност, министър на здравето   - дипломат, министър на външните работи   - племенник на Иван Вазов, капитан - командир на Балканския полк, герой от войните. Носител на три кръста „за храброст“ и орден „Австрийски орел“.   - 49 г., брат на художника Илия Бешков. Герой от Първата световна война, с два ордена „За храброст“, депутат, министър на земеделието.   - виден юрист, министър на правосъдието   - учен, министър на просвещението   - министър на железниците, пощите и телеграфите   - началник на дворцовата канцелария   - български офицер, герой, носител на всички отличия на Царство България, министър на войната, внук на Бачо Киро   - военен министър   - глaвен инспектор на войската и началник на щаба   - командир на Трета българска армия   - командир на Четвърта българска армия   - командир на Първа българска армия   - командващ българската армия през 1915-1918 г.   - командир на ВВС   - командир на Морските войски   - герой от войните, един от основателите на Военното училище. Признат за най-ерудирания български офицер след 1939 г. Комендант на жандармерията \r\n \r\n   \r\n Смъртните присъди над нашия политически, военен и духовен елит са заради това, че го смятат за виновен за въвличане на България във войната. А истината е, че нашите държавници са имали една цел - нито един български войник да не участва в бойните действия. И те постигат тази цел. \r\n   По предложение на президентите на България Желю Желев (1990-97) и Петър Стоянов (1997-2002) отбелязваме тази дата като Ден на признателност и почит към жертвите на комунистическия режим.   ", "date": "2020.02.01", "title": "Народният съд и избитата българска интелигенция. 75 години от Кървавия четвъртък"}
{"url": "http://epicenter.bg/article/Vezhdi-Rashidov-prisastva-na-otkrivaneto-na-izlozhba-na-Zahari-Kamenov-v-Kyustendil/205544/6/0", "text": "Председателят на парламентарната Комисия по културата и медиите Вежди Рашидов присъства днес в Кюстендил на откриването на изложбата живопис на художника Захари Каменов.   Събитието е част от официалната церемония за връчването на Националната награда за живопис “ Владимир Димитров - Майстора 2019” в еднименната художествена галерия в центъра на Кюстендил.   Както е известно, тази награда беше възродена с активната роля и подкрепа на Вежди Рашидов през първия му мандат като министър на културата и днес домакините и гостите на церемонията отново му благодариха за този жест. Тук добре си спомнят също, че благодарение на г-н Рашидов стана възможно възстановяването на паметника на Майстора в родното му село Шишковци, след като вандали през 2009 година задигнаха и нарязаха двуметровата скулптура. Захари Каменов, който е носител на наградата на името на Майстора за 2018 година, бе представен от проф. Ружа Маринска, която подчерта сложните мисловни пластове в неговите творби.Захари Каменов е един от големите съвременни живописци, а с Вежди Рашидов го свързва десетилетно приятелство. Двамата са правили десетки съвместни изложби в страни от три континента. Вежди Рашидов поздрави носителката на наградата на Майстора за 2019 година - емблематичната художничка Елица Тодорова.", "date": "2020.02.01", "title": "Вежди Рашидов присъства на откриването на изложба на Захари Каменов в Кюстендил"}
{"url": "http://epicenter.bg/article/Opasniyat-koronavirus-stigna-i-do-Ispaniya--smartnite-sluchai-v-Kitay-sa-259/205508/7/0", "text": "Испания потвърди първия случай в страната на заразен с опасния коронавирус, след като мъж на Канарските острови беше диагностициран като носител на заразата, предава Reuters, цитира Фокус. Пациентът е бил част от група от петима души, поставени под наблюдение и карантина след като е станало ясно, че те са били в контакт с мъж от Германия, диагностициран с вируса, по данни на здравното министерство в Мадрид. Първият случай на вируса в Испания беше регистриран малко след като самолет, превозващ 27 европейски граждани от епицентъра на вируса – китайския град Ухан – кацна в Мадрид. Никой от евакуираните от Китай испанци не е проявил симптоми на вируса, но въпреки това те ще останат под карантина и наблюдение в продължение на следващите 14 дни, твърдят от министерството на здравеопазването. Световната здравна организация обяви епидемията за проблем от международно значение по-рано, след като бяха регистрирани случаи на вируса в над 20 държави, включително Германия, Великобритания и Франция. По последни данни има регистрирани случаи и във Италия, Финландия и Швеция, както и в Русия. Според последните данни от ранните часове на 1 февруари, броят на починалите от вируса е 259 души. Броят на регистрираните заразени с вируса е 11,791 души, като за последното денонощие се е покачил с повече от 2 хил. души.", "date": "2020.02.01", "title": "Опасният коронавирус стигна и до Испания, смъртните случаи в Китай са 259"}
{"url": "http://epicenter.bg/article/Velikobritaniya-napusna-Evropeyskiya-sayuz/205509/7/0", "text": "От 00:00 ч. брюкселско време, 1 февруари (23:00 ч. лондонско време 31 януари, 1:00 българско, 1 февруари), Великобритания вече формално не е член на Европейския съюз, след почти половин век членство, пише европейската редакция на списание Politico, цитира Фокус. Това се случи след като през 2016 г. британците гласуваха с „да“ на референдума за излизане от структурите на Европейския съюз. Този вот предизвика повече от три години на усилени политически преговори между представители на няколко правителства в Обединеното кралство и с ЕС. Във Великобритания се проведоха два тура от предсрочни избори, които прекратиха кариерите на двама министър-председатели, докато настоящият премиер Борис Джонсън не успя да се договори с Брюксел и след това успешно да гласува сделката в парламента в Лондон, след безапелационна победа в изборите. Великобритания се присъедини към това, което тогава беше Европейската икономическа общност през 1973 г. Според настоящият премиер Джонсън обаче, за през последните 50 години „ЕС е еволюирал в посока, която вече не устройва“ Великобритания.", "date": "2020.02.01", "title": "Великобритания напусна Европейския съюз"}
{"url": "http://epicenter.bg/article/Prints-Hari-strada-za-Velikobritaniya/205531/10/0", "text": "Принц Хари, който напусна Великобритания със съпругата си Меган Маркъл и заживя в Канада, “страда” много за Обединеното кралство. Това твърди приятел на принца, който в труден момент му споделил носталгията си по родината. Играчът на поло – Начо Фигерас, приятел на Хари, твърди, че последните месеци били особено тежки за принца и неговото семейство.   В интервю за риалитито „Кралско разделяне: Хари, Меган и короната“ на телевизия ABC, Фигерас казва: „Говорих с Хари преди няколко дни. Той страда много от всички неща, които се случиха. Той страда много от това, че хората го съдят”.   По думите на играча на поло може да се разбере защо Хари е нопуснал Великобритания: “Хари е баща, и той прави всичко възможно да защити семейството си, съпругата и детето си. По този начин се превърна в невероятен мъж; мъж, с който майка му би се гордяла”.   По думите на Фигерас, Хари – освен че поставя семейството си на първо място, – “просто иска да живее нормарен живот, дори и това да не е лесно”.   “Когато имаш 1000 папараци пред къщата си в Канада, които чакат да зърнат и снимат сина на принца, това не е съвсем нормален живот, нали?”   Наскоро Хари призна, че решението да се откаже от кралския живот и да прекара половината от времето си в Северна Америка със семейството си, го е “натъжило много”.   Източник: БГНЕС", "date": "2020.02.01", "title": "Принц Хари страда за Великобритания"}
{"url": "http://epicenter.bg/article/Kakvo-da-sgotvim-na-Trifon-Zarezan---vkusni-retsepti/205085/9/0", "text": "По стара българска традиция на празничната трапеза се сервира прясна пита и пълнена кокошка с ориз или булгур. Задължително се поднася и бъклица червено вино.       Необходими продукти: 20 г прясна мая 1 с.л. сол 400 мл вода брашно   Начин на приготвяне: Продуктите се смесват до получаване на меко тесто, което се оставя добре да втаса. Щом е готова, се намазва с жълтъка на едно яйце. По желание може погачата може да се украси зрънца грозд.   Пече се в предварително загрята фурна.     Необходими продукти: кокошка с дреболии кисела зелка 2 ч.ч. булгур 1/3 ч.ч. олио червен пипер черен пипер   Начин на приготвяне: Дреболиите, зелето и булгурът се задушават с малко хладка вода. Щом плънката е готова, кокошката се пълни и зашива внимателно. Поставя се в намазнена тава.   Пече се до готовност на 180 градуса.     Продукти: прясно мляко – 1 л бисерен ориз – 1 ч.ч. вода – 1 ч.ч. захар – 1ч.ч. канела  Приготвяне: оризът се почиства, измива и сварява с 1 ч.ч. вода. Щом оризът набъбне, се добавят млякото и захарта. Когато оризът е напълно готов се сваля от огъня и разпределя в купички. Поръсва се с канелата.", "date": "2020.02.01", "title": "Какво да сготвим на Трифон Зарезан - вкусни рецепти"}
{"url": "http://epicenter.bg/article/Trifonovden-e--Zapochva-rezitbata-na-lozyata-s-blagosloviya-za-plodorodie/205084/2/0", "text": "На 1-ви февруари по стар стил църквата отбелязва паметта на мъченик Трифон, славен като светец лечител.     Наречен е Зарезан, защото се празнува в началото на пролетния сезон, когато започва резитбата на лозята и се благославят за плодородие    Една от тях разказва как едва 17-годишен той излекувал дъщерята на римския император Гордиан и спечелил признание и завидна слава. Обреди и Традиции.   40 дни след раждането на сина си света Богородица отишла да чете молитва. На връщане минала край брат си Трифон, който зарязвал лозето. Тя го поздравила с “Помози Бог”, както си му е редът, но той като я видял с дете на ръце се присмял и изрекъл хулните думи: “Мома си, пък син имаш”. Богородица много се обидила, като стигнала до дома си, накарала майка си да вземе чиста кърпа и сол и да иде на лозето, защото Трифон си бил отрязал носа. Отива майка й на лозето и каква била почудата й, като видяла Трифон здрав-здравеничък да пее и реже лозите. Казала му какво е научила от дъщеря си, а Трифон се изсмял и отвърнал:” Аз не режа така, а така!” Замахнал да покаже как точно реже и си отрязал носа. Подигравателните думи и клетвата го застигнали жестоко. И тъй като сестра му била самата Богородица, Трифон е светия и в негова чест празника е наречен Трифон Зарезан (заради отрязания нос).  В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение.  Те се празнуват както следва: 1 февруари - Трифоновден; 2 февруари - Сретение господне и 3 февруари - Свети Симеон. 2 и 3 февруари се почитат за предпазване от вълци. Тогава жените не режат с ножици, за да не се разтваря устата на вълка, не плетат, не предат и не шият. Приготвят обреден хляб и след като раздадат от него на съседите, слагат залъци от хляба в кърмата на животните - за предпазване и на добитъка, и на хората от вълците.", "date": "2020.02.01", "title": "Трифоновден е! Започва резитбата на лозята с благословия за плодородие"}
{"url": "http://epicenter.bg/article/MVnR-sas-saveti-kam-balgarite-sled-Brekzit/205510/2/0", "text": "Великобритания напусна Европейския съюз – решение, за което България съжалява, но уважава. Въпреки това връзките на страните-членки от ЕС, включително на България, с Великобритания няма да бъдат нарушени, съобщиха от Министерството на външните работи.   От ведомството разпространиха и отговори на най-често задаваните въпроси от българските граждани по повод Брекзит:   На 1 февруари 2020 г. започва т.нар. Преходен период, по време на който трябва да бъдат договорени съдържанието и параметрите на бъдещите отношения с Лондон. Той трябва да приключи на 31 декември 2020 г., но може да бъде удължен с до две години, ако за това има общо съгласие между ЕС и Великобритания.   Правилата за пътуване остават непроменени в рамките на Преходния период. Гражданите на ЕС ще могат да влизат във Великобритания с лична карта или със задграничен паспорт.   Съветваме сънародниците ни да се снабдят с международен паспорт с биометрични данни, ако планират пътуване до Обединеното кралство след 1 януари 2021 г., тъй като тогава правилата може да бъдат променени.   Срокът за подаване на документи за Статут на уседналост във Великобритания е до 30 юни 2021 г. Според последната официална статистика на МВР на Великобритания общият брой на подадените заявления от български граждани за получаване на Статут на уседналост/Временен статут на уседналост е 139 000. България е на първо място по брой кандидатствали по схемата спрямо размера на българската общност в Обединеното кралство. България зае тези предни позиции още в самото начало на процеса, благодарение на интензивна разяснителна кампания, осъществена от МВнР и посолството ни в Лондон от края на 2018 г. и през цялата 2019 г. Мисията ни проведе срещи в над 30 града в Обединеното кралство, като поддържаше непрекъснат контакт с гражданите и им оказваше съдействие.   До края на Преходния период няма да има промени в правата на българските граждани във Великобритания, както и на британските граждани у нас. Условията и правилата за работа, търговия, бизнес, обучение, туризъм и др. до неговия край остават непроменени.   Европейските здравни карти ще продължат да бъдат валидни до края на Преходния период.   Действащата в момента схема, позната като „Roam like at home”, може да продължи да бъде прилагана само, ако има сключени споразумения между българските и британските мобилни оператори.   В рамките на Преходния период правилата за банкиране ще останат същите, както досега. По въпроса за таксите съветваме сънародниците ни да се обърнат към банката, с която работят, тъй като условията за теглене могат да се различават в зависимост от сключения договор.   Източник: БГНЕС", "date": "2020.02.01", "title": "МВнР със съвети към българите след Брекзит"}
{"url": "http://epicenter.bg/article/Kyuchyuk-sled-sreshta-s-Pendarovski--Chlenstvoto-v-ES-tryabva-da-e-natsionalna-kauza/205514/2/0", "text": "„Заседанията по Диалога Жан Моне са важни, защото акцентират именно върху това, че присъединяването към ЕС трябва да бъде национална кауза, в името на която партиите са готови да оставят настрана своите различия“. Това заяви постоянният докладчик на Европейския парламент за Северна Македония и евродепутат от Движението за права и свободи/Обнови Европа Илхан Кючюк.   Той съпредседателства в рамките на 2 дни в Скопие третото заседание по Диалога за Мир и Демокрация „Жан Моне“ между представители на Европейския парламент, Европейската Комисия и Събранието на Република Северна Македония. Партнираха му председателят и Вице-председателят на Съвместната парламентарна делегация ЕС-Северна Македония - евродепутатите Андреас Шийдер и Марион Валсман.   Участие в различните панели на дебата взеха Председателят на Събранието на Северна Македония, Талат Джафери, Генералният секретар на институцията - Цветанка Иванова и лидерите на парламентарно-представени партии.   Диалогът „Жан Моне“ е инструмент на Европейския парламент, вдъхновен от работния метод на едноименния европейски дипломат, насочен към установяване на медиация и процес на надпартиен диалог и представлява цикъл от подготвителни консултации с участието на лидерите на парламентарно представените в страната партии. Целта на заседанията във формата „Жан Моне“ между ЕП и Народното Събрание на Република Северна Македония е поемане на конкретни ангажименти и проследяване на тяхното изпълнение, с цел подсилване на надпартийния диалог и парламентарна култура на компромиси, комуникация и доверие между политическите партии в страната в името на членството в ЕС.   Откривайки конференцията, Илхан Кючюк отчете постигнатото по линия на Диалога за Мир и Демокрация, като припомни твърдата подкрепа както на Европейския парламент, така и на Комисията и заявката ЕК да бъде “гео-политическа Комисия“, изтъквайки „Наложи ни се да преодолеем голямото разочарование спрямо решението на Съвета да не започне преговори със Северна Македония и Албания през октомври - но вярвам, че това бе само временна пречка и до срещата на върха в Загреб ще се преодолеят резервите спрямо разширяването. Твърдо заявявам, от името на Европейския парламент, че това бе грешка на Съвета на ЕС, тъй като македонското правителство, парламент и народ направиха всичко по силите си, за да заслужат започването на преговорния процес“.   В рамките на посещението, освен участието в сесиите в Събранието, представителите на Европейския парламент се срещнаха и с президента на Северна Македония - Стево Пендаровски, с Мисията на Организацията за сигурност и сътрудничество в Европа, с европейски дипломати в страната, както и с Посланика на Швейцария.   „Заседанията по Диалога Жан Моне са важни, защото акцентират именно върху това, че присъединяването към ЕС трябва да бъде национална кауза, в името на която партиите са готови да оставят настрана своите различия. Те са важни и защото предпоставят засилено присъствие на европейските институции. ЕС не може да си позволи да демонстрира пасивност спрямо региона, осланяйки се само на окуражаващи послания. Не можем да си позволим и да продължи тенденцията на присъединителни процес да се гледа като на нещо наложено. Държавите от Западните Балкани трябва да бъдат чути - и да станат част и от дебата за бъдещето на Европа, защото той е дебат именно за общото ни бъдеще“, коментира Кючюк.", "date": "2020.02.01", "title": "Кючюк след среща с Пендаровски: Членството в ЕС трябва да е национална кауза"}
{"url": "http://epicenter.bg/article/Prof--Atanas-Slavov--SRS-ata-s-Radev-sa-narushenie-na-Nakazatelnoto-pravo/205516/2/0", "text": "Преподавателят по конституционно право проф. Атанас Славов изказа критична оценка за решението на прокуратурата да разпространи записи с разговора на президента Румен Радев. По думите му това е нарушение на Наказателния кодекс.    Пред бТВ Семов каза, че има нарушаване и на самия закон за използване на специални разузнавателни средства (СРС). Неправилно е използването СРС и по непредназначение. Според експерта няма основание да започне наказателно производство срещу Радев.  \"Инспекторатът към Висшия съдебен съвет (ВСС) трябва да се е самозезирал и да излезе със становище\", коментира Атанас Семов за това дали прокуратурата е извършила нарушение.    Експертът коментира и питането на Иван Гешев до Конституционния съд (КС) при какви възможности се иска имунитета на държавния глава и какво е точно тълкуването на държавна измяна. Семов каза, че докладчик по делото е Мариана Карагьозова, която има сериозен опит като съдия. Той очаква тя да се произнесе по най-правилния начин.    \"Личното ми мнение е, че това дело не трябва да бъде допускано. Няма спор нито в теорията, нито в практирка за освобождаването на президента. Това е дело без предмет\", коментира още преподавателят по конституционно право.", "date": "2020.02.01", "title": "Проф. Атанас Славов: СРС-ата с Радев са нарушение на Наказателното право"}
{"url": "http://epicenter.bg/article/Mozhe-li-Bozhkov-da-si-plati--za-da-ne-bade-ekstradiran-v-Balgariya--/205518/2/0", "text": "Васил Божков е достатъчно богат, за да си плати, за да не бъде екстрадиран у нас. Тази хипотеза допуска експертът по национална сигурност и преподавател проф. Николай Радулов.    В ефира на БНТ той даде пример с това, че в Обединените арабски емирства (ОАЕ), където се е укривал Божков, се намира и Христофорос Аманатидис-Таки. Таки беше първо арестуван, но после освободен. В крайна сметка така и не беше върнат в България.    \"Васил Божков има много повече пари от Таки и не вярвам по толкова бърз и делови начин да бъде върнат\", коментира Радулов.    \"Г-н Божков най вероятно има сметки от 1 млрд., тези сметки могат да бъдат прехвърлени\", каза още той.    На въпрос на водещия защо Божков е казал, че се намира на Балканите, Радулов отговори, че това е приемлив за общуване с медиите начин - \"лъже си сутринта, лъже си следобед\".    Директорът на Европейския институт за стратегии и анализи Бранимир Ботев смята, че случилото се с Васил Божков ще има отражение върху ФК \"Левски\". Както е известно преследваният от закона бизнесмен е спонсор на клуба. Като фен на \"Левски\" Бранимир Ботев заяви, че Левски винаги ще го има.    \"Левски - това е болка на милиони левскари, \"Левски\" няма да престане да съществува, но в сферата на професионалния футбол трябва да има много стриктна организация, да се намери път и възможност\", коментира той.    Както Novini.bg съобщи снощи Васил Божков е бил заловен в ОАЕ. Все още се очаква постъпването на официалната информация към България. Главният прокурор Иван Гешев разкри, че с Божков е било задържано и друго лице.    Междувременно Божков е с повдигнати седем задочни обвинения, сред тях са и такива за водене на организирана престъпна група. Беше обявен за международно издирване. Офисите и жилищата му бяха претърсени.    На 20 декември миналата година Специализираната прокуратура обяви, че започва проверки на фирми на Васил Божков, свързани със залози у нас. Беше образувано досъдебно производство за престъпление, извършено през декември 2017 г. в София, посочиха тогава от държавното обвинение. Става въпрос за сигнал от Цветомир и Боян Найденови, който включва също така и данни за изнудване чрез принуда, придружено със заплаха за убийство или тежка телесна повреда.    През 2014 г. \"Националната лотария\" не плати нито един лев данък, в резултат на \"забравен текст\" в закона, според който, тези игри подлежат на облагане. През 2015 г. бе въведен данък 15% от оборота на дружествата с лиценз за извършване на лотарийни игри. Сигналът на Цветомир Найденов е, че от 2015 г. до момента, \"Националната лотария\" не плаща дължимия по закон данък - 15%, а заплаща 20% такси от комисионни, което е задължение за друг вид хазартен лиценз.  Според изнесените обвинения от страна на Цветомир Найденов, ДКХ години наред е работела под пълното въздействие на Васил Божков, акционер в \"Национална Лотария\" както и в Еврофутбол, Евробет, и др. Многократно са възпрепятствани множество оператори от издаване на хазартни лицензи в България (б.а. - такива са случаите с Betfair, Betstars, Novibet, и др.). Тази порочна практика трябва да бъде един път завинаги прекратена и държавата е необходимо да се намеси решително.", "date": "2020.02.01", "title": "Може ли Божков да си плати, за да не бъде екстрадиран в България? "}
{"url": "http://epicenter.bg/article/Karakachanov-otiva-v-Severna-Makedoniya-/205522/2/0", "text": "Военният министър Красимир Каракачанов заминава за Северна Македония.  Той ще посети град Битоля, където ще присъства на представянето на книги на военно-историческа тематика. Срещата е в Културния дом в Битоля от 12.00 ч.   По-късно заедно с представители на местната общественост министър Каракачанов ще почете паметта на полковник Константин Каварналиев, герой от Междусъюзническата война, загинал през 1913 г. за освобождението на Македония.  Красимир Каракачанов ще запознае присъстващите на срещата с исторически факти за личности като полковник Борис Дрангов, виден военачалник и военен педагог, известни и по-малко познати дейци на национално-освободителното движение в Македония и Одринска Тракия, бележити български офицери, родом от Македония, моменти от войните за национално обединение на българския народ през ХХ век и други теми.    Инициативата на Културния център „Иван Михайлов“, в която се включва министър Красимир Каракачанов (историк по образование и автор на книги и научни статии по българска история), цели да подпомогне общото разбиране за съвместните исторически дати и събития от двете страни на границата.    По-късно заедно с представители на местната общественост министърът на отбраната Красимир Каракачанов ще почете паметта на полковник Константин Каварналиев, герой от Междусъюзническата война (загинал през 1913 г. за освобождението на Македония). Те ще поднесат венци и цветя пред паметника на полк. Каварналиев, който бе възстановен с усилията на Министерството на отбраната през 2019 г. след десетилетия на забвение.    Битоля е вторият по големина в Северна Македония с население от 74 550. Градът е разположен на река Драгор в източната част на котловината Пелагония в подножието на планината Баба (Пелистер). Името произлиза от старобългарското обитѣль, манастир. България има генерално консулство в Битоля.   ", "date": "2020.02.01", "title": "Каракачанов отива в Северна Македония, представя книги на военно-историческа тематика "}
{"url": "http://epicenter.bg/article/Zapochna-izgrazhdaneto-na-vodoprovoda-Malo-Buchino-Pernik-/205523/2/0", "text": "В събота сутринта официално бе даден старт на строителството на водопровода от Мало Бучино до Перник.   До средата на февруари се ограничава движението по 1,2-километров участък от третокласния път III-1801 Големо Бучино - Перник, поради изграждането на водопровода на Перник.    За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци, съобщиха от Агенция „Пътна инфраструктура”.    Обходният маршрут е автомагистрала „Струма“ - общински път до с. Люлин – път III-802 Дивотино - Перник.    На 28 януари с 56 гласа \"за\" и един въздържал се в лицето на Волен Сидеров, Столичният общински съвет прие спасителния план на държавата за преодоляване на водната криза в Перник.    Предложението на правителството бе градът да се снабди с вода от язовир „Белмекен“, през „Бели Искър“ и водопреносната мрежа на столицата. Така бедстващият миньорски град ще получи вода за питейни нужди с изграждането на 13.5 км трасе от Мало Бучино до квартал \"Мошино\".    Перничани са на воден режим от 18 ноември 2019 г. Първоначално вода беше пускана за 10 часа през деня, след това по 8 часа, а в момента Перник е на режим, при който се пуска вода до гражданите само по 7 часа на ден.", "date": "2020.02.01", "title": "Започна изграждането на водопровода Мало Бучино-Перник "}
{"url": "http://epicenter.bg/article/Megan-Markal-shte-uchastva-v-kanadsko-realiti-shou/205558/10/100", "text": "Бившата херцогиня на Съсекс е готова да се появи в канадско реалити шоу за втори бракове с участието на сватбен стилист от Торонто и нейната приятелка Джесика Мълъри. Бившата актриса от „Костюми“, която заедно със съпруга си принц Хари обяви миналия месец за оттеглянето си от кралското семейство, заяви, че ще се появи в реалити шоуто на известен сватбен стилист от Торонто заедно с приятелката си Джесика Мълъри.    Мегън Маркъл е готова да има участия в продукции на Netflix, потвърди източник пред „Контактмюзик”, цитира Дарикнюз.    Принц Хари преди това призна, че няма „друг вариант, освен да се оттегли от кралското семейство.    Херцогът на Съсекс каза в прочувствена реч: „И така, искам да чуете истината от мен, доколкото мога да споделя - не като принц или херцог, а като Хари, същия човек, който мнозина от вас наблюдавахте как раста през последните 35 години - но с по-ясна перспектива. Обединеното кралство е моят дом и място, което обичам. Това никога няма да се промени. Израснах, чувствайки подкрепа от толкова много хора между вас, и гледах как посрещате Меган с отворени обятия, след като ме видяхте да откривам любовта и щастието, на които се надявах цял живот. Знам също, че сте ме познавали достатъчно добре през всичките тези години, за да повярвате, че жената, която избрах за своя съпруга споделя същите ценности като мен. И тя го прави, и тя е същата жена, в която се влюбих”.", "date": "2020.02.01", "title": "Меган Маркъл ще участва в канадско реалити шоу"}
{"url": "http://epicenter.bg/article/Boris-Dzhonsan--Shte-ima-prepyatstviya--no-Brekzit-mozhe-da-e-ogromen-uspeh-za-Velikobritaniya/205512/7/0", "text": "Премиерът на Обединеното кралство Борис Джонсън заяви в своето обръщение към нацията по случай официалното напускане на структурите на Европейския съюз, че предстои страната да премине през труден път, но от друга страна Брекзит може да бъде превърнат в „невероятен успех“, предава британската медия Sky News, цитира Фокус. В свое видеосъобщение, малко преди полунощ на 31 януари, премиерът заяви, че този ден носи „момент на надежда“ за много хора. В същото време той призна, че има и други, които са разочаровани от случващото се и прекратяването на 47-годишното членство на Обединеното кралство в ЕС. Джонсън подчерта, че разбира, че съществуват различни мнения по въпроса и добави, че сега е негова задача „да събере отново страната“, за да продължи тя напред. „Най-важното нещо, което може да бъде казано тази вечер е,че това не е края, а началото“, заяви премиерът. „Това е моментът, когато изгрява нова зора, и завесата се вдига за нова сцена от нашето велико национално представление“, каза той. В символичен ход, Джонсън проведе среща на кабинета в Съндърланд по-рано, първия регион от страната, който подкрепи Брекзит през 2016 г., когато се проведе референдум по въпроса. В Лондон по-късно се състоя и прием, на който Джонсън покани министрите от кабинета си, своите съветници и държавни служители, участниците в преговорите за Брекзит и подкрепящите напускането на ЕС. Освен това имаше и светлинно шоу върху стените на правителствената сграда на „Даунинг стрийт“, а новата монета от 50 пенса по случая Брекзит влезе в обръщение. Между временно поддръжниците на Брекзит, водени от партията на Найджъл Фараж, се събраха в централен Лондон, за да празнуват. Проевропейски настроени британци пък се събраха за митинг близо до „Уайтхол“, близо до правителствените сгради. Междувременно на много места в Шотландия се проведоха проевропейски демонстрации, в които гражданите на Абърдийн, Дънди, Глазгоу, Стърлинг и други градове призоваваха Брюксел да запази място за тях, след като първият министър на британския субект Никола Стърджън предупреди, че ще се опита да проведе нов референдум за независимост след Брекзит, въпреки отказа на Борис Джонсън да позволи това. В Северна Ирландия, в град Армаг, близо до границата, също се проведоха протести срещу Брекзит. В Брюксел британските флагове бяха символично свалени от европейските институции. Очаква се те да бъдат преместени в музей. Лидерът на опозиционната Лейбъристка партия Джереми Корбин, който ще напусне поста си през април заяви, че страната му сега се намира на „кръстопът“. Той допълни, че страната има две перспективи – да е „интернационална, разнообразна и отворена“ или да „размени принципите, правата и стандартите си за набързо изготвена, едностранна“ и некачествена търговска сделка с Доналд Тръмп и други страни. Бившият премиер на Обединеното кралство Дейвид Камерън, който взе решението да бъде организиран референдумът за Брекзит заяви, че правителството може да „изгради голям успех от решението, което ние взехме“. „Пожелавам на правителството успех в бъдещите начинания“, каза той. На практика сега Великобритания все още не е изцяло извън ЕС, тъй като влиза в т.нар. „транзитен период“, който ще продължи 11 месеца. В този период, по време на който Лондон ще продължи да следва регулациите и правата на ЕС, ще се направят опити да се стигне до търговско споразумение между Брюксел и Обединеното кралство. Джонсън се зарече, че няма да позволи транзитният период да не бъде удължаван, въпреки че властите в Брюксел многократно призоваваха за това, защото според тях не може да бъде подписана качествена търговска сделка до края на 2020 г. Ирландският премиер Лео Варадкар заяви, че Дълбин ще предприеме твърда позиция по време на търговските преговори след Брекзит. Неговият заместник Саймън Ковъни заяви пък, че „Брекзит не е осъществен“ още. По отношение на преговорите за бъдещите взаимоотношения, той каза, че правителството на Варадкар ще се опита да „получи най-добрата възможна сделка от ирландската гледна точка“. „Нямаме много време да го направим, защото Борис Джонсън завърза собствените си ръце с краткия срок“, каза той. Тези думи повтори и председателят на Европейския парламент Шарл Мишел. Според него политиката на Лондон не е в тон с европейските правила след Брекзит и затова Великобритания не може да очаква същите търговски облаги. От своя страна председателят на Европейската комисия Урсула фон дер Лайен заяви, че взаимоотношенията между Брюксел и Лондон няма как да останат същите. „Искаме да имаме възможно най-добрите взаимоотношения с Великобритания, но те никога няма да са толкова добри, както когато те бяха членове“, каза тя.", "date": "2020.02.01", "title": "Борис Джонсън: Ще има препятствия, но Брекзит може да е огромен успех за Великобритания"}
{"url": "http://epicenter.bg/article/Kraynoto-glasuvane-na-impiychmanta-na-Tramp-e-na-5-fevruari/205524/7/0", "text": ", предаде Ройтерс, цитира Дарикнюз. Малко преди това Сенатът отхвърли предложението на демократите за призоваване на нови свидетели и представяне на нови доказателства в процеса. Заседанието ще започне в 11 ч. (16 ч. по Гринуич). Заключителните аргументи ще бъдат последвани от изказвания на сенаторите за това дали Тръмп трябва да бъде признат за виновен по повдигнатите две обвинения (в злоупотреба с власт и възпрепятстване работата на Конгреса) или да бъде оправдан. Във вторник се очаква изказванията на сенаторите да продължат. Във вторник вечерта се очаква президентът Тръмп да произнесе речта си \"За състоянието на съюза\" на общо заседание на двете камари в Конгреса.", "date": "2020.02.01", "title": "Крайното гласуване на импийчмънта на Тръмп е на 5 февруари"}
{"url": "http://epicenter.bg/article/SZO-uveryava--Ne-mozhe-da-se-zarazite-s-virusa-chrez-pratka-ot-Kitay/205546/7/0", "text": "Получателите на пратки и писма от Китай могат да бъдат спокойни, че не са изложени на риск от заразяване с новия коронавирус 2019-nCoV, причиняващ смъртоносна пневмония. Това съобщи Световната здравна организация в профила си в Twitter.    \"Хората, които получават пакети от Китай, не са изложени на риск от заразяване с 2019-nCoV. Според последните анализи коронавирусите не живеят дълго по повърхностите като на писма или пакети\", уверяват от Организацията.    В края на декември 2019 г. китайските власти регистрираха огнище на пневмония в град Ухан. Освен в Китай, болестта е открита в 23 други държави. Към момента броят на заразените в Китай надхвърли 11,7 хиляди души, а смъртните случаи са 259.   Източник: БГНЕС", "date": "2020.02.01", "title": "СЗО уверява: Не може да се заразите с вируса чрез пратка от Китай"}
{"url": "http://epicenter.bg/article/Lyo-Pen--Brexit-e-nachaloto-na-kraya-na-ES/205548/7/0", "text": "Лидерът на френската крайна десница Марин Льо Пен нарече излизането на Обединеното кралство от ЕС \"Началото на края на съюза в сегашния му вид\", и \"Старт на формирането на независими европейски държави\", предаде БГНЕС. \"Денят на Brexit трябва да отбележи началото на изграждането на нов Европейския съюз на независимите държави. Нещо, за което ние призоваваме отдавна. Сегашният Европейски съюз ще остане в историята като огромен провал!\". Това написа Льо Пен в профила си в Twitter. Френският президент Еманюел Макрон заяви, че обмисля визита в Обединеното кралство, за да засили двустранните връзки с Лондон след Brexit.. Макрон подчерта, че отношенията между Франция и Великобритания ще продължат да бъдат близки.   Обединеното кралство напусна Европейския съюз в петък вечерта. Сега за Великобритания започва едногодишен преходен период, през който Лондон ще трябва да постигне съгласие с други държави за сътрудничество в редица области.", "date": "2020.02.01", "title": "Льо Пен: Brexit е началото на края на ЕС"}
{"url": "http://epicenter.bg/article/Velikobritaniya-planira-palni-proverki-na-tseliya-vnos-ot-ES/205553/7/0", "text": "Британският премиер Борис Джонсън се готви да наложи от следващата година пълни митнически и гранични проверки на всички стоки, влизащи от ЕС, в опит да засили натиска върху съюза в търговските преговори. Това пише в. \"Телеграф\", цитиран от Ройтерс и ТАСС.   \"Планираме пълни проверки на целия внос от ЕС - експортни декларации, декларации за сигурност, проверки на здравето на животните, както и всички стоки за супермаркетите да минават през Граничните инспекционни пунктове\", цитира изданието правителствен източник.   \"Това ще удвои практическото предизвикателство на границата през януари 2021 година\", допълва източникът, предаде БТА.   Според предишните планове на правителството за Брекзит без споразумение, ако Великобритания беше напуснала ЕС рязко без никаква търговска сделка, само малка част от стоките щеше да бъде проверявана.   Великобритания напусна ЕС в 23:00 ч. по Гринуич снощи с временна сделка за 11-месечен преходен период, през който Джонсън иска да договори споразумение за свободна търговия, подобно на това между Канада и ЕС. Британските преговарящи се надяват, че заплахите от по-строги проверки, в случай че не бъде постигната сделка, биха могли да склонят в голяма степен ЕС да приемеусловията на Великобритания, отбелязва \"Телеграф\". Без сделка износът на британски стоки ще се сблъска с митата на ЕС от догодина.   Дори със споразумение е вероятно да има допълнителни проверки и от двете страни на границата, което накара Банк ъв Ингланд (Bank of England) да предупреди миналата седмица за щетите за търговията и икономическия растеж от следващата година.   Интензивността на тези проверки ще се отрази на разходите на британските компании, които разчитат на навременна доставка, например производителите на автомобили и супермаркетите, а някои се опасяват, че дори малки закъснения по границите могат да ги направят неконкурентоспособни или да намалят избора на купувачите. При потърсен коментар за публикацията в \"Телеграф\" говорителка от офиса на Джонсън заяви, че промяната е неизбежна. \"Напускаме митническия съюз на ЕС и единния пазар. Това означава, че компаниите ще трябва да се подготвят за живот извън тях\", каза тя.   Британската търговска камара обяви, че приоритет за правителството трябва да бъде продължаването на свободното движение на стоки през пристанищата след края на преходния период.   \"Разходите нараства с всяка нова процедура или забавяне - и всяка лира, похарчена за приспособяване към новите изисквания, е една лира по-малко за обучение, оборудване или осигуряване на нови клиенти\", коментира генералният директор на камарата Адам Маршал.", "date": "2020.02.01", "title": "Великобритания планира пълни проверки на целия внос от ЕС"}
{"url": "http://epicenter.bg/article/V-samoleta-na-Bundesvera-s-germantsi-ot-Uhan-ima-i-balgarin--katsnaha-vav-Frankfurt/205554/7/0", "text": "Самолет на германските военновъздушни сили, превозващ евакуирани от китайския град Ухан германски граждани и чужденци заради епидемията от новия коронавирус, кацна на летището във Франкфурт, съобщиха Франс прес и БТА.   Пътниците, 102 германци и 26 чуждестранни граждани, ще бъдат прегледани в спортна зала на летището, пригодена за случая.   По данни на в. \"Билд\" на борда на самолета А310 имало 144 пътници - 108 германци, 34 китайци и по един от България и САЩ.   Тези, които не представляват никаква опасност, ще бъдат превозени с автобус до военна казарма близо до Гермерсхайм в провинция Райнланд-Пфалц, където ще останат под карантина две седмици.   По-рано днес германският министър на отбраната Анегрет Крамп-Каренбауер заяви, цитирана от ТАСС, че самолетът прелетял над руска територия, но не получил разрешение за междинно кацане в Москва за презареждане в гориво и трябвало да се приземи в Хелзинки.", "date": "2020.02.01", "title": "В самолета на Бундесвера с германци от Ухан има и българин, кацнаха във Франкфурт"}
{"url": "http://epicenter.bg/article/Palestintsite-prekasvat-vsyakakvi-otnosheniya-s-Izrael-i-SASht/205555/7/0", "text": "\r\n Палестинският президент Махмуд Абас обяви в събота прекъсване на \"всякакви отношения\" между Палестинската власт, от една страна, и Израел и САЩ, от друга. Абас обяви това на извънредно заседание на Арабската лига, свикано заради американския мирен план за Близкия изток, съобщава АФП, цитира Гласове. \r\n   \r\n \r\n \r\n Информираме ви, че няма да има никакви отношения между вас (израелците - бел. ред), както и САЩ, включително в сферата на сигурността, в светлината на американския план, който е нарушение на споразуменията от Осло, подписани с Израел през 1993 г., заяви президентът на Палестинската власт в Кайро. \r\n   \r\n Махмуд Абас добави, че е предал това послание на израелския премиер Бенямин Нетаняху, и призова еврейската държава \"да поеме своята отговорност, като окупационна сила\" в палестинските територии. \r\n Палестинците \"имат право да продължат законната си борба с мирни средства, за да сложат край на окупацията\", каза още Махмуд Абас. \r\n   \r\n Американският план, обявен във вторник от Доналд Тръмп, предвижда анексиране на части от Западния бряг на р. Йордан, окупиран от Израел, което бе одобрено от много израелци, но предизвика гнева на палестинците. \r\n   \r\n Сред многото чувствителни точки в проекта фигурира анексирането от Израел на колониите, които е създал на Западния бряг от 1967 г. насам, в частност долината на р. Йордан, която трябва да стане източна граница на Израел. \r\n   \r\n Колоните, създадени на окупираните от Израел палестински територии от 1967 г. досега, се смятат за незаконни от ООН и голяма част от международната общност виждат в тях пречка за постигането на мир, припомня АФП. \r\n   \r\n Въпреки че колонизацията на Западния бряг продължаваше при всички израелски правителства от 1967 г., тя особено се ускори през последните години под ръководството на Бенямин Нетаняху и неговият съюзник във Вашингтон, президента Доналд Тръмп, съобщава още \"Франс прес\".  \r\n   \r\n \r\n", "date": "2020.02.01", "title": "Палестинците прекъсват всякакви отношения с Израел и САЩ"}
{"url": "http://epicenter.bg/article/Rusiya-prekrati-bezvizovite-patuvaniya-za-grazhdani-na-Kitay-zaradi-koronavirusa/205559/7/0", "text": "Русия временно прекрати безвизовите туристически пътувания и работни визи за китайски граждани поради огнището на коронавируса. Заповедта беше публикувана на уебсайта на правителството. Министерството на външните работи ще уведоми официално Пекин за предвидените мерки, обосновани от специални обстоятелства, съобщи БГНЕС.   Освен това на МВР и териториалните органи на ведомството е възложено временно да преустановят приемането на документи, регистрацията и издаването на покани за влизане с цел упражняване на труд за китайски граждани, както и разрешения за привличане и използване на чуждестранни работници и разрешителни за работа на тези граждани, намиращи се извън Русия.", "date": "2020.02.01", "title": "Русия прекрати безвизовите пътувания за граждани на Китай заради коронавируса"}
{"url": "http://epicenter.bg/article/-Ritsar-na-Verdi--gostuva-v-gala-spektakala-na-operata-Rigoleto/205552/6/0", "text": "  Баритонът Владимир Стоянов, удостоен в края на миналата година с изключителната световна награда „Рицар на Верди” ще пее в „Риголето”  на 4 февруари,  на сцената на Софийската опера и балет.   За пръв път българин е удостоен със званието  „Рицар на Верди” от Групата на 27-те почитатели на Верди в италианския град Парма.   Това се случва в края на миналата година, когато  известната Група на най-осведомените и компетентни  почитатели на великия италиански композитор, състояща се  от 27 мъже /колкото са и оперите на Джузепе Верди/,  единодушно избира за носител на  изключителната световна награда българският оперен певец Владимир Стоянов.   Мотивите за номинацията и удостояването му са оценени  от абсолютно всички членове на Групата – не само най-големите почитатели на музиката на Джузепе Верди, но и най-осведомените и най-ерудирани от цял свят 27 мъже. Всяка година  Групата номинира  по един солист на Вердиева опера за носител на званието „Рицар на Верди”.   Великият баритон дебютира през 1993 г. на сцената на Бургаската опера, а през 1994 г. специализира в Българската Академия за изкуство и култура „Борис Христов” в Рим, при Никола Гюзелев, който има голяма заслуга за израстването му не само като артист, но и като личност.   „Получих наградата в края на миналата година. Тя представлява бронзов медал, с  профила на Джузепе Верди, придружен с грамота, в която се мотивира избора ми, разказва Владимир Стоянов.     „Риголето” е най-любимата ми опера, макар че съм пял в абсолютно всички Вердиеви опери. Ролята на Риголето е най-голямото предизвиталество  от певческа гледна точка за един баритон”,  коментира Владимир Стоянов пред журналисти дни преди премиерата на гала спектакъла, като пояснява, че произведението е било най-любимото и на своя създател – Джузепе Верди.   Владимир Стоиянов обяснява, че в никакъв случай операта „Риголето” не е „банална”, макар и изпълнявана стотици и хиляди пъти. Изпълнението на главната роля, в контекста на интерпретацията,  има за цел да направи всяко представление оригинално и интересно само по себе си, казва още известният български баритон.   Владимир Стоянов е един от големите български певци, който печели престижни международни награди в цял свят. Той е пял на най-големите световни сцени като Ла Скала, Виенската Щатсопера, Метрополитън опера, Берлинската опера, Театър Реджо – Торино и Парма, Кралската опера в Стокхолм, в Москва и Токио.   На 4 февруари от 19.00 ч. българската публика ще има възможността да се наслади на  неговото изпълнение в гала – спектакъла „Риголето” на сцената на Софийската опера.    ", "date": "2020.02.01", "title": "„Рицар на Верди” гостува  в гала спектакъла на операта Риголето"}
{"url": "http://epicenter.bg/article/Kevork-Kevorkyan--Pernik-i-alhimitsite/205532/11/0", "text": "Перник трябва да се възприема като един от образите на Разрухата – нищо повече. Това, че сме свикнали с нея, не означава, че тя не съществува. Тя е неотменим белег на живота ни – и със сигурност ще ни липсва, ако по някакъв начин изчезне поне за ден-два. Отдавна вече сме загубили нагласата да живеем в уредена среда, тя ни се вижда подозрителна, нарочно нагласена – очакваме всеки момент от някъде да изникне Българският Дявол на безобразията и разтурията. Животът ни е разтурен, това е факт - разтурени сме по един или друг начин и ние отвътре. Изгризани сме вътрешно от съмнения, от недоверие - към всеки и всичко. Блазе му на онзи, който ще надене – оттук-насетне – хомота на Властта. От самото начало на Прехода, Политическата Секта просто не знае какво да прави с Разрухата. Бойко иска да бъде запомнен като Строителят – той си казва, че дори да го обесят един ден на някоя негова магнолия в Банкя, все пак народецът ще се тараляска по неговите магистрали, ще минава през неговите тунели, ще се кръсти в ремонтираните от него манастири и всичко останало. Никой не го е напътствал да го прави – сетил се е сам, покрай паметта за Живков.   И, все пак, докато строи, завареното, Наследството, продължава да се руши. А то винаги е притеснявало всички, които обяздваха Властта от трийсет години насам. Сякаш им се зловиждаше, превръщаше се в опасен съперник на собствените им постижения, правеха се, че не го забелязват. Като последни глупаци, все се надяваха някой друг да го стопанисва – може би Живков, изпод паметника си в Правец. Дори им се виждаше опасно да кажат нещо за Наследството – да не би това да накърни антикомунизма им, макар всички да са наясно, че е кристално фалшив. Костов „продаде“ „Кремиковци“ за един долар, но никой няма да даде и половин цент за антикомунистическото му гевезене.   Симеон се беше втренчил в своето наследство, нищо друго не го интересуваше. Той си размени короната – сякаш беше каскет – с някакви имоти, и се самозачеркна. А сега се чуди, защо никой не вярва, че е цар. И не е никаква лисица, макар че много му се иска да го вземат за Хитреца, той си е направо балама в сравнение с ония преди него и след него.   Е, не остана съвсем капо – по негово време направиха първата сделка за БТК. Но да мисли за някаква си Разруха – хайде, холан, - както би се изкискал той. Разрухата си е ваша, българска работа – аз просто съм български, по някаква грешка, цар и си искам моето, толкоз.   Станишев беше още по-голям лигльо – една думица не каза за Наследството, оставено от режима и на баща му, една думица не каза и за разграбването и съсипването му. Той се стремеше да съсипе друго – собствената си партия, и досега това е любимото му занимание. Нечовешки нахален е в това отношение.   Костов бе най-амбициозният измежду „първенците“ – и най-страхливият. Основно страхът го водеше, когато започна да разсипва всичко – защото не знаеше как да го стопанисва. Преправи се на антикомунист, нахрани преторианската си гвардия – и това му се видя достатъчно. Големият икономист се оказа по-несръчен дори от напълно анонимния Захариев, който получи от Костов „Кремиковци“ за един/1 долар, а го продаде за около 230 милиона лева. По-сетнешните превъртания на комбината са още по-впечатляващи. Какво кара някои завършени ахмаци още да му вярват на Костов, е пълна загадка.   Веднъж Бойко се изтърва да каже, че още 100 години няма да успеем да надминем построеното от Живков. Сетне редактира признанието си – като реши, че той самият вече е задминал Узурпатора в това отношение. Не може да му се отрече – строи здраво, но още по-здраво ремонтира построеното, понеже има необяснима слабост към калпавите строители; веднъж дори си позволи да предаде един свой разговор с тях: настоявал да не крадат повече от 4 сантиметра от дебелината на асфалтовата настилка, обаче ония пак отмъкнали поне 6 сантиметра. Мъка с материала, така да се каже.   В крайна сметка, наблюдаваме нещо наистина удивително: строи се усилено, кърпи се още по-усилено, но отдолу Наследството ръмжи заплашително – за да ни подсети, че над 200 моста се нуждаят от спешен ремонт – спешен от две години; около 200 язовира са в критично състояние, стотици други са оставени на грижите на Небето, доста са и с неясна собственост – тук, дето всеки гледа да отмъкне нещо, и всичко това се наглежда и контролира от микроскопичен брой инспектори; в Пловдивско се молят държавата да им вземе около 160 язовира, местните власти нямат възможност да ги стопанисват сами; водопроводната система е безнадеждна, няма начин да се опише състоянието й, поне с думите, с които българският език разполага. По телевизията Крум Зарков/БСП съобщи, че след като са изхарчени десетина милиарда европейски пари, течът на питейна вода е намален от 61 на 60 процента. Не е вярно – отвърна Томислав Дончев/Бойко, но само толкова – понеже добре знае, че сме световни шампиони в разхищението на вода. Изобщо – цунамито предстои. Перник е само премиерата. Всичко това е търпяно от десетилетия - и няма разумно обяснение за тази немарливост. Всъщност, има едно – и то е неприязънта към Наследството, като към нещо, което уязвява новите Чорбаджии. То е една от заплахите на Миналото – накърнява фасона на днешните строители, злепоставя усилията им – иди сравнявай „Белмекен“ с някое цехче за автомобилни тапицерии. Неглижирането на Наследството изглежда лесна работа – а и мръсни усти колкото искаш, за тази цел.   Обаче едно е да запустеят стотици села или да бъдат закрити хиляди училища – съвсем друго е да се спука стената на някой язовир. Имаше няколко репетиции за подобен апокалипсис – удавеното село Бисер, примерно, но пак не им увряха главите. Между другото, вече никой не използва този израз – изглежда се смята, че увирането на главите е безнадеждна работа. Разбира се, и закритите училища са истинска катастрофа – това пък е Потоп, който направо завлича Българското, но последиците от него ще станат ясни след години.   Никога не са искали истински да стопанисват Наследството – оставили са всеки да завлича от него, каквото му падне. Случаи като този с язовир „Студена“ има колкото щете. Но сега и Природата им обърна гръб – и белята стана. Това им е стопанисването – да дочакат малко повече снежец. Налудно е и отношението им към язовир „Бели Искър“ – очевидно се надяват стената му да се закърпи от самосебе си. Това е лудост, истинска лудост. На такава страна не й се полагат язовири.   Гаменско е й отношението към „простолюдието“. Там паролата е „Ще им мине“ или „Ще свикнат“. Неизвестно защо са убедени, че обикновените хора могат да изтърпят всичко. Може и да са прави: Народа преглъща вече всичко. Всъщност, активната част от него – два милиона души при седем милионно население – отдавна се изнесе. Останаха немощните пенсионери, крайно нищите и циганите – тяхната съпротива е единствено да се вкопчат в жалкия си животец – немислим за Европа на 21 век. Ей така – на инат. Проклет материал. В сметката останаха още милион и нещо нашенци. И те са големият проблем.   Споменатия вече Томислав Дончев каза и друго: „Не трябва да се използват страховете на хората“ – иначе казано, да си мрат, хилейки се. Дончев е технократ и му се полага да е по-бъзлив. Сегашният стандартен политик е ръб отвсякъде, нищо не го интересува, най-малко пък последиците на Разрухата върху човешките нагласи. А тя промени и хората: бедняците разбраха, че нямат никаква цена, доволните пък бяха лишени от последните остатъци от социална чувствителност. Сякаш страданието на милиони нищи ги направи по-коравосърдечни, понеже са малко/мъничко по-добре. Те са най-сладката хапка за Властта. Ахмаци, които преувеличават положението си, придават му значимост, каквото то няма. Много са удобни за манипулирани, продават сами себе си.   В социалните мрежи, особено Фейсбук, където кипи истинската социология, те неизменно предизвикват антипатия с нахиления си оптимизъм. Събирам стотици коментари под всеки свой текст – за миналата година те са над 30 хиляди за 70 текста, обикновено розовата боя се лее само откъм двама-трима души; останалите неизменно са омъчнени от видимия Разлом – социален, нравствен, всякакъв – между различните поколения.   Много отдавна вече имаме два Народа: грамадното мнозинство Победени, които впрочем съградиха Наследството - и една малка прослойка от Равнодушни, които утре също ще бъдат победени, със сигурност.   Фиаското е абсолютен факт при поколенията на Прехода, те бяха залъгвани с всевъзможни дърварски лъжи. За Властниците е по-важно няколко десетки ученици да печелят медали от математически „олимпиади“, отколкото позорния факт, че близо половината от десетокласниците са функционално неграмотни. Още по-добре: лесно ще ги водят за носа, а те и така няма да се усетят, че вече са в лагера на Победените. За увиране на главите им и дума не може да става.   В този смисъл, и Разгромът на Наследството е подходящ знак: щом едно толкова прилично стопанство продължава да се разсипва хладнокръвно, какви шансове има пък човешкият материал.   И някой ден, когато няма да ни има, поне оцелелите отломъци на Наследството ще бъдат гордостта на тези земи: парче от стената на язовир Искър , примерно, изложено в някое Ларго, редом до римски писоар. Е, нашето ще си е по-хубаво, както винаги.   Обаче все случваме на писоари – и не толкова на Властници. *** УТОЧНЕНИЕ Уважаеми приятели, ТОВА е моята страница – всички други страници, блогове и пр., които използват името ми или мои фотоси, нямат нищо общо с мен.  ", "date": "2020.02.01", "title": "Кеворк Кеворкян: Перник и ахмаците"}
{"url": "http://epicenter.bg/article/Analizat-na-ISA-za-yanuari--Balgariya-navleze-v-nay-golyamata-si-kriza-ot-nachaloto-na-prehoda/205525/11/0", "text": "  ВОЙНАТА МЕЖДУ ПРЕЗИДЕНТ И ГЛАВЕН ПРОКУРОР ЩЕ БЪДЕ ТЕЖКА И ТРАЙНА   ПАРЛАМЕНТЪТ ОСИГУРЯВА МАТЕМАТИЧЕСКА, НО НЕ И ЦЕННОСТНА СТАБИЛНОСТ   ПРАВИТЕЛСТВОТО РАБОТИ В ХАОСА НА ЕСКАЛИРАЩИ ПРОБЛЕМИ И РАСТЯЩА ПРОТЕСТНОСТ   ЕКОКАТАСТРОФАТА В ПЕРНИК КАТО МИНИМОДЕЛ НА УПРАВЛЕНИЕТО   ИЗБОРИТЕ В БСП ЩЕ СА КЛЮЧОВИ ЗА ПАРТИЯТА И ЗА ДЪРЖАВАТА   ДПС ИЗЛЕЗЕ РЯДКО НАПРЕД И ПОСТАВЯ УСЛОВИЯТА   СВЕТЪТ Е В НОВА СИТУАЦИЯ - ИДВА ЛИ КРАЯТ НА СТАРИЯ МЕЖДУНАРОДЕН РЕД?  По всички линии – екологична, властова, финансова, институционална – текат разтърсващи скандали, за решаването на които не се вижда изход на този етап.   Категорично ясно е, че чрез външната политика не може да се компенсират вътрешните проблеми, какъвто измамен подход имаше и по времето на социализма.   На старта на 2020 година България е без кауза, без перспектива, с корумпиран политико-олигархичен елит, със застаряващо и обедняващо население, с нация, взривена от вътрешни противоречия и антагонизъм.    Нещо повече - властта потушава кризи (водна, управленска), създавайки нови (поправката „Менда Стоянова“, атака срещу президента).    И двамата са с мандат, което е гаранция за дълготраен конфликт. Ускорението, което дойде отвън за президентската институция, може да послужи като детонатор за големия взрив на политическата обстановка.    Очакваме още по-силно развитие на острите критики на държавния глава към модела на управление в страната. Войната срещу рейтинга на държавния глава може да постигне обратен на желания от опонентите му ефект – вместо ерозия, нов скок в доверието.    Това е дефицит, който българските граждани регистрират през целия преход и в различни проявления – от криминалната престъпност до влиянието на олигарсите.  . Това, което предстои да се види, е резултатността от мащабните акции.    Юристи реагираха моментално, че разпространението на записите с държавния глава е незаконно.   Предложената поправка в закона за БНБ, която доби публичност с името на вносителката си Менда Стоянова, засегна „религиозен въпрос“ (по израза на шефа на БНБ) за българското общество, какъвто е този за валутния борд.  При непрекъснатите миникризи, които се трупат лавинообразно около правителството, дори теоретичното подозрение, че левът може да бъде девалвиран, е като капсул детонатор за обществените настроения.   Народното събрание, в частност Менда Стоянова и депутати от ГЕРБ, внесоха поправка по най-неправилния начин – през задния вход. При ниското доверие в институциите фундаментът на стабилността в България от последните 23 години бе изложен на висок риск. На 30 януари Народното събрание реши България да не участва в ERM-2 при курс, различен от 1,95583 лева за 1 евро, което трябва да тушира напрежението.     Драстичният режим на водата в Перник и рискът от хуманитарна катастрофа, проблемите с водната инфраструктура и в други градове, разкритията за нелегалния боклук създадоха условията за перфектната политическа буря.   , има арестувани протестиращи, но неяснотите около кризата остават. Властта е в цайтнот. Рискът е да се достигне критична точка, отвъд която връщането към нормален ритъм на живот и управление да бъде много трудно. На Перник спешно трябва да се даде перспектива с трайни решения, каквито в момента не се виждат.    Гражданите живеят в перманентна несигурност и без да знаят как ще се развива държавата, работата или бизнеса им, общината, кварталът, където живеят. Във водещи новини се превърнаха графиците на водни режими, нивото на фини прахови частици или на серен диоксид. Хора с предпазни маски по улиците се превръщат в обичайно явление, въпреки че тук не върлува китайският грип. Това не е нормална обстановка за държава, членуваща в ЕС от вече 13 години.   Липсват дългосрочни мерки в секторите, които един след друг рухват.     Страната се развива хаотично и следва ритъма на ескалиращи кризи във всяка област на управлението.   , независимо дали става дума за предложение за законодателна промяна, наредба или друго. Примерите оформят прогресивна и устойчива поредица (Закон за социалните услуги, толтакси, увеличаване часовете за подготовка на шофьорите, мораториум върху вноса на всички видове отпадъци, прехвърлянето на парите от частните пенсионни фондове към НОИ, Наредбата за касовите апарати и така нататък).   . Търсят се експресни мерки с пиар ефект (вдигаме наказанията за непълнолетни извършители на престъпления, окрупняваме структурите, преустановяваме целия внос на отпадъци и др.)    водната си инфраструктура, ами не е поддържала завареното така, че то да продължи да действа безпроблемно. Въпреки изразходваните огромни финансови ресурси през последните двадесет години, заеми от международни финансови институции и средства от европейски фондове, секторът е в криза, а вместо дългосрочни решения се прилагат „пожарни действия“ със съмнителен ефект.   Натрупват се задължения. Приходите на ВиК- дружествата за 2018 г. са 638 млн.лв., докато разходите са 664 млн.лв. Изсипването на огромни ресурси в нереформирани сектори и дружества няма да доведе до стабилност. Централизирането на ВиК сектора и създаването на холдинг – стара практика от социализма - е доказала неефективността си.   Покачването на цените, предвиждано от КВЕР без подобряване на управлението, по-скоро ще забави реформите и усложни състоянието на водния сектор.     Чуждите медии все повече се фокусират върху корупцията у нас и използването на европейските пари. Публикувани са обширни материали и разследвания за водната криза в Перник (heise.de, ARD, Cicero. Еuroactiv), за рушащи се стадиони в българските села, построени с европари (Дойче веле).   , при който България отново изгони двама руски дипломати носи белезите и на политически скандал. Москва преглътна дотук достатъчно удари от София, но строежът на „Балкански поток“ е приоритет, заради който не може да си позволи взривяване на отношенията с българското правителство.   , която се проектира пряко и върху вътрешната политика на България и ще продължи да го прави. Според ИСА – с още по-засилена интензивност.   Визиите на Вашингтон и на Москва са диаметрално противоположни по отношение на газовите проекти. Акцентът на САЩ е газовият интерконектор Гърция-България, либерализация на газовия пазар и енергийна диверсификация. Това са американските условия за изграждането ни като регионален газов хъб. Голямата опасност за България се състои в това, че ограничавайки енергийната си зависимост от Русия, може да се премине границата на балансирания подход и да попадне отново на подобна зависимост, но от друга суперсила.    По този показател партията се превръща в своеобразен феномен в най-новата ни история. Тя изцяло се е концентрирала върху властта и на практика вече окончателно се е сляла с държавата.  Въпросът е дали ще надделее безкомпромисната опозиционност на Нинова или някакъв мек вариант на противопоставяне на ГЕРБ с готовност за колаборация, каквато е идеята на нейните вътрешни опоненти. Нинова има огромните шансове да бъде първият лидер на БСП, избран от членовете на партията. Единственият шанс на вътрешната опозиция е да саботират избора, да променят процедурата, да оспорят честността му.   Той вече има номинации и се готви да играе срещу лидера си.    Позициите на ДПС се следят с повишено внимание и се възприемат като индикатор за бъдещи събития и съдбата на управляващото мнозинство.    Данните за преките чуждестранни инвестиции в страната по данни на БНБ нарастват с 36,7 млн. евро за ноември 2019 г., при повишение със 122,1 млн. евро за ноември 2018 г.. Въпреки намалението през последния месец, очакванията са, че   Българските инвестиции в чужбина растат по-бързо от влизащите в България. За ноември 2019 г. нарастват с 3,9 млн. евро, а от началото на годината - с 294,7 млн. евро.    Месечната инфлация за декември е 0,7%, а годишната е 3,8%. Най-голямо покачване от около 7% е регистрирано през декември спрямо същия месец за миналата година при хранителните стоки и най-вече тези за ежедневна консумация - зеленчуците, месото и хляба.    В края на 2019 г. е отбелязана и най-ниската безработица за последните единадесет години - 5,9%.   На фона на сравнително добрата макроикономическа ситуация и перспектива началото на револвиращи кризи в нереформирани сектори хвърлят сянка върху перспективата на икономиката.    В геополитическото лимбо между американски, европейски, руски и балкански интереси в енергетиката, цената на строежа на АЕЦ „Белене“ нарасна до равнища, които поставят под съмнение икономическата целесъобразност на проекта, а геополитическите интереси в газовите тръби също оставиха на заден план цената на газа.   Институт за стратегии и анализи Изпълнителен директор на Институт за стратегии и анализи  (геополитика и дипломация)  (икономика) Международни наблюдатели:  (Гърция, Кипър)  (Албания, Косово)  (Русия, Северна Македония) I. ОСНОВНИ ИЗВОДИ И ПРОГНОЗИ  II. УПРАВЛЕНСКА ДИНАМИКА И ОСНОВНИ ИНСТИТУЦИИ  ПРАВИТЕЛСТВОТО ВЛЕЗЕ В КАСКАДА ОТ КРИЗИ. ПЪРВИ АРЕСТ НА ДЕЙСТВАЩ МИНИСТЪР  ПАРЛАМЕНТЪТ ОСИГУРЯВА МАТЕМАТИЧЕСКА, НО НЕ И ЦЕННОСТНА СТАБИЛНОСТ  ВОЙНАТА МЕЖДУ ПРЕЗИДЕНТ И ГЛАВЕН ПРОКУРОР ЩЕ БЪДЕ ТЕЖКА И ТРАЙНА  КРИЗАТА В ПЕРНИК КАТО МИНИ МОДЕЛ НА УПРАВЛЕНИЕТО  ЗДРАВЕОПАЗВАНЕ – ЛОБИЗЪМ И ТЕЧОВЕ ВМЕСТО РЕФОРМА И КОНТРОЛ  „БАЛКАНСКИ ПОТОК“ МЕЖДУ РУСКИТЕ И АМЕРИКАНСКИТЕ ИНТЕРЕСИ В ЕВРОПА  III. ПАРТИЙНА ДИНАМИКА  ГЕРБ – ПЪЛНА КОНСОЛИДАЦИЯ, ВЪПРЕКИ КРИЗИТЕ  ИЗБОРИТЕ В БСП – КЛЮЧОВИ ЗА ПАРТИЯТА И ЗА ДЪРЖАВАТА  ДПС – РЯЗКО ИЗЛЕЗЕ НАПРЕД И ПОСТАВЯ УСЛОВИЯТА  ОБЕДИНЕНИ ПАТРИОТИ – САМОИЗЯЖДАНЕТО ПРОДЪЛЖАВА  IV. ГОРЕЩИ ДНИ ПРЕЗ ИКОНОМИЧЕСКИЯ ЯНУАРИ  СДЕЛКАТА САЩ-КИТАЙ: „ГОЛЯМ, КРАСИВ ПРИЗРАК“  ИЗНЕНАДИТЕ В ИКОНОМИКИТЕ НА ЕС  БЪЛГАРСКАТА ИКОНОМИКА: ЗАПОЧВАМЕ ДА ПЛАЩАМЕ СКЪПАТА СМЕТКА ЗА НЕЗАВЪРШЕНИТЕ РЕФОРМИ  V. ГЕОПОЛИТИЧЕСКА ДИНАМИКА  УБИЙСТВОТО НА ГЕН. СЮЛЕЙМАНИ И ВЛОШАВАНЕ НА ОБСТАНОВКАТА В БЛИЗКИЯ ИЗТОК. СВЕТОВНИ РЕАКЦИИ  РЯЗКА ДИНАМИКА В ЛИБИЙСКАТА КРИЗА. СРЕЩИ В БЕРЛИН И МОСКВА  ИДВА ЛИ КРАЯТ НА СТАРИЯ МЕЖДУНАРОДЕН РЕД?  РУСИЯ – ПУТИН ПРЕДЛОЖИ ПРОМЕНИ В КОНСТИТУЦИЯТА С НОВИ БАЛАНСИ ВЪВ ВЛАСТТА  VI. РЕГИОНАЛНИ РАЗВИТИЯ  ЕНЕРГИЙНАТА СИГУРНОСТ НА ГЪРЦИЯ И КИПЪР Е В ГЕОПОЛИТИЧЕСКИ ВЪЗЕЛ  СЛУЖЕБЕН ПРЕМИЕР ПОЕ ВЛАСТТА В СЕВЕРНА МАКЕДОНИЯ  ПЪРВИ ЗНАЦИ ЗА РЕШАВАНЕ НА КРИЗАТА В АЛБАНИЯ  КОСОВО ПРОДЪЛЖАВА ДА НЯМА НОВО ПРАВИТЕЛСТВО", "date": "2020.02.01", "title": "Анализът на ИСА за януари: България навлезе в най-голямата си криза от началото на прехода"}
{"url": "http://epicenter.bg/article/Zadarzhan-e-predsedatelyat-na-Darzhavnata-komisiya-po-hazarta-Aleksandar-Georgiev/205521/3/0", "text": "    \r\n Настоящият председател на Държавната комисия по хазарта Александър Георгиев е задържан и привлечен като обвиняем по разследването срещу Васил Божков, потвърди говорителят на главния прокурор Сийка Милева пред bTV. \r\n   \r\n По първоначална информация той е е дал обяснение и е направил пълни самопризнания за престъпната схема, по която лотарийните игри са заплащали по-ниски от законноопределените такси. Освен това признал, че е покровителствал бизнеса на Божков.  \r\n   \r\n Първоначално прокуратурата обвини бившия председател на комисията по хазарта Огнемир Митев. \r\n   \r\n Днес специализираният съд решава дали той да остане за постоянно в ареста по искане на специализираната прокуратура .Митев пое председателския пост в ДКХ през август 2013 г., при кабинета на Пламен Орешарски, но впоследствие не бе сменен и остана до февруари 2018 г. \r\n      ", "date": "2020.02.01", "title": "Задържан е шефът на Комисията по хазарта Александър Георгиев, признал за чадъра над Божков!"}
{"url": "http://epicenter.bg/article/Priblizhen-na-Bozhkov-e-zadarzhan-vav-Viena/205520/3/0", "text": "\r\n Известният колекционер и бизнесмен Борис Бекяров е задържан на летището във Виена. \r\n Бекяров, който беше обявен за издирване заедно с Васил Божков, е бил задържан преди няколко часа на летището в австрийската столица Виена, съобщи БНР. \r\n В момента Бекяров се намира в поделение на австрийската полиция. \r\n   \r\n По непотвърдена информация бизнесменът Васил Божков е бил задържан в Обединените арабски емирства, съобщи главният прокурор Иван Гешев на извънреден брифинг снощи. Очаква се днес прокуратурата да потвърди ареста. \r\n   \r\n Последните 3 дни работихме усилено по издирването на Васил Божков. Той пък правеше всичко възможно да се защити. Имаме информация, че преди няколко часа бизнесменът Васил Божков е бил задържан на територията на Обединените арабски емирства.Информацията е неофициална към момента. След като се потвърди – ще направим всичко възможно да го приберем в България и да бъде изправен пред съда\", уточни той. \r\n  “Това ще е поредният български олигарх, който е избягал... къде каза той ... на Балканите? Явно не е внимавал по география”, добави саркастично Гешев. \r\n   \r\n Заедно с Божков е задържано още едно лице, чиято самоличност не е потвърдена. Гешев предполага, че е това лице също е от обвиняемите. Имало и трето задържано лице, но за него Гешев няма идея кой може да бъде. \r\n   \r\n Не се знае кога ще бъде екстрадиран бизнесменът – това зависи от местното законодателство, каза още главният прокурор. Властите очакват официално потвърждение за задържането утре. \r\n ОАЕ дълго време отказваха да екстрадират българи по международни заповеди за арест. \r\n   \r\n Така например през 2012 г. обявеният за наркобос Христофорос Аманатидис-Таки бе арестуван в Дубай, но след това бе освободен. Той и до днес живее необезпокояван там. През септември 2019 г. обаче от Дубай бе екстрадиран Георги Станоев - малката Бирма, който бе издирван за участие в престъпна група за производство на нелегални цигари. По неофициална информация той сам се е предал и е пожелал да се върне в България. Няколко дни по-късно Бирмата беше пуснат под домашен арест. \r\n   Васил Божков е обвиняем по 7 обвинения – за ръководител на организирана престъпна група, за принуда, за изнудване, за опит за подкуп на длъжностно лице, както и за подбудителство и престъпление по служба. Той бе обявен за общодържавно издирване преди три дни.", "date": "2020.02.01", "title": "Приближен на Божков е арестуван във Виена"}
{"url": "http://epicenter.bg/article/Aktsiya-sreshtu-vaorazhena-grupa--svarzana-s-grabezhi-po-benzinostantsii-v-Sofiya/205529/3/0", "text": "Задържана е въоръжена група, свързана с последните грабежи по бензиностанции в района на София. Това научи NOVA от източници в Прокуратурата.   Арестите са станали по време на специализирана полицейска акция в квартал Христо Ботев. Операцията е срещу битовата престъпност и е част от проверката на хора с повече от две висящи дела.   ", "date": "2020.02.01", "title": "Започна акция срещу въоръжена група, свързана с грабежи по бензиностанции в София"}
{"url": "http://epicenter.bg/article/Shefat-na-Komisiyata-po-hazarta-Aleksandar-Geogiev-e-obvinen-v-dlazhnostno-prestaplenie/205534/3/0", "text": "Настоящият шеф на Държавната комисия по хазарта Александър Георгиев е обвинен в длъжностно престъпление, съобщи говорителят на главния прокурор Сийка Милева, цитирана от \"Дневник\".   Георгиев е бил разпитан по разследването срещу бизнесмена Васил Божков, но не е арестуван. Освободен е срещу \"парична гаранция\" в размер на 40 хил. лева, уточни Милева.   По-рано днес Би Ти Ви съобщи, че шефът на хазартния регулатор е задържан и е направил самопризнания, че е покровителствал бизнеса на Васил Божков.    \"Знам, че е направил самопризнания, знам, че е съдействал на разследването, знам, че прокуратурата ще съобрази това\", каза пред журналисти Иван Гешев, който присъства на поредната за тези дни акция на прокуратурата - срещу битовата престъпност в столичния кв. \"Христо Ботев\".   Александър Георгиев бе назначен за председател на Комисията по хазарта през април 2019 г. на мястото на Мария Филипова, която оглавяваше хазартния регулатор за около година, след което бе избрана за зам.-председател на Комисията за финансов надзор. Преди това Георгиев бе зам.-директор на Националната агенция по приходите, в чиято система работеше от години.   Вчера бившият партньор на Васил Божков Цветомир Найденов, който в края на 2019 г. започна да говори публично срещу бизнесмена и го обвинява от това, че го е заплашил с убийство до това, че е \"сериен изнасилвач\", заговори в телевизионно интервю за бивши шефове на Комисията по хазарта, които били в близки отношения със собственика на \"Нове холдинг\". \"Защо не го питахте вчера Димитър Терзиев (бивш шеф на хазартния регулатор) колко пъти е идвал в офиса на \"Нове Холдинг\", заяви той пред Би Ти Ви и добави, че всички шефове на регулатора, без Мария Филипова и Калоян Кръстев, са идвали в офиса на Божков.   Междувременно днес специализираната прокуратура поиска от съда да остави за постоянно в ареста бившия председател на комисията по хазарта Огнемир Митев, който бе арестуван преди 2 дни по разследването срещу Божков. Гледането на мярката е насрочено за 13.30 ч., съобщи пресцентърът на държавното обвинение. Митев оглавяваше хазартния регулатор до февруари 2018 г., като бе назначен в комисията през 2013 г. по време на кабинета на Пламен Орешарски.   По-рано днес се разбра, че във Виена е задържан съдружникът на Васил Божков - Борис Бекяров. До момента няма официално потвърждение от властите в Обединените арабски емирства за задържането на самия Васил Божков, каквато информация съобщи вчера главният прокурор Иван Гешев.", "date": "2020.02.01", "title": "Шефът на Комисията по хазарта Александър Геогиев е обвинен в длъжностно престъпление"}
{"url": "http://epicenter.bg/article/Ivan-Geshev--Obyavyavame-voyna-na-bitovata-prestapnost/205535/3/0", "text": "  Това заяви главният прокурор Иван Гешев, който пристигна на място в столичния квартал „Христо Ботев”, където се извършва специализирана операция по линия на битовата престъпност. Там е установен член на престъпната група, която е извършвала въоръжени грабежи на бензиностанции в столицата.    \"Показахме го с противодействието на телефонните измами, които бяха бич за възрастните хора.   !  Ествествено, никой не се е преборил с престъпността в никоя държава, но можем да направим много\", категоричен е Иван Гешев.   , заяви Гешев и съобщи, че случващото се не е инцидентна акция, това е кампания. Започват регулярни акции срещу битовата престъпност в цялата страна, заяви още Гешев.   \"Ако не преосмислят поведението си, ще се изправят пред съда и ще получат, каквото заслужават. То не е трудно, ако има съдействие с българските власти\", каза главният прокурор.   \"  Ще ползваме всичко възможно и позволени от закона, хората да живеят спокойно\", каза Обвинител № 1.   \" \", каза главният прокурор. И продължи:  \" Задържано е едно лице, издирват се още четири, съобщи от своя страна главният секретар на МВР главен комисар Ивайло Иванов. Главният прокурор съобщи, че разкритата група, освен с обири на бензиностанции, се занимавала с грабежи, кражби и отнемане на моторни превозни средства.   Въпросната група е извършвала престъпления не само в София, и на територията на СДВР, но и извън страната. Бандитите са се опитали да оберат магазин за цигари миналата вечер. Иван Гешев добави, че в целия квартал „Христо Ботев” се извършва специализирана операция по отношение на битова престъпност, проверява се контингентът с повече от едно висящи дела, досъдебни производства и др.", "date": "2020.02.01", "title": "Иван Гешев: Обявяваме война на битовата престъпност"}
{"url": "http://epicenter.bg/article/Ivan-Geshev-s-posledni-razkritiya-za-arestuvaniya-Vasil-Bozhkov/205537/3/0", "text": " Това заяви главният прокурор Иван Гешев пред журналистите по време на спецакцията в столичния квартал \"Христо Ботев\", съобщи Дарикнюз.  Зад Арабаджиеви - които са изправени пред съда, стоят стотици милиони, те са запорирани. Зад Баневи седят също стотици милиони - запорирани са 200 млн. Цветан Всилев - запорирани са 2 млрд. от антикорупционната комисия. Миню Стайков - запорирани са 150 млн. И заключи: \"Никой не е недосегаем пред закона. Ако е имало такъв перирод в българската история след 1989 г., той е в миналото. България се променя. \"Знаем срещу какво се изправяме, знаем, че ще бъдем атакувани, знаем защо сме атакувани, знаем от кого сме атакувани, но ще продължим, защото го дължим на българските граждани. Прокуратурата и държавата го дължат на българските граждани\", обеща той. Дължим им това тези богати хора, които задържаме да си плащат данъците, защото тези данъци са техните пари. Те са откраднати от българските граждани и не достигат до тях под форма на пенсии, социални придобивки и пътища, подчерта Иван Гешев.   \"В момента, в който получим официално потвърждение, ще ви уведомим кои лица са задържани. Не знам конкретни обвинения, защото съм главен прокурор и не мога да следя в реално време всички действия на колегите. Затова има наблюдаващи прокуророи и те могат да дават информация. Знам, че Александър Георгиев /шефа на комисията по хазарта -б.р./ е задържан и напълно е съдействал на разследващите, направил е пълни самопризнания, което прокуратурата ще вземе предвид. За лице, задържано в Австрия, ми е известно, не знам как се казва, но е от организирана престъпна група, за която е обвинен Васил Божков. Задържан е на летище в Австрия и има повдигнато задочно обвинение\", обяви той пред медиите.   \"Всеки, който е нарушил закона, е наша работа да бъде изправен пред българския съд. Незавсимо дали става въпрос за социално слаби или такива, които имат милиарди. Прокуратурата и държавата го дължат на българските граждани. Тези данъци са техните пари и ги ощетяват под форма на пенсии, това са парите на гражданите, откраднати от тях\", каза още обвинител номер едно.   Арестът на Васил Божков бе оповестен снощи. Избягалият от България бизнесмен е бил хванат в Обединените арабски емирства. Очаква се тамошните власти да изпратят до българските официалната информация и да последва искане за екстрация от нашите органи.", "date": "2020.02.01", "title": "Гешев категоричен: Атаките срещу прокуратурата идват от олигарсите с милиарди"}
{"url": "http://epicenter.bg/article/Siyka-Mileva--Shefat-na-Darzhavnata-komisiya-po-hazarta-e-osvoboden-sreshtu--quot-parichna-garantsiya-quot-/205541/3/0", "text": "Стана ясно, че настоящият шеф на Държавната комисия по хазарта Александър Георгиев е обвинен в длъжностно престъпление. Говорителят на главния прокурор Сийка Милева заяви \"Фокус\", че той е бил разпитан по разследването срещу бизнесмена Васил Божков, след което е освободен срещу \"парична гаранция\". Дали е направил пълни самопризнания по случая, Милева заяви, че не може да коментира.", "date": "2020.02.01", "title": "Сийка Милева: Шефът на Държавната комисия по хазарта е освободен срещу \"парична гаранция\""}
{"url": "http://epicenter.bg/article/Shefat-na-Komisiyata-po-hazarta-na-svoboda-sreshtu-40-000-lv-/205545/3/0", "text": "На председателя на Държавната комисия по хазарта Александър Георгиев, който по-рано днес беше привлечен като обвиняем по делото срещу Васил Божков, е определена мярка за неотклонение парична гаранция в размер на 40 000 лв. Това съобщи за БНТ наблюдаващият прокурор Венцислав Фердинандов.    Фердинандов уточни, че на Георгиев са повдигнати обвинения за длъжностни престъпления, тъй като като председател на Комисията по хазарта Георгиев не е упражнил контрол върху декларациите за приходи, подавани от хазартните оператори и по този начин е позволил лотарийните игри на Васил Божков да плащат значително занижени такси за дейността си.  Фердинандов уточни още, че Георгиев не е бил част от организираната престъпна група, ръководена от Васил Божков. Той каза още, че освен Георгиев, днес е повдигнато обвинение на още едно длъжностно лице, член на Комисията по хазарта, но не уточни за кого става въпрос и какви обвинения са повдигнати, тъй като на този етап това е следствена тайна.    Според Фердинандов освен Васил Божков и Борис Бекяров, извън страната е задържан още един от издирваните бизнес партньори на Божков. По информация на БНТ той е задържан заедно с Божков в ОАЕ.   Междувременно стана ясно, че бившият председател на Държавната комисия по хазарта Огнемир Митев остава в ареста. На 20 декември миналата година Специализираната прокуратура обяви, че започва проверки на фирми на Васил Божков, свързани със залози у нас. Беше образувано досъдебно производство за престъпление, извършено през декември 2017 г. в София, посочиха тогава от държавното обвинение. Става въпрос за сигнал от Цветомир и Боян Найденови, който включва също така и данни за изнудване чрез принуда, придружено със заплаха за убийство или тежка телесна повреда.    През 2014 г. \"Националната лотария\" не плати нито един лев данък, в резултат на \"забравен текст\" в закона, според който, тези игри подлежат на облагане. През 2015 г. бе въведен данък 15% от оборота на дружествата с лиценз за извършване на лотарийни игри. Сигналът на Цветомир Найденов е, че от 2015 г. до момента, \"Националната лотария\" не плаща дължимия по закон данък - 15%, а заплаща 20% такси от комисионни, което е задължение за друг вид хазартен лиценз.    Според изнесените обвинения от страна на Цветомир Найденов, ДКХ години наред е работела под пълното въздействие на Васил Божков, акционер в \"Национална Лотария\" както и в Еврофутбол, Евробет, и др. Многократно са възпрепятствани множество оператори от издаване на хазартни лицензи в България (б.а. - такива са случаите с Betfair, Betstars, Novibet, и др.). Тази порочна практика трябва да бъде един път завинаги прекратена и държавата е необходимо да се намеси решително.", "date": "2020.02.01", "title": "Шефът на Комисията по хазарта на свобода срещу 40 000 лв."}
{"url": "http://epicenter.bg/article/Borisov-naredi--Ekipazhite-na-pristigashtite-korabi-da-se-postavyat-pod-karantina/205538/2/0", "text": "България вдига опасността от мистериозния коронавирус на степен 4. Най-високата - по специално искане на премиера. ”Най високият код е до 5-та степен, предлага се да се мине на 4 степен”, обясни външният министър.   \r\n Премиерът Бойко Борисов изпраща държавния самолет \"Спартан\", за да прибере тримата български студенти, които искат да се върнат от Китай заради разпространяващия се коронавирус. \r\n   \r\n Министър-председателят Бойко Борисов нареди екипажите на пристигащите кораби да се поставят под карантина на самите кораби. Това заяви премиерът на спешната среща, свикана заради коронавируса.   Борисов настоя и внимателно да се проследят китайските граждани, които са били в страната си за новата им година и сега се връщат по борси у нас.   Рисковете са огромни. Ние не може да забраним на някой да отива там, но в следващите няколко седмици, и докато не намерят ваксина за този вирус, остава най-високата степен на мерки за контрол, заяви още Борисов.   Срещата е между вицепремиерът и министър на външните работи Екатерина Захариева, министърът на здравеопазването Кирил Ананиев, министърът на външните работи Младен Маринов, финансовия министър Владислав Горанов и главният секретар на МВР главен комисар Ивайло Иванов.   Предлагам да минем в 4-та степен код за опасност, което означава силна препоръка, даже забрана на български граждани да пътуват за Китай. Това заяви вицепремиерът Екатерина Захариева на извънредната среща в Министерски съвет заради разпространяващия се коронавирус. Трима наши студенти вече са на територията на френското консулство. Едно от момичетата е с двойно гражданство и тя ще пристигне в Германия още днес, където и ще остане, съобщи Захариева. Другите двама – момче и момиче, ще бъдат транспортирани утре рано сутрин със самолет на френските авиолинии. Транспорт на двамата ще става от борд на борд. В неделя „Спартан” ще поеме от летището двама български студенти, които ще бъдат откарани във ВМА за срок от 14 дни. Ако някои от двамата, които ще са във френския самолет, покажат признаци на температура, те ще останат под карантина във Франция, уточни Захариева. Борисов настоя и внимателно да се проследят китайските граждани, които са били в страната си за новата им година и сега се връщат у нас.   Общият брой на заболелите от пневмония, предизвикана от новия тип коронавирус в Китай, достигна 11 791 души, а починалите станаха 259 души. След като Великобритания, Русия и Швеция вече потвърдиха първите случаи на коронавирус, заразата вече е пламнала във всеки контитент на Земята.", "date": "2020.02.01", "title": "Борисов след спешната среща заради коронавируса: Рисковете са огромни (Видео)"}
{"url": "http://epicenter.bg/article/Udalzhavat-bedstvenoto-polozhenie-v-Pernik-s-oshte-30-dni/205539/2/0", "text": "Удължава се бедственото положение в Перник с още 30 дни, считано от 2 февруари. Решението е взето на заседание на Областния кризисен щаб, предава БТВ.    Това съобщи областният управител Емил Костадинов по време на старта на строителните дейности по изкопите и полагането на тръбите за водопровода от Мало Бучино до Перник.    Обектът беше инспектиран от министъра на икономиката Емил Караниколов, областния управител Емил Костадинов и кмета на Перник Станислав Владимиров.  Общата стойност на проекта е 27 039 000 лв., като сумата включва и изграждане на помпена станция, подмяна на три спирателни крана по довеждащия водопровод на Перник и монтиране на система за мониторинг на язовир \"Студена\".    След изграждане на новата водопроводната връзка ще започне почистване на дъното на язовир \"Студена\", каза министър Караниколов.    \"Тук ще подаваме 300 л в секунда. Когато язовир \"Студена\" надхвърли 10 милиона куб. м, водният режим ще бъде намален или прекратен\", каза от своя страна Станислав Владимиров.    Заради строителните дейности до средата на февруари се ограничава движението по 1,2-километровия участък от третокласния път Големо Бучино - Перник.", "date": "2020.02.01", "title": "Областният управител на Перник: Удължаваме бедственото положение с още 30 дни"}
{"url": "http://epicenter.bg/article/Zaharieva--Nastoyavame-balgarskite-grazhdani-da-ne-patuvat-do-Kitay/205540/2/0", "text": "Имаме готовност да вдигнем до пета степен, препоръчваме на четвърта степен всички български граждани да не пътуват до Китай, настоятелно това да не се прави. Това е степента, която обявяваме в момента. Това каза вицепремиерът и министър на външните работи Екатерина Захариева след съвещание във връзка с взетите мерки за ограничаване на коронавируса в България, предаде „Фокус“. „Българските граждани на територията на Ухан – тримата, изявили желание да напуснат. Едното момиче ще излети всеки момент от Германия, ще остане там 14 дни в карантина. Другите двама вече са на територията на Генералното консулство във Франция. Рано тази нощ ще излетят от Китай за Южна Франция, където заедно с медицински екип от ВМА ще бъдат доведени в България и ще останат във ВМА карантина. Ако покажат признаци на заболяването още в самолета, ще останат под карантина във Франция“, обясни тя.   Трима наши студенти вече са на територията на френското консулство. Едно от момичетата е с двойно гражданство и тя ще пристигне в Германия още днес, където и ще остане, съобщи Захариева. Другите двама – момче и момиче, ще бъдат транспортирани утре рано сутрин със самолет на френските авиолинии. Транспорт на двамата ще става от борд на борд. В неделя „Спартан” ще поеме от летището двама български студенти, които ще бъдат откарани във ВМА за срок от 14 дни. Ако някои от двамата, които ще са във френския самолет, покажат признаци на температура, те ще останат под карантина във Франция, уточни Захариева. Захариева посочи още, че мерките може и да бъдат променени след заседанието на министрите на здравеопазването на страните-членки на ЕС, където ситуацията ще бъде обсъдена на европейско ниво. Смъртните случаи, вследствие на коронавируса надхвърлиха 250. Това обявиха китайските власти, след като държавите по света затегнаха ограниченията за пътуващите от Китай в отговор на бързото разпространение на болестта. Най-малко 259 души са загинали, а 11 791 души са били заразени в Китай от новия коронавирус, сочат нови данни на китайските здравни служители. За още 17 888 души се подозира, че са заразени, а 243 са били освободени, според отделен доклад на китайския държавен международен канал CGTN. Френският президент Еманюел Макрон алармира за високо ниво на заплаха, след френските здравни власти потвърдиха, че лекар е станал първият случай на предаване от човек на човек в страната. Близо 600 европейски граждани в Китай искат да бъдат репатрирани заради коронавирусната епидемия. Днес у нас трябва да пристигнат и трите българки, които се намират в Китай. Министерство на външните работи и Министерство на здравеопазването са предприели всички мерки да бъде осигурен карантинен период и да бъдат изолирани тримата български граждани в Китай, когато се приберат в България, за да не допускаме по никакъв начин евентуално разпространяване на заразата. Министърът на външните работи Екатерина Захариева вече отбеляза, че няма данни гражданите ни да са заразени с вируса.", "date": "2020.02.01", "title": "Захариева: МВнР обявява Ниво 4 на опасност заради коронавируса"}
{"url": "http://epicenter.bg/article/Mladen-Marinov--Prizovavame-grazhdanite-da-se-otnasyat-seriozno-kam-zaplahata-ot-koronavirusa/205542/2/0", "text": "Призоваваме гражданите да се отнасят сериозно към заплахата от коронавируса. Това каза министърът на вътрешните работи Младен Маринов в изявление след съвещание във връзка с взетите мерки за ограничаване на коронавируса в България, предаде „Фокус“. „В постоянна връзка сме с Министерство на здравеопазването. Работим на терен на входно-изходните пунктове на летищата. Създадена е организация“, добави той. Гражданите, които имат въпроси, могат да се обърнат за помощ към граничните полицаи или здравните власти, които са на място. \"Моят призив е да се изпълняват полицейските разпореждания. Те са в полза на гражданите, тъй като искаме да предпазим всички български граждани\", допълни той.", "date": "2020.02.01", "title": "Младен Маринов: Призоваваме гражданите да се отнасят сериозно към заплахата от коронавируса"}
{"url": "http://epicenter.bg/article/Ananiev--Vseki--prebivaval-v-Kitay-ili-druga-darzhava-s-koronavirus--shte-bade-postavyan-pod-karantina/205543/2/0", "text": "Всеки китайски гражданин или гражданин на друга държава, който е бил на територията на Китай или други държави, в които е разпространен новият коронавирус, ще бъдат подложени на много задълбочена и щателна медицинска проверка и наблюдение. Това каза министърът на здравеопазването Кирил Ананиев след съвещание във връзка с взетите мерки за ограничаване на коронавируса в България, предаде „Фокус“. „Още със стъпването на територията на Република България: на Летище „София“ или на Летище „Варна“ и „Бургас“ ще преминат през термокамерата, която е поставена на МВР контрола. И след като се установи, че има температура или друго неразположение, незабавно ще бъде насочен към ВМА в София или лечебните заведения, които сме определили във Врана и Бургас, и ще бъде под непрекъснато наблюдение, ако се наложи, и лечение“, допълни той. По думите му дори хората, които не са показали признаци, че са носители на вируса, също ще бъдат под карантина, но в домашни условия. „Тези хора, които не показват наличие на температура или неразположение, също ще бъдат поставени под карантина, но тя ще бъде домашна и те ще бъдат наблюдавани от личния лекар, като това ще се отнася не само за тях, а и за техните семейства. Осигурили сме необходимите предпазни материали. Това са престилки, маски, ръкавици, шапки, които ще предпазят не само здравните органи, но и хората от „Гранична полиция“, които също контактуват с тези граждани. Осигурили сме и необходимите термокамери. Убедени сме, че на входа на нашата страна ще се положат всички необходими мерки, за да не се допусне човек, който е носител на този вирус, да влезе на територията на страната“, уточни Ананиев. Той посочи, че през следващата седмица ще се проведе среща на европейските здравни министри в Брюксел, на които ще бъдат обсъдени и подробните мерки за ограничаване на навлизането на коронавируса на територията на ЕС. „Независимо от това нашето правителство взима много сериозни мерки още преди заседанието на Съвета на министрите с оглед ограничаване на проблема за българските граждани и най-вече за съхранение на здравето на нашите сънародници“, добави той", "date": "2020.02.01", "title": "Ананиев: Всеки, пребивавал в Китай или друга държава с коронавирус, ще бъде поставян под карантина"}
{"url": "http://epicenter.bg/article/Karakachanov-v-Bitolya--Nyama-nuzhda-ot-sporove--a-ot-poveche-chetene-i-kulturen-dialog/205547/2/0", "text": "Дванадесет български генерали родом от Македония е имало в Българската армия през миналия век. Шест от тях са родом от Охрид. Много от личностите, свързани с общата ни история, са били отдадени на борбата за освобождение и обединение на българския народ. Това каза вицепремиерът и министър на отбраната Красимир Каракачанов при представянето на няколко книги на военно-историческа тематика, които засягат събития и личности от общата ни история днес, 1 февруари, в град Битоля, Република Северна Македония.    Представени бяха книги на няколко видни български автори, сред които историкът академик Георги Марков, Красимир Узунов, както и книгата на Красимир Каракачанов, посветена на лидера на ВМОРО Тодор Александров „Дълг и чест. Тодор Александров“. Поканата за срещата с местната общественост, която премина при голям интерес, е на сдружението Културен център „Иван Михайлов“. Срещата се провежда, за да може в приятелски и спокоен разговор да се изясняват различни моменти, смятани за проблемни в общата ни история. „Няма нужда от спорове, има нужда от повече четене и културен диалог“, каза по този повод министърът на отбраната Красимир Каракачанов.    В хода на срещата беше представена част от дейността на бележити български военачалници и личности, свързани с общата ни история, борбата за освобождение и обединение на българските земи, борбата за църковна независимост, културно-просветната дейност на българи от Македония, неизменното присъствие на темата „Македония“ в живота на българския военен, политически, духовен и културен елит през ХХ век. Засегнати бяха и сравнително малко познати теми и въпроси, както и такива, доскоро смятани за „неудобни“ като убийствата на политически и военни фигури, връзките на дейци на национално-освободителното движение с политически партии и общественици, различните течения в обществения и политически живот на България и Македония, свързани със средствата и действията за осъществяване на националната кауза.    На въпрос на журналисти за споровете около личността на Гоце Делчев и работата на членовете на смесената комисия по историческите въпроси, министър Красимир Каракачанов заяви: „Колкото повече се чете историята и се гледат фактите, толкова по-лесно ще се решават споровете. Не виждам смисъл в ХХI век да продължаваме да спорим на какъв език са говорили Гоце Делчев или братя Миладинови… Те самите са го написали“.    По думите му - една част от членовете на комисията от македонска страна са автори на много научни трудове, включително и на книги с документи за Македония. „Там е написано, документите са ясни. Спорът е политически, не е научен. Историята е ясна. Който чете, разбира. Но да кажеш, че Гоце Делчев се е декларирал като българин, за да получи български пасош (паспорт) – няма подобна глупост. По онова време в България на никого не му е трябвало пасош (паспорт), ако идва от Македония. Така и Гоце Делчев идва в България и отива да учи в българското военно училище“, каза още министърът на отбраната.    „Полковник Борис Дрангов е най-популярният български офицер в Балканската и Първата световна война. Роден е в Скопие и до ден-днешен се изучава в българската Военна академия. В Македония са се раждали много велики личности. Тодор Александров е може би най-голямата личност, която се е раждала тук. На тези, които го забраняваха, отдавна никой не им обръща внимание. Но Тодор Александров ще продължава да живее, защото целият му живот е посветен на Македония“, каза още министърът на отбраната Красимир Каракачанов.", "date": "2020.02.01", "title": "Каракачанов в Битоля: Няма нужда от спорове, а от повече четене и културен диалог"}
{"url": "http://epicenter.bg/article/Filip-Popov--Rumen-Radev-izpalnyava-predizbornite-si-obeshtaniya---tarsi-resheniya-na-problemite/205549/2/0", "text": "\"Не сме разочаровани, а стимулирани след вота на доверие. Видя се, че не умеят да се справят с кризите. Ще се борим с този модел на управление и безогледна власт с всички законови средства. Протестите са факт, няма гилдия която да не е протестирала в последното правителство на Борисов\". С тези думи започна участието си в предаването \"Офанзива с Любо Огнянов\" Филип Попов, секретар на ПГ на БСП.    \"Аз също бях на протеста пред НС, като че ли тренират хората с това обгазяване, защото и въздуха ни в София е такъв. Не оправдавам щурма на МРРБ, но да се запитаме защо се е стигнало до тях, хората са отчаяни. Виждам гняв в тези хора, този гняв е справедлив. Писна им от непредвидимостта в законодателството. Бизнесът не може да се нагоди на този темп на промяна на нормативната уредба\", добави той.  Касови бележки трябва да съществуват, отчетността трябва да съществува. Има много малки и селски магазинчета, които са единствени в някои населени места и дори нямат интернет, те как ще изпълняват задълженията си към НАП? Лайтмотив на ГЕРБ е, че внасяме вот на недоверие заради вътрешнопартийни причини. Той е заради кризата, хора са без вода, изхвърлят се тонове боклуци у нас. Този проблем е реален, има министър в затвора. За пръв път изборът на БСП ще бъде пряк. Откакто Корнелия Нинова е начело на БСП, партията се развива в правилната посока. Румен Радев изпълнява предизборните си обещания - търси решения на проблемите\", сподели Попов.", "date": "2020.02.01", "title": "Филип Попов: Румен Радев изпълнява предизборните си обещания - търси решения на проблемите"}
{"url": "http://epicenter.bg/article/Zapochna-izgrazhdaneto-na-vodoprovoda-ot-Malo-Buchino-do-Pernik--Snimki-/205550/2/0", "text": "\"Ако се окаже, че времето е с нас и природата е по-благосклонна, и пролетта е малко по-влажна, в края на пролетта може вече да говорим за различна картина в Перник\". Това каза кметът на града  , предаде БГНЕС. Тази сутрин започнаха  по изграждане на водопровода от село Мало Бучино до Перник, по който градът да получи вода. Министърът на икономиката   се извини на всички, които ще имат неудобство следващите около 40 дни. „Имаме бюджет от 27 039 000 лв. с ДДС, който е за изпълнение на тази дейност тук както и за изпълнение на още две дейности”, каза Караниколов. „За този проект специално имаме непредвидени дейности около 1 900 000 с ДДС, които вероятно ще възстановим, от сега го казвам, толкова са предвидени по проекта”, каза министърът. Той обясни, че    „Аз затова казвам точната стойност отсега,  ”, обърна се Караниколов към медиите. „Тук сме, тръбите идват”, заяви още министърът.   Започваме строителство, има машини, има техника и съм сигурен, че в един срок до 40 дни ще се справим”, посочи Караниколов и добави, че ще се работи денонощно. Икономическият министър подчерта още, че за последните 4 дни няма загуби в язовир „Студена”. „Язовирът не спада, в момента притокът е добър”, каза от своя страна кметът на Перник Владимиров и изрази надежда с новоизграждащия се водопровод, че ще бъде подпомогнато за неговото захранване.   „В момента, в който се изгради това съдържание и почнем да подаваме по него вода към Перник, спираме водоподаването от язовир „Студена” и той ще започне по възможно най-бързия начин да се пълни. В момента, в който достигнем обем, който ще ни даде по-дългосрочна перспектива, че няма да има риск пак отново да изпаднем в такава криза, водният режим ще бъде първо намален и след това отменен”, каза кметът. „Тук ще подаваме 300 л в секунда.  . В момента, в който достигнем над 10 млн. кубика, ще имаме по-дългосрочна перспектива”, заяви градоначалникът.", "date": "2020.02.01", "title": "Започна изграждането на водопровода от Мало Бучино до Перник "}
{"url": "http://epicenter.bg/article/Kaloyan-Metodiev--Podslushvaneto-v-Balgariya-e-izlyazlo-ot-kontrol--Video-/205556/2/0", "text": "\"Записите засилиха интереса към президента. Не можем да знаем какво още ще поднесе от прокуратурата. Изводът е, че подслушването в България е излязло от контрол. Ако президентът може да бъде обект на такова нещо, какво остава за другите? Трябва да се сложи ред в секторът за сигурността, да се види кой носи отговорност\". С тези думи започна участието си в предаването \"Офанзива с Любо Огнянов\" Калоян Методиев, началник на кабинета на президента.    \"Действията на прокуратурата ще ги оцени съда. Адмирирам борбата срещу наркотиците, това е твърда политика на държавата. Не бих казал, че преходът е нещо лошо генерално. Тези, които са спечелили от него чрез рекет и наркотици, трябва очевидно да си платят сметката рано или късно. Но не и тези, които не са забогатели по такъв начин, да отделяме всеки случай\", добави той.    \"Президентската институция инициира дебатите, за да изслуша гледните точки. Процесът се развива и ще видим какво ще излезе накрая. Ако продължават кризисните нива и системата продължи да експлодира, не се знае. Ние сме изпадаща нация демографски, президентът е изразител на националното настроение\", сподели Методиев.    \"Трябва да върнем нещата в нормалната рамка, да има работещи институции. Да се търсят решения. При 15 % невалидни бюлетини не съм сигурен кой как печели изборите. Не са безусловно приемани резултатите от миналогодишните избори. Използва се репресивен апарат за потушаване на протестите. Президентът уплътнява напълно своите правомощия\", коментира той.    \"Президентът има много силно оръжие – говоренето. Може да притисне всяко правителство, ако неглижира някой сектор, като здравеопазването и образованието, като върне нещата във фокуса на обществото и да не слизат от вниманието. Това са сектори с големи проблеми, които изискват дългосрочни решения\", каза още Калоян Методиев.", "date": "2020.02.01", "title": "Калоян Методиев: Подслушването в България е излязло от контрол (Видео)"}
{"url": "http://epicenter.bg/article/Industriyata-v-Pernik-mozhe-da-poluchava-voda-za-proizvodstveni-nuzhdi-ot-yazovir--Bushlyak-/205557/2/0", "text": "Има възможност индустрията в Перник да се захранва с вода за промишлени нужди от язовир „Бушляк”, съобщи министърът на икономиката Емил Караниколов, цитиран от БНР. За целта трябва да бъде изграден тръбопровод с дължина 800 метра и да бъде направен ремонт на съществуващ канал.    По думите на министъра към момента има неофициален отговор от „Стомана индъстри“, че водата от язовир „Бушляк“ отговаря на техните изисквания. Чакат се становища и от други предприятия, намиращи се в индустриалната зона на града.    Министърът подчерта, че ако се направи водопровод само за едно дружество, това се счита за държавна помощ.    „Там има индустриална зона и ако може няколко предприятия да се възползват от това, веднага ще започнем и този проект по отношение на вода, която може да се използва не за питейни и не за битови нужди, а потвърдено вече от „Стомана” – само за производствени нужди. Това означава да нямаме проблем чисто в икономическо отношение“, добави той.    Междувременно стана ясно, че бедственото положение в Перник е удължено с още 30 дни. Решението е на Областния кризисен щаб и влиза в сила от 2-ри февруари, съобщи областният управител Емил Костадинов.    Източник: БНР", "date": "2020.02.01", "title": "Караниколов: Индустрията в Перник може да получава вода за производствени нужди от язовир „Бушляк”"}
