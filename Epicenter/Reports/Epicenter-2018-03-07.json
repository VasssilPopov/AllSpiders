{"url": "http://epicenter.bg/article/Prof--Aleksandar-Marinov--Izyavleniyata-na-Simeonov-sa-skandalni--V-OP-sa-na-pat-da-stignat-do-boy/148842/2/0", "text": "Изявленията на Симеонов са скандални. Това посочи в интервю за предаването \"Нещо повече\" по програма \"Хоризонт\" на БНР преподавателят в СУ професор Александър Маринов. Повод за изказването му бяха думите на вицепремиера Валери Симеонов за патриарха на Русия Кирил, когото той нарече \"агент на КГБ\" и \"контрабандист\". \"Един вицепремиер не може да си позволи такъв език по отношение на високопоставено лице от чужда държава, каквото е патриархът на Русия. При \"Обединените патриоти“ има едни възпроизвеждащи се спазми на конфликти, които буквално ден след ден се изострят и стават все по-драматични. На път са и да стигнат до бой. Това се отразява както на коалицията \"Обединени патриоти“, така и на правителството. Състоянието на \"Обединените патриоти“ е един от факторите, които определят буреносните облаци на близкия хоризонт на управление\", твърди проф. Маринов. Категорично очаквам предсрочни избори, допълни още проф. Маринов. \"Очаквам предсрочни избори по-рано, отколкото съм предполагал\", бяха неговите думи.", "date": "2018.03.07", "title": "Проф. Александър Маринов: Изявленията на Симеонов са скандални! В ОП са на път да стигнат до бой"}
{"url": "http://epicenter.bg/article/Malniya--Praviitelstvoto-othvarli-Istanbulskata-konventsiya-/148773/2/0", "text": "Току-що на заседанието на Министерския съвет бе отхвърлена Истанбулската конвенция, научи Епицентър.бг   По предложение на премиера Борисов бе прието решение на правителството, което отменя решението му от 3 януари 2018 година и от парламента се изтегля за ратификация Истанбулската конвенция.   Тази новина бе очаквана отдавна, след като Борисов обеща да се вслуша в настроенията на хората и да даде заден ход на приемането на този според документ, който предизвика масови протести сред хората у нас.   Скандалът около Истанбулската конвенция се разрази в началото на годината.  Срещу текстовете се обявиха \"Обединени патриоти\", Българската православна църква, Католическата църква, мюфтийството, синдикатите, президентът Радев и 84% от българите.   Припомняме, че в интервю пред БТВ на 14 февруари, Бойко Борисов заяви: \"    След това бе разпределен в пет парламентарни комисии, като само комисията по младежта и спорта я отхвърли и то с гласа на Георги Марков от ГЕРБ. В комисията по външна политика Конвенцията вече мина.   След надигналото се обществено мнение и решението на БСП да поиска референдум за Конвенцията, на 31 януари 2018 г. парламентарната група на ГЕРБ прати документа в Конституционния съд (КС)с искане на решение за съответствие на текстовете му с българската Конституция.       Това именно направи днес правителството на своето заседание.  Премиерът Бойко Борисов се вслуша в гражданското общество и разпореди конвенцията да не бъде дебатирана в парламента.   Новината съобщи от парламентарната трибуна и предсадетяла на ПГ на ГЕРБ Цветан Цветанов по време на разгорещените дебати за провеждането на референдум за Истанбулската конвенция.   Вслушвайки се в общественото мнение, правителството изтегли Истанбулската конвенция, обяви и председателят на парламента Цвета Караянчева, обяснявайки какво е имала предвид, когато каза, че \"тъмни сили\" са застанали зад конвенцията.   „Имаше много тежки реакции и на коалиционния партньор, и на православието, и на мюфтийството и се насадиха огромни страхове у българския народ”, заяви Борисов след заседанието на кабинета.      ", "date": "2018.03.07", "title": "Мълния! Правителството отхвърли Истанбулската конвенция!"}
{"url": "http://epicenter.bg/article/Korneliya-Ninova--Opropastihte-sas-skandali-golemiya-shans-na-Balgariya-da-predsedatelstva-Saveta-na-ES/148780/2/0", "text": "  ГЕРБ не са съществували, когато БСП подаде документите на България за ЕС - опропастиха големия шанс на България да председателства Съвета на ЕС. Това каза лидерът на БСП Корнелия Нинова по време на дебатите по предложението на БСП за референдум по Истанбулската конвенция, предаде репортер на Агенция „Фокус“.   „Много лъжливи внушения бяха направени от г-н Цветанов, но аз няма да говоря за това. Само едно ще спомена за картинките, които показваше, че сме гласували в Лисабон за Истанбулската конвенция. Нито сме гласували там, нито съм говорила за нея, но се обърнах към ПЕС, бих се обърнала със същото уважение и към ЕНП и към вас. Там говорех за грешката на политическите елити в България, които грешки са една от причините ЕС да стигне до кризите, в които се намира. Извън манипулациите, г-н Цвеанов показа няколко големи теми за бъдещето на България в ЕС, за избора на България - Европа и Евразия. То е в контекста на Истанбулската конвенция. Вие попитахте какъв е изборът на БСП? Уважаеми г-н Цветанов, не сте съществували нито в съдебните регистри, нито в политическото пространство, когато БСП подаде документите, за да осигури членството на България в ЕС. През всичките години сме отстоявали европейската политика. Внушението, че сме против Европа няма да приемем никога. Ще ви кажа директно, че вие опропастихте големия шанс на България да бъде европредседател на Съвета на ЕС. Вие опропастявате европейската перспектива на България, защото откакто е започнало председателството и Европа, и България се занимават само със скандалите, генерирани от ГЕРБ и Патриотите. Занимаваме се с оградата и с корупцията там, с „кумгейт“, с кмета на Септември, със суджука, с НЗОК, но не и с приоритетите на Европа. Вие потъпквате европейски ценности, които са правото на свободно мнение и свободно изразяване на волята на човека“, каза лидерът на БСП. Тя поясни, че днес се провежда свободен и демократичен протест срещу правителството на Борисов и те го наричат задкулисно.   „Вие потъпквате основен европейски принцип за свободната воля на българските граждани и правото им да я изразяват по площадите на България“, заяви Нинова. Тя попита, ако управляващите обвиняват БСП за Истанбулската конвенция, че всява омраза, по същия начин ли ще се отнесат към българския патриарх, президент, акад. Георги Марков, акад. Антон Дончев, акад. Воденичаров.   „Европа беше създадена на този принцип – демократичен, свобода на мнението и зачитане на различното мнение. Вие ще ни говорите, че БСП отдалечава България от Европа. Кой в последната година потъпка основни европейски принципа? Това ли Ви е Европата, граждани за европейско развитие на България?“, попита лидерът на БСП. Нинова обвини ГЕРБ, че са против различния. „Призоваваме ви, когато говорим за Европа да се върнем на онези теми, на базата на които тя беше създадена“, посочи Нинова.  ", "date": "2018.03.07", "title": "Нинова към ГЕРБ: Опропастихте със скандали големия шанс на България да председателства Съвета на ЕС"}
{"url": "http://epicenter.bg/article/Delyan-Dobrev-uchuden--che-BSP-ne-nosili-stalbi--za-da-kateryat-prozortsite-na-Ministerski-savet/148812/2/48", "text": "БСП ги няма на работа, те са пред Министерския съвет, драпайки към властта, възкликнаха от ГЕРБ по време на дебатите в закона за банковата несъстоятелност по повод протеста. Учудвам се, че БСП не носят стълби, за да драпат по прозорците на МС, отбеляза от трибуната Делян Добрев. Искате да внушите, че БСП не идва на работа, искате ли да доведем всички протестиращи тук, подскочи Георги Гьоков от БСП, цитиран от Канал 3.   На репликите от лявата част на залата Добрев отвърна: \"По темата е, колеги, защото имам въпроси по темата към липсващи ваши депутати\". Добрев отново попита защо и на това трето гласуване на закона срещу вторичното ограбване на КТБ Елена Йончева не присъства в пленарната зала. \"Предния път Йончева не беше в залата, за да гласува този законопроект. Да не се дължи, питам, не твърдя, на нейно притеснение, че тя е в конфликт на интереси по този закон, днес отново я няма\", попита още Добрев.   \"Въпросът ми е следният, задавам го вече един месец и не получавам отговор - каква е връзката на БСП с КТБ\", попита депутатът от ГЕРБ и повтори тезата си за съдружието на Йончева с офшорка и за източването на банката.   В отговор социалистът Крум Зарков изрази възмущението си от начина, по който се води дебатът по ветото на президента. \"Дебатът не е за кой какво е правил в КТБ, а е за ветото на президента. Второ, народните представители нямат основание да задават въпроси на други народни представители от тази трибуна, има други институции, където това трябва да се направи\", скара се Зарков на Добрев.   А на председателстващия заседанието Емил Христов каза: \"И за да е всичко ясно, моля напомняйте, че да твърдиш, че Елена Йончева е източила КТБ, е най-големият абсурд, изричан в това Народно събрание и трудно, дори и Вие, ще направите нещо по-абсурдно от това\", скочи Зарков.   Протестът пред МС, насрочен за ЧЕЗ, който бе подкрепен от БСП, мина като сюжетна линия през целия пленарен ден. И преди закона за банковата несъстоятелност, по време на дебатите за референдума за Истанбулската конвенция Цветан Цветанов и Корнелия Нинова размениха реплики по темата. Лидерът на депутатите от ГЕРБ укори социалистите заради протеста, а Нинова отвърна, че управляващите се опитват да изкарат един граждански протест задкулисие. днес се провежда свободен и демократичен протест срещу правителството на Борисов.   \"Днес се провежда свободен и демократичен протест срещу правителството на Борисов и вие го наричате задкулисие\", протестира Нинова, като обвини, че ГЕРБ потъпкват основен принцип на ЕС - този на правото на различно мнение.", "date": "2018.03.07", "title": "Делян Добрев учуден, че БСП не носили стълби, за да катерят прозорците на Министерски съвет"}
{"url": "http://epicenter.bg/article/Patriotite-skochiha-na-Valeri-Simeonov--iskat-da-se-izvini-na-ruskiya-patriarh--video-/148814/2/48", "text": "Парламентарната група на Обединените патриоти скочи срещу своя вицепремиер Валери Симеонов заради изказването му по адрес на руския патриарх.     „   Смятаме, че е недопустим подобен език към Негово светейшество патриарха на Руската православна църква Кирил, който беше приет официално от премиера на Република България Бойко Борисов, президента Румен Радев и отслужи заедно с българския патриарх Неофит празнична литургия по случай 140 г от Освобождението на България от турско робство.   Настояваме вицепремиерът Валери Симеонов, който е квота на Коалиция Обединени патриоти в българското правителство да поднесе извинение на руския патриарх за нанесените обиди.   Председател на ПГ \"Обединени патриоти\": Волен Сидеров“.      ", "date": "2018.03.07", "title": "Патриотите скочиха на Валери Симеонов, искат да се извини на руския патриарх (видео)"}
{"url": "http://epicenter.bg/article/Boy-mezhdu-Volen-Siderov-i-Valeri-Simeonov-zaradi-ruskiya-patriarh-/148817/2/48", "text": "Екшънът е станал в стаята на парламентарната група на „Обединени патриоти“ в НС часове след скандалното интервю на вицепремиера пред БНТ.   „   Валери Симеонов тръгнал да му отвръща, а изплашените им колеги скочили да ги разтървават. Волен Сидеров обаче бил изключително напорист и успял да хване депутата Касабов, повтаряйки „Той кой, че да ругае главата на най-голямата православна църква в света!“.   За да ги разтърват колегите дръпнали Волен и да дали на изпие на екс два коняка, за да се успокои.   Валентин Касабов заявил, че подкрепя Валери Симеонов. \"Щом е обидил патриарха, е имал право. Аз си имам патриарх и уважавам него\", изтъкна Касабов.  \"Ако Валери Симеонов не се извини, значи той не се съобразява с решението на парламентарната група\", категоричен бил дясната ръка на Валери Симеонов.   „  тюхкат се депутати, които разказаха презд Епицентър.бг потресаващата сценка.               „За какво да се извинявам. Кажете ми каква лъжа съм казал аз, та да се извиня за нея. Човек се извинява, когато е допуснал грешка или ако е отправил епитети и клевети. Аз не съм си измислил нищо. Цитирам официални данни“. Така вицепремиерът Валери Симеонов коментира пред ПИК искането на коалиционните му партньори от „Атака“ и ВМРО.   Той допълва, съобщените от него данни са от доклад на федералната митническа служба на руската федерация към 15 октомври 1996 г. „Там пише, че Кирил, е внесъл цигари за 14 милиарда долара. Затова го наричат \"табачный\" митрополит. За часовника му също се знае. Часовник за 35 хиляди долара. Една снимка се върти из интернет, където са му замазали часовника, но са пропуснали да изтрият и огледалния образ върху бюрото. Защо не я показвате тази снимка? Кое е лъжа? Кое е заблуда, за да се извинявам. Това е агент Михайлов от КГБ. Знаете ли, че на 20 март 2016 г. в проповед казва, че човешките права са новата ерес. И още казва, че управлението на Путин е божие чудо. Кажете ми за какво да се извиня?“, недоумява Валери Симеонов.", "date": "2018.03.07", "title": "Бой в парламента между \"Атака\" и НФСБ заради руския патриарх?"}
{"url": "http://epicenter.bg/article/Boyan-Chukov--Valeri-Simeonov-e-edno-ot-nay-golemite-padeniya-na-balgarskata-darzhava-sled-1989-g--/148818/2/0", "text": "\"Валери Симеонов е едно от най-големите падения на българската държава след 1989 г. Думите му звучат шокиращо за всеки възпитан човек. Нима войнстващата посредственост, арогантност и простащина са поставени в България на ниво вице-премиер?\" Това написа във Фейсбук експертът по национална сигурност Боян Чуков по повод грозните нападки на вицепремиера и лидер на НФСБ срещу руския патриарх Кирил. Припомняме, че днес пред БНТ Симеонов нарече главата на Руската православна църква \"агент Михайлов от КГБ\", \"хитрец\", \"второразрядно ченге\" и \"контрабандист\".  \"Валери Симеонов е не само огромно падение на българската държава. Той е доказателство, че няма българска държава. Предполагам, че повечето българи си дават сметка какви негативни последствия ще имат думите на този необразован и невъзпитан човек за двустранните българо-руски отношения. Наивници са тези, които си мислят, че това ще мине и ще отмине. Тези времена приключиха\", пище още експертът.  \"Със своята простащина Валери Симеонов нанeсе смъртоносен удар на правителството на Бойко Борисов и злепостави България. Патриах Кирил посети нашата страна като личен пратеник на Владимир Путин. Просташките изстъпления на Валери Симеонов директно нападат и засягат Владимир Путин и Русия\", заключава Боян Чуков.  ", "date": "2018.03.07", "title": "Боян Чуков: Валери Симеонов е едно от най-големите падения на българската държава след 1989 г. "}
{"url": "http://epicenter.bg/article/Borisov-naredi-kontrolirano-izpuskane-na-yazovir--Ticha-/148824/2/0", "text": "  По разпореждане на министър-председателя Бойко Борисов министрите на земеделието, храните и горите и на околната среда и води пътуват към язовир „Тича“, за да следят организацията по контролираното изпускане на водоема. Това съобщиха от правителствената информационна служба.   За да се избегнат наводнения на земеделски земи и обществено имущество, двете министерства, в координация с „Напоителни системи“ и „Басейнова дирекция“-Варна, Гражданска защита, Областната управа и кметовете, са създали необходимата организация за информиране на жителите на населените места в района.   Очаква се контролираното изпускане през преливника на язовир „Тича“ да започне късния следобед със скорост 10-12 м3/сек. Експерти от „Напоителни системи“ вече са обходили поречието на река Камчия, като са извършили и почистване. Към момента в района няма опасност от наводнения, тъй като речните корита могат да поемат контролираното изпускане.   Жителите на близките населени места вече са информирани за действията на регионалните институции и за всички предприети превантивни мерки.  ", "date": "2018.03.07", "title": "Борисов нареди контролирано изпускане на язовир „Тича“"}
{"url": "http://epicenter.bg/article/Obvinenieto--Ne-e-ustanoveno-tochno-kolko-kurshuma-sa-izstrelyani-sreshtu-Zhoro-Plaha/148744/3/0", "text": "Не е установено точно колко куршума са изстреляни срещу Жоро Плъха, информира зам.-окръжният прокурор на Пловдив Галина Андреева в ефира на Нова телевизия.   Галина Андреева бе категорична, че от обвинението са се забавили с разследването в Пловдив. \"Не считаме, че сме се забавали, ние работим с факти\", заяви тя в предаването \"Здравей, България\". Множество спекулации по фактите се появиха по темата, продължи тя. И изреди: \"Бяха подадени в медийното пространство спекулации за това, че е имало втори извършител, за това, че семейството му е било там - на втория етаж на къщата.\" \"Цялата ситуация се развива пред гараж с излаз на улицата\", посочи прокурор Андреева.   \"За да се установят фактите сме разпитали множество свидетели\", посочи прокурор Андреева. Тя заяви, че обвиняемият доктор е наблюдавал 30 минути какво се случава в гаража му, как светва лампата и изгасва. Лекарят, убил мъж, който се опитвал да обере гаража му в Пловдив, няколко пъти сменял версията си за това с какви предмети го е замерял крадеца. Първоначално д-р Иван Димитров казал, че Жоро Джевизов го е нападнал с тръба. После твърдял, че е бил атакуван с табела. Според третата версия на медика крадецът хвърлил нож по него, което го принудило да започне да стреля. Изпразнил целия пълнител на незаконно притежаван пистолет. Само един от куршумите попаднал в тялото на Джевизов и го убил.   Колко точно куршума са изстреляни срещу крадеца не е установено, поради прикриване на следите, но има данни, че са се чули четири изстрела. Стреляно е от близко разстояние по посока на тялото на убития Жоро Плъха. Прокурор Андреева подчерта, че обвиняемият е значително по-едър и по-висок от крадеца и не е ясно защо не се е опитал да го залови, вместо да стреля по него. „Убийството е извършено при превишаване пределите на неизбежната отбрана. Нападението от страна на крадеца е било отблъснато с прекомерна сила”, каза още Андреева. Според нея протестите, предизвикани от ареста на д-р Димитров, били предизвикани от спекулации. Андреева подчерта, че детайлите около престъплението са обявени няколко дни след извършването му, тъй като на разследващите е било нужно време да установят какво точно се е случило. „Не сме се забавили. Разпитахме повече от 15 свидетели и изчакахме редица експертизи”, поясни Андреева.    ", "date": "2018.03.07", "title": "Обвинението: Не е установено точно колко куршума са изстреляни срещу Жоро Плъха"}
{"url": "http://epicenter.bg/article/Cheshka-mediya--Ginka-e-podpisala-klauza-da-satrudnichi-na-deloto-sreshtu-Balgariya--koeto-vodi-ChEZ/148784/4/0", "text": "В договора за продажба на българските активи на ЧЕЗ на „Инерком” има клауза, която изисква от дружеството купувач да окаже сътрудничество по делото срещу България в Международния център за уреждане на инвестиционни спорове. Това съобщава „Хосподарски новини”, цитирайки източник от ръководството на чешката компания, съобщана Вести.бг. Ако искът на ЧЕЗ срещу българската държава в базирания във Вашингтон арбитраж бъде удовлетворен, обезщетението може да достигне близо 600 млн. евро. Това е основната причина чешката компания да не желае да продаде бизнеса си в България на правителството в София. „Сега си представете как ще се съгласим собственик на българската ни компания да стане някой, срещу когото водим арбитражен спор за такава сума - просто не можем да го позволим”, посочва източникът на чешката медия. Според „Хосподарски новини” в момента от ЧЕЗ подготвят нов стратегически вариант – да се съгласят на продажба на контролен пакет от акции на българското правителство, ако то приеме да плати определено обезщетение по делото в арбитражния съд. В повечето случаи дори подобен иск да бъде удовлетворен, отсъдените обезщетения са много по-ниски от максималните размери, така че от чешкото дружество не рискуват нищо. При най-доброто за ЧЕЗ развитие на събитията, компанията може да спечели от продажбата на бизнеса си в България над половин милиард евро. Междувременно чешкият зам.-министър на финансите Ондрей Ланда, който е член на надзорния съвет на ЧЕЗ и за когото се твърдеше, че е пратил на българския премиер Бойко Борисов данни за източниците на финансиране на сделката с  „Инерком България”, категорично отрече да е правил такова нещо. „Не знам какво пишат българските медии, не комуникирам с българското правителство”, посочи Ланда. В момента собственикът на „Инерком” Гинка Върбакова е в Чехия, за да преговаря българската държава да закупи дял в „ЧЕЗ България”. Официално беше обявено, че договорката между Борисов и Върбакова е „Инерком” и държавата да са партньори, но кабинетът да държи контрола над енергоразпределителното дружество. А бизнес дамата е в Прага, за да убеди ЧЕЗ да се съгласи с тази договорка.  ", "date": "2018.03.07", "title": "Скандал! Гинка подписала клауза да сътрудничи на ЧЕЗ в делото срещу България, съобщава чешка медия"}
{"url": "http://epicenter.bg/article/CNN--Italiya-nanese-tezhak-udar-na-statukvoto-s-izbornite-rezultati/148756/11/33", "text": "След като шумът от парламентарните избори в Италия утихна, има ясни победители и губещи, но няма ясен изход след разединяваща кампания, доминирана от антиимигрантска реторика и обещания, които ще бъдат трудни за спазване. Тъй като първите резултати от екзитпола бяха публикувани малко преди полунощ, вълната от неувереност се превърна в необуздан ентусиазъм в щаба на Движение „Пет звезди“ (M5S) в луксозния хотел Parco dei Principi в центъра на Рим. Движението беше на върха на всеки екзитпол и изглеждаше, че ще получи почти една трета от гласовете, повече от всяка друга партия и с около 14 процента повече от всеки друг.   Луиджи ди Майо, младият лидер на партията, която се бори със статуквото, основана от бившия комедиант Беппе Грило, не говори публично в неделя, но е бил фотографиран от привърженици, усмихвайки се до уши на всеки, който го доближи. Ди Майо, само на 31 години, символизира младежкото недоволство в Италия, провеждайки кампания по тънката линия между надеждата и страха, като използва думи като \"нас\" и \"тях\" и посочва потенциалните гласоподаватели като \"моето поколение\". В публикация в блог преди гласуването той пише: \"Те гледат към нас, защото ние сме бъдещето на страната, но те все още не ни вярват напълно\". Движението „Пет звезди“ може много успешно да спечели сърцата на младите и недоволни гласоподаватели, но все още е далеч от спечелването на властта в Италия, ако то остане вярно на своите избиратели. Тъй като „Пет звезди“ провеждаше кампания с обещание за независимост и прозрачност, е малко вероятно да се присъедини към коалиция. Ди Майо е флиртувал с идеята за формиране на коалиция преди, но \"Грилините\", както се наричат привърженици на \"Пет звезди\", досега са пренебрегнали тази идея. \"Новата мантра на\" Пет звезди\" трябва да бъде, че е невъзможно и незаконно (да се формира) всяко мнозинство без нас\", заявява Джако Йакобони, водещ политически анализатор във вестник \"Ла Стампа\". \"Това означава, че никой не може да се опита да ги изключи от голямата игра сега.\" Движението „Пет звезди“ не е единствената партия, която празнува. Матео Салвини, 44-годишният лидер на популистката и ксенофобска Лига - преди известна като Северна лига - побърза да напише „Благодаря“ в социалната мрежа „Туитър“ преди полунощ, докато гледаше, че партията му се изкачва на второ място в екзитполовете. Последните резултати в понеделник сутринта даваха на Лигата на около 17,5% от гласовете, но все още имаше непреброени гласове. Лигата участва в изборите като младши партньор в дясноцентристка коалиция, която включва и партията Forza Italia („Италия, напред“) на Силвио Берлускони и неофашистката партия „Италиански братя“. Но след като гласовете бяха преброени, изглеждаше малко вероятно Салвини да се появи на мястото на шофьора. „Италия, напред“ не успя да постигне успех и се очаква да остане с няколко процента зад Лигата или около 14%, според вътрешното министерство.   Берлускони, нaвремето създател на лидери, сега е нещо като политически просяк. Бившият министър-председател каза пред гласоподавателите, че причината, поради която неговата партия не е спечелила повече, е, че той не е действителният кандидат, след като му е забранено да заема ръководна длъжност до 2019 г. заради данъчни измами. Берлускони се надяваше да ръководи дясноцентристката коалиция, като постави Антонио Таяни в качеството си на министър-председател, докато се върне на власт през следващата година. Сега Берлускони е „понижен“ от капризите на Салвини. В понеделник Салвини каза пред репортери, че самият той ще ръководи дясноцентристката коалиция. \"Милиони италианци ни помолиха да ги изведем от несигурността\", каза той. \"Ние ще ги водим. Виждам това като глас за бъдещето, а не за миналото.\" Салвини, който някога е влизал с булдозер в ромски лагер и е предлагал законодателство за сегрегирани автобуси \"само за италианци\", се преоткрива в тази избирателна кампания. Напоследък е насочил партията си към по-центристки подход. Салвини е твърд поддръжник на американския президент Доналд Тръмп. Той пътува до Филаделфия за митинг от кампанията на тогавашния кандидат на републиканците през 2016 г. и се снима с него. Салвини водеше кампанията си под лозунга \"Италия на първо място\", очевидно зает от една от любимите фрази на настоящия американски президент. В края на кампанията движението \"Пет звезди\" в южните части на Италия заимства идея от американския филм \"Три билборда извън града\" и използва три червени билборда, за да напомни на избирателите как Салвини ги наричаше. - Казах ви, че миришете – пише на единия. - Сега искам вашия глас – пише на другия . На третият просто пишеше: \"Защо не, селяни?\"   Лявоцентристката Демократическа партия под съвместното ръководство на бившия премиер Матео Ренци и настоящия премиер Паоло Джентилони бе безспорният губещ в изборите в неделя. Партията изглежда е спечелила едва около 19 процента от общия брой гласове, а лявоцентристката й коалиция - около 23 процента. Те ще спечелят още няколко процента въз основа на новия избирателен закон, който дава на водещите членове на коалицията процентните точки на тези партии, които печелят по-малко от 3%, но няма да е достатъчно, за да промени крайния резултат. Берлускони и Ренци се срещнаха в края на неделния ден, което сега изглежда като отчаяни преговори. Дори и да скалъпят някаква нова центристка компромисна коалиция, те със сигурност никога не биха могли да съберат достатъчно подкрепа, за да формират мнозинство. Сега топката е в президента Серджо Матарела. След като гласовете са преброени, вероятно късно в понеделник, той ще започне среща с победителите, за да даде начало на очакваните напрегнати и продължителни преговори след такава остра кампания. Италианците чакат, за да видят с кого първо ще се срещне.   \"Ще възложи ли италианският президент Серджо Матарела отговорността да образува правителство на Салвини (първата коалиция) или на Ди Майо (първата партия)?\" пише в „Туитър“ Йакобони от Ла Стампа. \"Във всеки случай ще бъде много трудно да се избегне популисткият, повече или по-малко евроскептичен и повече или по-малко антиимигрантски лидер\".   Това усещане е нещо, с което изглежда, че всички се съгласяват. Политическият коментатор и журналист Марко Траволио, пишещ в уважавания вестник Il Fatto Quotidiano обобщава: \"Италианците излязоха при ниските температури да гласуват по безумен избирателен закон, за да извикат гигантско, свръхзвуково\" Майната, ви! \" на старите управници. Промяната, изглежда, е единственото сигурно нещо.    ", "date": "2018.03.07", "title": "CNN: Италия нанесе тежък удар на статуквото с изборните резултати"}
{"url": "http://epicenter.bg/article/-Groznata-strana-na-predpriemachestvoto-razkriva-v-debyutnata-si-kniga-Plamen-P--Popov-P/148751/6/0", "text": "Личният житейски път на Пламен П. Попов го води през редица изпитания, които го изправят пред категоричното решение да се реализира като успешен предриемач. Родом от Бургас, авторът губи баща си на 11 години, на 15 попада в клопката на наркотиците, а на 25 сключва първата си сделка за един милион.   В „Предприемачът” той описва детайлно опита си, като едновременно с това дава ценни напътствия и формули за успех. Авторът изповядва убеждението, че всеки може да се превърне в предприемач, като управлява живота и бизнеса си прецизно, определяйки целите си и фокусирайки се върху тях с отдаденост, страст, постоянство, дисциплина и упоритост. Тясната му специалност е изграждане на бизнес с нулев стартов ресурс, чрез привличане на партньори.   Попов разказва за провалите и фалитите, свои и на свои партньори и клиенти, искрено и честно. Прави го, защото върху тях той изгражда успешния си бизнес, мащабната кампания „Аз събуждам България”, Университет за личностно развитие и предприемачество и поредица от бизнес обучения и курсове за личностно развитие.   Книгата изобилства от примери за провалени животи на неуверени хора, с които Попов работи, за да ги превърне в  успешни модели за подражание. Такава е историята на Ник Чакъров, който преминава през поредица от обучения и консултации с Пламен и бизнес партньора му Ясар Маркос.   Вследствие на това, от момче, което губи работата си, дългогодишната си приятелка и дома си, Ник се превръща в един от най-успешните онлайн предприемачи в България за своята сфера. Всичко това се случва благодарение на две основни неща, описани детайлно в книгата „Предприемачът”, информацията, която получаваме и начинът, по който я използваме.   За повече от петнадесет години Попов е сформирал и ръководил над двадесет екипа. „Само в два случая” – пише той – „съм видял как машината работи перфектно. Единият пример е от далечната 2004 г., когато започнах своята дейност в строителството и събрах първата си бригада с моя партньор. Другият случай е работата ми с Ясар, особено след като стартирахме и работехме само двамата.”   „Хората не искат някой да ги учи как да живеят, те искат някой да им покаже. Точно това правим ние, показваме и чрез пример. Много е “романтично” да слушаш за провали. Докато не осъзнаеш, че този, който ти ги разказва, ги е преживял преди това.” – споделя автора на страниците на „Предприемачът”, като подкрепя тезата си със стотици примери от практиката си, като лектор и консултант.   Дори тези, които му създават врагове и начина за справяне с тях, Пламен описва, за да бъде възможно най-изчерпателен в този съкровен разказ, който превръща в наръчник.    В дебютната книга на автора присъства и най-голямата му страст – „Аз събуждам България”. Идеята за стартирането на най-мащабната и безплатна информационно-образователна програма за личностно развитие и предприемачество провеждана в България „Аз събуждам България” се ражда при едно от пътуванията на автора до Бобов дол.   Отчаянието и кризата на хората останали без работа там, както и желанието им да учат, да се развиват и да потърсят нови възможности, го провокират да създаде мащабната образователна кампания, чиято основна цел е да преодолее ограничения достъп до изключително ценна информация. Информация, която може да промени живота на хората в цялата страна.   Вдъхновени от иновативността и ентусиазма на Пламен, множество институции, бизнес организации и Министерството на труда и социалната грижа в лицето на д-р Султанка Петрова застават зад каузата. „Аз събуждам България” стартира в края на миналата година със събитие на площ от 10 дка. в центъра на столицата, 15 000 посетители, над 15 лектори, два концерта на сцена 80 кв. м., както и множество изложители на различни продукти и услуги.   Във втория етап, през 2018-а кампанията продължава с над 300 безплатни информационно-образователни лекции във всички 28 областни градове на България.   „Тази книга е предизвикателство. Това е моят опит да предам какво съм научил от наблюденията ми над мои бизнес партньори и конкуренти, както и от мои действия, когато съм стартирал различни бизнес проекти – вече повече от 15 години в България. Включил съм и факти, които не са били известни досега, дори и на голяма част от моето обкръжение.” – подчертава Попов в увода към книгата си.   „Никога не е било важно, колко пъти ще падна или какво ще кажат хората за мен, а колко пъти ще стана и какво мисля аз за себе си.” – акцентира автора. И описва срещите си с всички партньори, които са му помагали по пътя на личното му и професионално израстване. Сред тях, като най-ценни открива един от водещите преподаватели в НАТФИЗ - проф. Атанас Атанасов, Столична Община, Георги Първанов, изпълнителен директор на CTeam, голяма група от компании предлагаща решения в сферата на човешките ресурси в България и чужбина, проф. д-р Станислав Семерджиев, Създател на специалността „Драматургия“, изпълнителен директор на Световната организация на филмовите и телевизионни висши училища (CILECT) Франция и много други.   Има ли амбиции Пламен П. Попов да се развива в политиката, кое е най-голямото предизвикателство пред един предприемач, защо провалът е учител и колко труден е пътя пред теб, щом имаш смелостта да минеш по жарава? Отговорът на тези и още много въпроси Пламен дава в „Предприемачът”!   Книгата „Предприемачът” ще бъде представена в София на 3.05, а преди това в  Пловдив/02.04, Стара Загора/03.04, Ямбол/04.04, Сливен/05.04, Бургас/24.04, Варна/25.04, Шумен/26.04, Русе/27.04, Велико Търново/28.04, Плевен/29.04      е предприемач, бизнесмен, майстор в продажбите, съосновател на Университет за личностно развитие и предприемачество и „Аз събуждам България“ – национална кампания за социално предприемачество. Национална информационно-образователна кампания „Аз събуждам България“ е най-големият социален проект, свързан с личностното развитие и предприемачеството, с проведени над триста безплатни събития в страната.   В нея са включени множество лектори от различни сфери,  в които те се развиват успешно на практика. Това не е кампания на теорията, а споделяне на практически опит от кухнята. Онлайн търговия, маркетинг, копирайтинг, графичен дизайн, стартиране на онлайн бизнес, създаване на уебсайт, мотивация, комуникация, финансова грамотност, презентационни умения - това са темите, застъпени в кампанията.   Целта ѝ е да повиши стандарта на живот на нашето общество, чрез силата на знанията и уменията на всеки един от нас.   Пламен П. Попов е създател  на системата за бизнес развитие и продажби „", "date": "2018.03.07", "title": " Грозната страна на предприемачеството разкрива в дебютната си книга Пламен П. Попов "}
{"url": "http://epicenter.bg/article/Glavniyat-ikonomicheski-savetnik-na-Tramp-podade-ostavka/148750/7/0", "text": "Главният икономически съветник на Тръмп, който бе твърдо против решението на президента на САЩ да наложи мита на вносната стомана и алуминий, подаде оставка. \"За мен бе чест да служа на страната си и да въведа благоприятни за американците политики в подкрепа на растежа, по-специално приемането на историческа данъчна реформа. Благодаря на президента, че ми даде тази възможност и желая на него и на администрацията големи успехи в бъдеще\", се казва в кратко изявление на директора на Националния икономически съвет Гари Кон, цитирано от световните агенции.   Бившият член на ръководството на банката \"Голдман Сакс\" се присъединява към дългия списък на близките сътрудници на Тръмп, които напуснаха постовете си в Белия дом през последните месеци, отбелязва АФП.  В администрацията на САЩ Кон бе най-големият противник на планираните от Тръмп мита от 25 процента върху вносната стомана и 10 процента върху вносния алуминий. Той се опита да разубеди американския президент от това му намерение, но Тръмп потвърди вчера, че в близките дни ще наложи тези мита. Доналд Тръмп похвали Кон въпреки разногласията им. \"Гари свърши чудесна работа за прилагане на програмата ни, като помогна за въвеждането на историческа данъчна реформа и отново да се освободи американската икономика\", заяви американският държавен глава.     ", "date": "2018.03.07", "title": "Главният икономически съветник на Тръмп подаде оставка"}
{"url": "http://epicenter.bg/article/Novo-gadzhe-zapali-Sharapova-po-izkustvoto/148785/8/18", "text": "Бившата приятелка на българската тенис звезда Григор Димитров - Мария Шарапова, стана запалена почитателка на изкуството. Напоследък Шарапова прекарва повече време по галерии и музеи, отколкото на корта. Новата ѝ страст е пряко свързана с новата любов на Маша - британеца Александър Джилкс, който е основател на сайта Paddle8, специализиран в продажбата на произведения на изкуството. В началото на месеца Мария и Александър бяха забелязани в галерия \"Гагосян\" в Бевърли Хилс.  За първи път двойката бе засечена на летището в Лос Анджелис в края на януари.  Джилкс е личен приятел на принцовете Уилям и Хари. Той е посещавал престижния колеж Итън и е бившо гадже на сестрата на херцогинята на Кембридж - Пипа Мидълтън. Връзката на Мария и Александър все още не е потвърдена, но ако се окаже сериозно, това ще е първият официален романс на тенис звездата след раздялата ѝ с най-добрия български тенисист Григор Димитров. Джилкс се разведе през 2016 г. с първата си голяма любов - дизайнерката Миша Нону. Твърди се, че тя пък е близка приятелка с Мегън Маркъл.   Източник: Дир.бг", "date": "2018.03.07", "title": "Ново гадже запали Шарапова по изкуството"}
{"url": "http://epicenter.bg/article/Mirror-podredi-nay-zle-oblechenite-zvezdi-na-nagradite-Oskar/148770/10/84", "text": "  изобилстваше от красиви тоалети, но както винаги някои звезди направиха впечатление с неуместния си избор, съобщи вестник Mirror. Актрисата озадачи зрителите с лилавата си рокля с волани, обсипана с пайети и кристали.   Музикантката  приличаше на подобие на Лайза Минели от \"Кабаре\". Късият ѝ черен тоалет с огромен бухнал ръкав и шапка с пера направиха много лошо впечатление. Роклята на актрисата и телевизионна водеща  отпред беше черна, но отзад имаше розови и зелени декорации, които бяха като извадени шалове от шапка на клоун.   заложи на деколте до пъпа и цепка, разкриваща целия ѝ крак. Сякаш се надяваше да духне вятър и да отвее роклята ѝ. Обикновено безупречната  успя да прикрие красивото си тяло в безформена огромна рокля. избра момичешка рокля с флорални мотиви, но я комбинира с готическо червило.   Източник: Дарик", "date": "2018.03.07", "title": "Mirror подреди най-зле облечените звезди на наградите Оскар"}
{"url": "http://epicenter.bg/article/Kakvo-ni-kazva-Keyt-Midaltan-s-toaletite-si-po-vreme-na-tretata-si-bremenost--/148771/10/100", "text": "Април месец наближава, а с него и терминът на херцогинята на Кеймбридж. Съвсем естествено това провокира още повече интерес към пола на бебето. Тази информация не е официално разкрита от бъдещите родители или от говорител на двореца Кенсингтън, но според медиите на Острова Катрин индиректно съобщава пола на бъдещия си наследник от няколко месеца насам.   Откакто през октомври бе обявено, че херцогинята очаква трето дете, тя все по-често е забелязвана да носи различни нюанси на синьото. Тя подбира цвета за почти всяка своя изява, като понякога залага на рокля, решена в този тон, друг път на връхна дреха, а често и на двете едновременно.    Любовта на Кейт към синия цвят през последните месеци накара мнозина лайфстайл редактори и блогъри да предположат, че нежната половинка на принц Уилям очаква момченце. Дали това е така или не ще покаже времето.     Кейт бе подбрала синьо и за последната си изява – посещението на Кралския колеж на акушерите и гинеколозите в Лондон. По време на срещата Мидълтън се видя и с акушерката, изродила дъщеря й принцеса Шарлот. Когато Модълтън съзря дамата сред насъбралото се множество, тя не скри радостта си от срещата и въодушевено прегърна акушерката.   Дамата се казва Джаклин Дънклин-Бент и е част от екипа, изродил принцесата през 2015 година в частното крило Линдо на лондонската болница Сейнт Мери, където бе роден и принц Джордж две години по-рано. Дали и новият член на кралското семейство ще бъде роден в същото болнично заведение и дали Джаки ще изроди и него предстои да разберем..  Източник: www.woman.bg", "date": "2018.03.07", "title": "Какво ни казва Кейт Мидълтън с тоалетите си по време на третата си бременост?  "}
{"url": "http://epicenter.bg/article/Viktoriya-Bekam-boykotira-Spice-Girls-/148804/10/100", "text": "Виктория Бекъм не иска да бъде част от възраждащата се легендарна група Spice Girls. Новината разкри Мел Си.    Очакваше се Мел Си, Виктория, Мел Би, Гери Хорнър и Ема Бътън да възстановят легендарната група, пожънала толкова успехи през 90-те години за серия от турнета.    “Виктория ни каза, че музиката вече не е част от това, с което иска да се занимава. Лично аз мисля, че трябва да сме петте, иначе няма смисъл да се събираме”, заяви Мел Си. Тя добави, че засега няма никакви планове за нови песни или турнета.    Така Мел Си потвърди думите на мениджъра на групата Саймън Фулър, който каза през март, че ще бъдат 4, а не 5 в групата. След разпадането на Spice Girls Виктория изгради моден бранд, който е много успешен във Великобритания и Америка и се говори, че съпругата на Дейвид Бекъм не иска да се връща назад във времето.    Източник: Блиц", "date": "2018.03.07", "title": "Виктория Бекъм бойкотира Spice Girls  "}
{"url": "http://epicenter.bg/article/Ninova--Pri-referendum-Istanbulskata-konventsiya-se-zatvarya-zavinagi---ot-tova-byagat-upravlyavashtite/148774/2/0", "text": " Въпросът с Истанбулската конвенция се затваря завинаги, ако народът се произнесе с „не“ на референдум - от това искат да избягат управляващите. Това каза лидерът на БСП Корнелия Нинова по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”.   Нинова коментира, че Българската патриаршия и 70% от българите не приемат Истанбулската конвенция. „Г-жо Караянчева, тези всички хора ли нарекохте тъмни сили и от чие име ги нарекохте така? Вие сте председател на Народното събрание, но не изразяват мнението на Народното събрание с тази квалификация. Мога да говоря от името на 1 млн. българи. Ние не сме тъмни сили. Мисля, че и Българската патриаршия не е такава. Президентската институция не е такава. И тези 70% български граждани не са такива“, каза Нинова. Лидерът на БСП коментира аргумента на управляващите, че Конституционният съд трябва да се произнесе. Според нея е възможно Конституционният съд да каже или че конвенцията съответства Конституцията, или че не съответства и тогава те да пристъпят към промяна на Конституцията.   „Министерският съвет трябва да отмени решението, което я е приело на заседание. Вторият аргумент е да не се харчат пари. Вие изхарчихте стотици милиони за какво ли не, но не искахте да се изхарчат тези пари, за да се пита народът. Когато народът веднъж се произнесе с „не“ на Истанбулската конвенция, този въпрос се затваря завинаги и вие не можете да го внасяте отново и отново. От това искате да избягате. Без референдум ще я внесете отново, когато се постигне консенсус по тази тема. От името на БСП за България ви информирам, че консенсус и съгласие от наша страна по тази тема няма да получите при никакви условия. Потърсете консенсус у българския народ и единствения начин това да стане е, когато го питаме чрез референдум“, заяви Нинова.   По думите й конвенцията е предизвикала полярни мнения и сблъсък на позиции. „Истанбулската конвенция бих разделила на две части – онази безспорната, която осъжда насилието над жени, деца и хора и по която нямаме никакви спорове. Истанбулската конвенция задължава държавите, които я ратифицират да приемат национално законодателство срещу насилието, да създадат система от органи, които да контлорират това законодателство. Ние предложихме такива закони, няма нужда някой да ни задължава. Предложихме на 18 януари още промени в Наказателния кодекс“, каза Нинова. По думите ѝ днес на 7 март и този законопроект не е видял бял ден.   „На 2 февруари предложихме промени в българското законодателство, с които да изпълним препоръките на Истанбулската конвенция за създаване на кризисни центрове“, добави Нинова. Лидерът на БСП посочи, че борбата с насилието не е истинската цел на управляващите. Според нея, ако е била истинската цел за приемане на Истанбулската конвенция, то много спешно са щели да приемат промените в тези закони. Нинова заяви, че втората част е спорна в Истанбулската конвенция.   „Тези цитати отговарят на въпроса говори ли се за трети пол. Ние не сме против тези различни хора, те имат своите права и тези права са защитени в Българската конституция, но сме против това да се превръщат в задължителна норма за обучение на децата ни. Тук не става въпрос за борба с насилието над жени и деца, а става въпрос за национални, семейни ценности, за народопсихология и за спасяване на българските деца“, коментира лидерът на БСП. Тя обърна внимание, че няма автоматично задължение да се подпише от държавите и че други европейски държави не желаят тези текстове да се превърнат в национално законодателство.   „Не приемаме тезата ви господа управляващи, че тези които сме против Конвенцията сме антиевропейци. Спорът тук не е европейци, а европейци спорят помежду си за европейски и национални ценности. Ние поехме риск да влезем в противоречие с нашето политическо семейство, да понесем отговорността за това. Ние направихме своя политически избор на един от висшите си форуми, където 6 часа коментирахме аргументите „за“ и „против“, каза Нинова. Тя заяви, че БСП са решили да застанат на страната на 70% от българите. Лидерът на БСП попита кого са представлявали управляващите, за да внесат Истанбулската конвенция.  ", "date": "2018.03.07", "title": "Нинова: При референдум Истанбулската конвенция се затваря завинаги - от това бягат управляващите"}
{"url": "http://epicenter.bg/article/Borisov--Za-prohoda-Petrohan-ne-mozhem-da-obeshtaem-darzhavni-pari--podgotvyame-go-za-kontsesiya-/148778/2/0", "text": "За прохода Петрохан не можем да обещаем държавни пари, държавата го подготвя за концесия. Това каза министър-председателят Бойко Борисов по време на заседание на Министерски съвет, предаде репортер на Агенция „Фокус“.  „На срещата, която направихме с колегите за Петрохан, сме се разбрали – държавата го подготвя за концесия. Тъй като 1,6 млрд. ще отидат за пътя Видин – Ботевград, тунелът няма финансово-икономическа обосновка към момента, сме се разбрали да го предлагаме на инвеститори, които идват в България. Държавни пари в момента не можем да обещаем, можем да обещаем всички процедури, които към момента вървят, и да кажем: „Ето ви го, готов е за концесиониране“, и да направим опит за публично частно партньорство“, каза още Борисов.  „Благодаря на всички, които бяха на срещата, защото това е наш приоритет и искаме да си го направим. 800 хил. камиона минават по този път. Така че стягайте се, не случайно и при тол системата имаше яростна съпротива, защото по 1,5 млн. лв. губим на ден, вместо да ги даваме един ден на Видин, един ден на Враца, един ден на Монтана“, коментира Борисов.  Вицепремиерът Валери Симеонов уточни, че тези проекти са заложени в програмата на коалиционното правителство. „Не става въпрос за гасене на пожари, те са заложени и ще бъдат реализирани“, каза той.  Пътят от Видин от Ботевград ще струва 1,6 млрд. лв., като тези средства ще бъдат дадени от бъдещата система за тол такси, каза на свой ред министърът на регионалното развитие и благоустройството Николай Нанков на заседанието на МС.  \"При най-оптимистичния вариант до декември 2020 г. пътят ще бъде готов. Огромен е финансовият ресурс - 1,6 млрд. лв. Той не е планиран в бюджета на МРРБ за 2018 г., но ще бъде осигурен на база на постъпленията от бъдещите приходи на базата на тол таксите и електронните винетки – системата, която в момента изграждаме и която със съкратените срокове по изпълнение от договора съм убеден, че до края на годината ще генерираме приходи. Трасето ще бъде разположено извън населените места\", каза още министър Нанков.  ", "date": "2018.03.07", "title": "Борисов: За прохода Петрохан не можем да обещаем държавни пари, подготвяме го за концесия "}
{"url": "http://epicenter.bg/article/GERB--Temenuzhka-Petkova-ostava-energien-ministar/148779/2/48", "text": "Теменужка Петкова ще остане министър на енергетиката. Това каза пред Епицентър.бг депутатът от ГЕРБ Делян Добрев.   Решението е взето на проведения вчера коалиционен съвет при премиера Бойко Борисов. Оказа се, че от ГЕРБ са приели мотивите на „Обединени патриоти” да не подкрепят оставката на енергийната министърка, която бе поискана от министър-председателя заради скандала с Гинка Върбакова от Пазарджик, която вероятно ще бъде новият собственик на бизнеса на ЧЕЗ в България.   Според източници от управляващата партия оставката на Теменужка Петкова най-вероятно няма да бъде гласувана в Народното събрание, тъй като тя е обявила, че напуска поста, но не е депозирала документа пред премиера.   Петкова обяви, че подава оставка като министър на енергетиката на 23 февруари. Мотивът за оттеглянето бе дългогодишното й познанство със собственика на фирмата, избрана за купувач на активите на ЧЕЗ у нас, Гинка Върбакова. Петкова изтъкна, че се оттегля, за да няма съмнения по отношение на сделката, коментари и да се намесва името на премиера. Същия ден министър-председателят Бойко Борисов заяви, че той е посъветвал министъра да депозира оставката си.   На заседанието на коалиционния съвет миналата седмица въпросът с оставката на Петкова беше отложен заради изслушване в парламента на институции във връзка със сделката за активите на ЧЕЗ у нас. В отговор на депутатски въпрос по време на това изслушване в четвъртък Петкова заяви, че никой от правителството не е знаел какъв ще бъде изходът от сделката за ЧЕЗ. Според нея обратът в позицията на правителството – изявеното желание за включване в сделката, се дължи на ескалирането на напрежението по случая.   По думите й Бойко Борисов не е имал друг полезен ход освен да проведе разговори за възможността държавата да има контролно участие по отношение на сделката. Още през миналата седмица вицепремиерът и министър на отбраната Красимир Каракачанов коментира, че не вижда основания оставката на министър Петкова да бъде приета.", "date": "2018.03.07", "title": "ГЕРБ: Теменужка Петкова остава енергиен министър"}
{"url": "http://epicenter.bg/article/Borisov--Izbrani-sme-ot-naroda-i-shte-izpalnim-negovoto-iskane-za-izteglyane-na-Istanbulskata-konventsiya/148781/2/0", "text": "Ние сме правителство, избрано от народа, и ще се съобразим с неговото искане за изтегляне на Конвенцията на Съвета на ЕС за борба с насилието над жени. Това каза министър-председателят Бойко Борисов по време на заседание на Министерски съвет, предаде репортер на Агенция „Фокус“.  „Конвенция на Съвета на Европа за превенция и борба с насилието над жени и домашно насилие - така, както звучи, и така правителството го прие. Само че след това имаше много тежки реакции и на коалиционния партньор, и на православието, и на мюфтийството и се насадиха огромни страхове сред народа. Ние сме правителство, избрано от народа, и трябва да се съобразим с това, което той иска. Като се произнесе Конституционният съд, ще можем спокойно да водим дебати и в спокойна политическа и обществена атмосфера да се претегли всичко, което е \"За\" и \"Против\". Но с този акт ние считаме, че ще приключи тази тема, по която несправедливо бяхме обвиняеми“, каза още премиерът Борисов.  ", "date": "2018.03.07", "title": "Борисов: Избрани сме от народа и ще изпълним неговото искане за изтегляне на Истанбулската конвенция"}
{"url": "http://epicenter.bg/article/Parlamentat-othvarli-predlozhenieto-na-BSP-za-referendum-za-Istanbulskata-konventsiya/148782/2/0", "text": "  Със 67 гласа „за”, 121 – „против” и 23 – „Въздържал се” парламентът отхвърли предложението на „БСП за България” за провеждане на национален референдум с въпрос „Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”.   БСП депозира искането за провеждането на допитване по темата на 25 януари т. г. с подписите на 74 народни представители. Първоначалният въпрос беше \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\", но беше преформулиран.   В отрицателен вот народният представител от ПГ на ГЕРБ Тома Биков заяви: „Гласувах с „против”, защото не възнамерявам да участвам в предизборната кампания на БСП за евроизборите”.  ", "date": "2018.03.07", "title": "Парламентът отхвърли предложението на БСП за референдум за Истанбулската конвенция"}
{"url": "http://epicenter.bg/article/Elena-Yoncheva-na-protesta--Grupirovkata-GERB-sazdade-feodalni-shemi-vav-vseki-grad/148786/2/0", "text": "Групировката ГЕРБ създаде феодални схеми във всеки град. Затова хората продължават да напускат България десет години, след като сме в ЕС. Кумгейт има във всеки български град и това не е шуробаджашащина, това е схема.   Това заяви депутатът от \"БСП за България\" Елена Йончева. Тя взе думата на протестния митинг пред Министерския съвет. Освен БСП, в него участват партия \"Възраждане\" и \"Българска пролет\".   \"Тези хора се снишават, докато бурята отмине и след това се завръщат. Затова трябва да сме тук на площадите, трябва да са тук тези, които изразяват своето недоволство в социалните медии\", каза още тя.   Днес ГЕРБ изкупува електроразпределението, утре „Топлофикация“, след това ще бъде водата. Групировката ГЕРБ превръща всички нас и децата ни в заложници, каза още народният представител от ПГ на „БСП за България“ Елена Йончева. Тя заяви, че  стотици хиляди в социалните мрежи изразяват своето омерзение от правителството. „За последните години ГЕРБ ни убеждават, че няма корупция. Казват, че има подобие на корупция. Казват, че корупцията в България не е по-различна от корупцията в Европа. Проблемът обаче не е корупцията, а грабежът. В продължение на 9 години групировката ГЕРБ събираше милиарди от некачествено строене на пътища, от нашето здравеопазване. Измислиха специална схема за ограбване наречена „саниране”. Ограбиха дори пари от оградата по българо-турската граница“, заяви Йончева. Тя бе категорична, че не е достатъчно да се дава гласност в медиите или  парламента на всичко това, защото те се снишават докато бурята отмине и след това се завръщат. \"Трябва да сме тук на площадите, иначе България няма да я има”, завърши Елена Йончева.  ", "date": "2018.03.07", "title": "Елена Йончева на протеста: Групировката ГЕРБ създаде феодални схеми във всеки град (Допълнена)"}
{"url": "http://epicenter.bg/article/Korneliya-Ninova--Da-otvoyuvame-Balgariya-ot-paralelnata-darzhava-na-Boyko-Borisov-i-shaykata-/148787/2/0", "text": "Да отвоюваме България от паралелната държава на Бойко Борисов и шайката! Този призив отправи лидерът на БСП Корнелия Нинова на протестния митинг пред Министерския съвет. В него участват и партия \"Възраждане\" и \"Българска пролет\". Хиляди викаха под прозорците на Борисов: \"Иди си, Гинка си ти!\"   \"Гинка от Пазарджик е Бойко Методиев Борисов\", заяви по мегафона пред множеството Велизар Енчев от \"Българска пролет\". Непосредственият повод за протестния митинг е скандалната сделка с ЧЕЗ.   \"Ние не сме гадове, г-н Борисов, ние сме част от българския народ. Ние сме свободни хора. Няма да ни уплашите със заканите, че ще ни гоните до дупка като гадове, които искат да ви свалят. Няма да ни стреснете. Ние сме свободни хора в свободна държава и вие няма да ни отнемете това право\", заяви Нинова. А множеството отговори с възгласи \"Оставка!\"   Нинова заяви, че депутатите от БСП са дошли на протеста от Народното събрание, където мнозинството е отхвърлило предложението им да има референдум за Истанбулската конвенция. Ние не приемама нашите момиченца в училище да бъдат обучавани, че може да бъдат и момченца, изтъкна тя. Ако няма референдум, ще внесат отново конвенцията, продължи Нинова.   \"Г-н Борисов, народът излезе по улицата и всеки ден си казва думата, а тя е - „Оставка“, заяви в началото на словото си лидерът на БСП Корнелия Нинова. „Българи, поздравявам ви за смелостта да застанете с лицата си срещу властта и да кажете: „Оставка“. Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград“, продължи Нинова. \"Днес и в цялата страна са обединени различни хора, различни политици, от различни цветове. Днес тук са с нас и „Възраждане“ и „Пролет“, НПО, млади и младите от чужбина. Обединени сме в едно – искаме да отвоюваме България от паралелната държава, наречена Бойко Борисов и „Шайка“\", каза още Корнелия Нинова.    ", "date": "2018.03.07", "title": "Хиляди викат под прозорците на Борисов: \"Иди си, Гинка си ти!\""}
{"url": "http://epicenter.bg/article/Ninova-na-protesta-pod-prozortsite-na-Borisov--Ostavka-/148790/2/0", "text": "“Г-н Борисов, народът излезе по улицата и всеки ден си казва думата, а тя е - „Оставка“. Това заяви на протестния митинг пред Министерския съвет лидерът на БСП Корнелия Нинова. „Българи, поздравявам ви за смелостта да застанете с лицата си срещу властта и да кажете: „Оставка“. Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград“, започна словото си Корнелия Нинова. „Скъпи, българи, които не сте тук, но ни подкрепяте, благодарим и на вас“, добави тя.   \"Днес и в цялата страна са обединени различни хора, различни политици, от различни цветове. Днес тук са с нас и „Възраждане“ и „Пролет“, НПО, млади и младите от чужбина. Обединени сме в едно – искаме да отвоюваме България от паралелната държава, наречена Бойко Борисов и „Шайка“\", каза още тя. И призова: „Да отвоюваме България от паралелната държава на Бойко Борисов и шайката!“   \"Ние не сме гадове, г-н Борисов, ние сме част от българския народ. Ние сме свободни хора. Няма да ни уплашите със заканите, че ще ни гоните до дупка като гадове, които искат да ви свалят. Няма да ни стреснете. Ние сме свободни хора в свободна държава и вие няма да ни отнемете това право\", заяви Нинова. А множеството отговори с възгласи \"Оставка!\" Нинова заяви, че депутатите от БСП са дошли на протеста от Народното събрание, където мнозинството е отхвърлило предложението им да има референдум за Истанбулската конвенция. Ние не приемаме нашите момиченца в училище да бъдат обучавани, че може да бъдат и момченца, изтъкна тя. Ако няма референдум, ще внесат отново конвенцията, продължи Нинова.   „Скъпи българи, идвам от Народното събрание, където ГЕРБ, „Обединени патриоти“, ДПС и „Воля“ току-що отхвърлиха предложението на БСП да се проведе референдум за Истанбулската конвенция. Всички, които се клеха в Народното събрание, за да служат в интересите на народа, днес заявиха ,че този народ е недостоен да се пита“, бяха точните думи на Нинова. Соцлидерът припомни, че всички, които са се обявили срещу конвенцията, са били наречени от „тъмни сили“ от най-високата трибуна – на председателя на парламента Цвета Караянчева. „Ние не сме „тъмни сили“, ние сме свободни хора, които искаме да защитим нравствените устои на българското общество“, извика възмутено Корнелия Нинова.              ", "date": "2018.03.07", "title": "Нинова на протеста под прозорците на Борисов: Оставка! (ВИДЕО, ДОПЪЛНЕНА)"}
{"url": "http://epicenter.bg/article/Pravitelstvoto-ofitsialno-ottegli-zakonoproekta-za-ratifikatsiya-na-Istanbulskata-konventsiya-/148792/2/0", "text": "Министерският съвет взе решение за оттегляне на законопроекта за ратификация на Конвенцията на Съвета на Европа за превенция и борба с насилието над жени и домашното насилие. Това съобщи правителствената информационна служба.  Мотивите са, че с искане от 8 февруари 2018 г. на седемдесет и пет народни представители от 44-тото Народно събрание, на основание чл.149, ал.1, т.4 от Конституцията на Република България, е сезиран Конституционният съд за произнасяне за съответствие на сключената от Република България Конвенция с Конституцията, преди ратификацията й. Въз основа на искането е образувано конституционно дело № 3 от 2018 г., по което към настоящия момент Конституционният съд не е постановил решение.    Правителството прие Националния план за действие за насърчаване на равнопоставеността на жените и мъжете за 2018 г. Документът включва мерки за повишаване на заетостта сред дамите и за намаляване на разликите в заплащането между половете. По данни на Евростат през 2016 г., средно в ЕС коефициентът на заетост при мъжете е 72%, а при жените - 61%. Сред приоритетните области в плана са и борбата с насилието, основано на пола, насърчаването на равенството между гюловете в процесите на вземане на решения.  Предвидени са и мерки за насърчаване на работодателите да наемат на работа безработни лица - самотни родители (осиновители) и/или майки (осиновителки) с деца до 5-годишна възраст. Акцент в плана са дейностите за по-добро съвместяване на професионалния и личния живот на родителите с малки деца и предоставяне на заетост на безработни чрез осигуряване на възможности за полагане на грижи за деца.  Предвиждат се и национални кампании за повишаване на чувствителността и нетърпимостта на обществото спрямо насилието, основано на пола, както и за по-доброто разбиране на ролята на институциите в борбата срещу него.    В закона за българските лични документи (ЗБЛД) беше предвидено изискването от 1 януари 2019 г. електронният носител на информация (ЕНИ) да се въведе и в други български лични документи (БЛД) от двата типа – „паспорт“ и „карта“. Освен това, ЗБЛД разшири информацията, която следва да се записва в ЕНИ. Новите изисквания към БЛД наложиха изменение на идейните им проекти, обхващащи както материалите, необходими за изработката и защитата им, така и изменение на някои реквизити и тяхното разположение в съответния документ.  Работна група от експерти с професионален опит в създаване, изпитване, използване и оценяване нивото на сигурност на БЛД, извърши анализ на ефективността на съществуващите защитни характеристики в сега действащите образци на БЛД, изучен беше опитът и добрите практики на европейски страни с цел подобряване сигурността на БЛД. Като резултат от това бяха избрани високозащитени материали за производството на БЛД и на защитните елементи в тях. Темата за културно-историческото наследство на Република България в БЛД бе запазена, като се обогати с обекти от световно, национално и регионално значение, и се модернизира с нови графични, защитни техники на пресъздаване.  Българските лични документи тип „паспорт“ и тип „карта“, определени в ЗБЛД, ще съдържат безконтактен ЕНИ и антена, отговарящи на изискванията на ICAO Doc 9303 за запис на биометрични и персонални данни на притежателя на документа, запис на удостоверение за електронна идентичност, съгласно Регламент (ЕС) № 910/2014 на Европейския парламент и на Съвета от 23.07.2014 г. за електронната идентификация и удостоверителните услуги при електронни трансакции на вътрешния пазар, както и за запис на удостоверение за квалифициран електронен подпис.  Професионална гимназия по земеделие в гр. Търговище става общинска собственост. Досега гимназията е била публична държавна собственост, управлявана от Министерството на земеделието, храните и горите като неин принципал. Учебното заведение е с отпаднала за ведомството необходимост, тъй като е обявено за общинско училище.  Правителството обяви имот, управляван от Национална компания „Железопътна инфраструктура“, от публична държавна собственост за частна държавна собственост. Теренът, намиращ се в с. Чепинци, Столична община, район „Нови Искър“, е с площ 23 589 кв. м. и няма функционално и технологично значение за сигурността и осъществяването на железопътните превози. В него няма обекти на железопътната инфраструктура.  Община Варна получава безвъзмездно държавни имоти. Te се намират в гр. Варна, ул. \"Струга\" № 111 и представляват три сгради с обща площ от 574 кв. м. Необходими са на общината във връзка с реализирането на обществено значимия проект на местната власт за изграждане на бул. „Васил Левски“ в участъка от ул. „Подвие“ до ул. „Девня“. Предоставянето на имотите ще спомогне за задоволяване на обществени потребности и осъществяване на дейности от местно значение.  Министерството на правосъдието получи имот за нуждите на Главна дирекция „Изпълнение на наказанията“. Имотът се намира в гр. Лом, площад „Свобода“ № 8, и представлява помещение с площ 21.08 кв. м, разположено на третия етаж в триетажна масивна сграда. То ще се използва за нуждите на пробационна служба.    Правителството одобри доклада на министъра на финансите с резултатите от заседанието на Съвета на ЕС по икономически и финансови въпроси (ЕКОФИН), което се проведе на 20 февруари 2018 г. в Брюксел, Белгия. Министърът на финансите Владислав Горанов председателства заседанието.  По време на заседанието финансовите министри обмениха мнения по препоръките на експертната група на високо равнище по въпросите на устойчивите финанси в ЕС. В рамките на дневния ред Съветът прие Препоръка за освобождаване на Европейската комисия от отговорност във връзка с изпълнението на бюджета на ЕС за 2016 г., както и заключенията на Съвета относно насоките за бюджета на ЕС за 2019 г. На база постигнатото съгласие за номинация от страна на Еврогрупата, Съвет ЕКОФИН прие Препоръка за назначаването на следващия заместник-председател на Европейската централна банка.  Европейската комисия представи пред финансовите министри пакет от предложения относно обществените поръчки и стратегическите инвестиции    Правителството прие изменения и допълнения в Гражданския процесуален кодекс, с който се създава уредба за признаване и допускане до изпълнение на чуждестранни съдебни решения за издръжка на деца и други членове на семейството. Така в ГПК се създава част осма „Особени правила относно производството по граждански дела при действие на международни договори“ с глава шестдесета „Признаване и допускане до изпълнение на съдебни решения при действието на Конвенцията за международното събиране на издръжка на деца и на други членове на семейството“ (Хагска конвенция от 2007 г., в сила за България от 1 август 2014 г.).  Целта на конвенцията е да бъде осигурено ефективното събиране на издръжка за деца и за други членове на семейството в случаите, когато задължението за издръжка е възникнало в една държава, при прилагането на нейното право от съответната юрисдикция, а изпълнението трябва да се осъществи в друга държава.  Новата уредба на глава шестдесета на ГПК дава регламент на компетентния съд и на производството по признаване и допускане на изпълнението на съдебни решения и споразумения за издръжка, постановени в друга държава страна по конвенцията, както и компетентният орган в производството по издаване на изпълнителен лист. Молбата за признаване и допускане на изпълнението се подава пред съответния окръжен съд. С цел ускоряване на производството е определен компетентния съд, пред който се подава молбата за издаване на изпълнителен лист - това е съдът, който допуска изпълнението на съдебното решение.    Целта на приетите промени в Наредбата за определяне на процедурите за администриране на нередности по фондове, инструменти и програми, съфинансирани от ЕС е да бъде облекчена административната тежест при администрирането на нередности.  С приетите изменения и допълнения на Наредбата за определяне на процедурите за администриране на нередности по фондове, инструменти и програми, съфинансирани от Европейския съюз се постига синхронизация на процедурата за администриране на нередности по наредбата с тази по Наредбата за администриране на нередности по Европейските структурни и инвестиционни фондове.  По този начин ще бъде улеснен процесът по докладването на нередности и по поддържането на регистъра на постъпилите сигнали и установени нередности. Уеднаквяват се и правилата, по които се съставят националните идентификационни номера за нередностите за програмите от програмен период 2014-2020 г. Въвежда се правно основание за приключване на нередностите, в случаите когато са изчерпани всички възможности за принудително събиране на недължимо платените и надплатени суми, както и на неправомерно получените или неправомерно усвоените средства, представляващи суми на нередните разходи по съответните нередности.  Постановлението влиза в сила от деня на обнародването му в „Държавен вестник“.    Правителството прие Правилник за устройството и функциите на Националния инспекторат по образованието (НИО), който предстои да бъде създаден. С него се уреждат правомощията на директора на НИО, правата и задълженията на инспекторите, условията и реда за определянето на външните инспектори, както и организацията на работата на институцията.  Управлението на качеството на образованието е непрекъснат процес на организационно развитие, основан на анализиране, планиране, оценяване и внасяне на подобрения в работата на детските градини и училищата. Степента на изпълнението на държавните образователни стандарти, формулирането на оценка за силните страни в дейността на образователните институции и за аспектите в дейността им, които се нуждаят от подобрение, ще се установява чрез инспектиране. Инспектирането като процес на изготвяне на цялостна независима експертна оценка на качеството на предоставяното от детската градина или училището образование ще се извършва от Националния инспекторат по образованието.  НИО ще предоставя на министъра на образованието и науката и на Министерския съвет анализ за качеството на образованието в инспектираните детски градини и училища за определен период. Когато в процеса на инспектиране се установят нарушения на нормативната уредба в системата на предучилищното и училищното образование, НИО ще уведомява съответното регионално управление на образованието за оказване на методическа подкрепа и за предприемане на мерки за подобряване на резултатите.  НИО ще бъде юридическо лице на бюджетна издръжка към Министерския съвет, а директорът му - второстепенен разпоредител с бюджет по бюджета на МОН.    Правителството одобри позицията на България за редовното заседание на Съвета „Правосъдие и вътрешни работи“. Министрите на правосъдието на ЕС ще обсъждат приемането на акт за борбата с измамата и подправянето на безналични средства за плащане. За ефективно противодействие на престъпленията свързани с безналичните средства за плащане, България подкрепя постигането на съгласие между държавите членки по проекта на Директивата на Европейския парламент и на Съвета по тази тема.  Проектът е един от основните въпроси предложени от Българското председателство, които ще бъдат обсъдени по време на неформалния съвет „Правосъдие и вътрешни работи“ на 8 и 9 март 2018 г. в Брюксел.  Държавата ни изразява увереност, че въвеждането на минимални стандарти на европейско равнище по отношение на борбата с измамата и подправянето на безналични средства ще способстват за създаването на единна, технологично неутрална наказателноправна рамка за ефективно противодействие и превенция на този вид престъпления и ще укрепи цифровия единен пазар.  България би искала да се ускори и представянето от ЕК на новото законодателно предложение относно трансграничния достъп до електронни доказателства. В него специално внимание следва да се отдели на мерките, целящи установяването на правна рамка, позволяваща на компетентните национални органи директно да поискат или да задължат доставчик на услуги в друга държава членка да разкрие електронни доказателства, обработени в ЕС, въз основа на определени условия и гаранции. В рамките на предстоящото заседание е предвидено и ЕК да представи информация по темата за борбата с речта на омразата онлайн.  Министрите на вътрешните работи ще обсъдят взаимна съвместимост на информационните системи на ЕС, миграцията, сътрудничество със Западните Балкани в областта на вътрешната сигурност и борбата с тероризма. Ще бъде разглеждана и темата за сътрудничеството между мисиите и операциите по линия на Общата политика за сигурност и отбрана и прилагането на Директива за използване на резервационни данни на пътниците.  Одобрена беше и позицията ни за редовното заседание на Съвета на Европейския съюз по конкурентоспособност. То ще се проведе на 12 март 2018 г. в Брюксел. Ръководител на българската делегация ще бъде министърът на икономиката Емил Караниколов.  Съветът ще проведе дискусия за Европейския семестър 2018 г. в аспекта цифровизация на икономиката на Европейския съюз. Електронните комуникации, трансграничното предоставяне на услуги, авторските права, електронната неприкосновеност, киберсигурността са част от въпросите, които предстои да бъдат решавани. В рамките на Съвета министрите ще обсъдят проекта на заключения относно Стратегията за индустриалната политика на Европейския съюз за конкурентоспособност, растеж и иновации. По време на заседанието ще бъдат обсъдени и перспективите пред Единния пазар за визиите на държавите членки относно неговото по-нататъшно развитие.    Правителството одобри отпускането на 15 000 евро на полската фондация „Аушвиц-Биркенау“, чиято цел е да опазва историческото наследство от някогашните концентрационни лагери Аушвиц и Биркенау в Полша. Средствата ще бъдат осигурени от бюджета на МВнР за 2018 г.  Тази година България отбелязва 75-ата годишнина от спасяването на българските евреи. Борбата с днешните прояви на ксенофобия и антисемитизъм е един от приоритетите на Българското председателство на Съвета на Европейския съюз.  С подкрепата си към Фондацията страната ни ще се присъедини към 37 други държави, сред които Германия, Полша, Франция, Австрия, Обединеното кралство, Швейцария, Италия, Белгия, Чехия, Финландия, Унгария, Люксембург, Нидерландия, Норвегия, Испания, Швеция, Кипър, Естония, Гърция, Ирландия, Лихтенщайн, Литва, Малта, Монако, Португалия и Словакия. Вноските ще осигурят 120 милиона евро за създаването на фонд, който ще бъде използван за поддръжката на постройките на бившите нацистки концентрационни лагери, както и съхраняването на вещите, принадлежали на техните жертви.    България и Катар ще си сътрудничат при изграждането на нова инфраструктура за доставки на втечнен или компресиран природен газ от Държавата Катар за страната ни и региона на Югоизточна Европа. Двете държави ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди. Те ще разгледат конкретни варианти за съвместни дейности, включително чрез създаване на смесена компания или други механизми. Това е предвидено в проект на меморандум за разбирателство между българското Министерство на енергетиката и Министерството на енергетиката и индустрията на Държавата Катар, одобрен от правителството на днешното му заседание.  Меморандумът цели създаването на необходимата база за разширяване на енергийното сътрудничество между страните. Предвижда се смесена българо- катарска работна група да работи за задълбочаване на двустранното партньорство в областта на енергетиката.  Правителството на Република България води последователна политика за гарантиране сигурността на енергийните доставки със страните - производителки и износителки на енергийни ресурси, включително и с Държавата Катар. С повече от 24 трлн. куб. м. Катар заема трето място в света по доказани газови запаси - около 14% от световния дял. Страната е най-големият производител и износител на втечнен природен газ в света с пазарен дял около 30%.  Активизирането на двустранното сътрудничество между Република България и Държавата Катар в областта на енергетиката е напълно в синхрон със стремежа на страната ни за диверсификация на източниците и маршрутите за газови доставки.  От българска страна енергийният министър е председател на двустранната смесена междуправителствена комисия за икономическо и търговско сътрудничество. С днешното решение на Министерския съвет министърът на енергетиката е упълномощен да проведе преговорите и да подпише меморандума.    Министерският съвет прие Разпореждане за установяване и внасяне в полза на държавата на отчисления от печалбата от държавни предприятия и търговски дружества с държавно участие в капитала за финансовата 2017 година.  В съответствие със заложените параметри в Закона за държавния бюджет на Република България за 2018 г. процентът на отчисления от печалбата е 50 на сто. При разпределяне на печалбата се спазват приложимите нормативни разпоредби за съответния вид дружества. От обхвата на разпореждането са изключени лечебните заведения за болнична помощ, като се отчита тяхната специфика и изключителната им зависимост от ограничен брой източници на финансиране. Извън обхвата на разпореждането са и дружествата от отрасъл „Водоснабдяване и канализация“ поради изпълнение на предварителни условия във водния сектор за усвояване на средствата от европейските фондове за програмния период 2014 – 2020 година.  Срокът за внасяне на отчисленията и дивидентите за държавата е 31 май 2018 г., а 15 юли 2018 г. – за дружествата, които съставят годишен финансов отчет съгласно чл. 31, ал. 1 от Закона за счетоводството.  С Разпореждането се осигуряват условия за изпълнение на приходната част на държавния бюджет за 2018 г. в частта на неданъчните приходи от дивиденти.    Правителството одобри позицията на Република България за заседанието на Съвета на ЕС по икономически и финансови въпроси (ЕКОФИН), което ще се проведе на 13 март 2018 г. в Брюксел, Белгия.  По време на заседанието се очаква Съветът да постигне общ подход по пакета за банковия сектор и по задължителния автоматичен обмен на информация в областта на данъчното облагане във връзка с подлежащи на докладване трансгранични договорености.  В рамките на Европейския семестър се очаква Европейската комисия да представи докладите по държави и задълбочените прегледи за 2018 г. Предвижда се финансовите министри да обсъдят изпълнението на специфичните препоръки с акцент върху ръста на производителността.  Съгласно дневния ред ще бъдат приети заключения на Съвета относно Специалния доклад на Европейската сметна палата във връзка с процедурата за макроикономически дисбаланси. Очаква се да бъде даден мандат на ЕС за срещата на министрите на финансите и на управителите на централните банки на държавите от Е-20 на 19-20 март в Буенос Айрес, Аржентина.    Правителството одобри проект на Постановление за одобряване на допълнителни разходи по бюджета на Министерството на младежта и спорта за 2018 г. Средствата, необходими за финансово подпомагане на организирането и провеждането на Световния шампионат по мотокрос MXGP/MX2 и Европейския шампионат по мотокрос EMX125/EMX250 – Grand prix Bulgaria в Република България през 2018 г. са в общ размер от 1 662 455 лв.  Тези шампионати по мотокрос са сред най-престижните състезания в света. В тях ще участват едни от най-силните отбори и поради това интересът ще е значителен, както от страна на българските зрители, така и на тези от чужбина. С провеждането на спортната проява ще се утвърди авторитета на Република България сред световната спортна общественост, ще окаже положително въздействие върху развитието и популяризирането на българския спорт и възможностите на българските спортисти за изява.  Правителството реши да се проведе процедура за възлагане на обществена поръчка за реконструкция и възстановяване на джамия „Макбул Ибрахим паша“ в Разград. Процедурата за обществена поръчка се възлага на областния управител на област Разград, като приложи чл. 114 от Закона за обществените поръчки.  Джамията „Макбул Ибрахим паша“ в Разград е построена през XVI в. и е паметник на културата с категория „национално значение“, а през 1973 г. с писмо на НИПК е декларирана като архитектурно-строителен паметник на културата. В момента молитвения дом е в изключително тежко състояние и се нуждае от ремонт на покрива, сериозно конструктивно укрепване и реставрация.  ", "date": "2018.03.07", "title": "Правителството официално оттегли законопроекта за ратификация на Истанбулската конвенция "}
{"url": "http://epicenter.bg/article/Naprezhenieto-eskalira--Protestirashti-se-opitvat-da-vlyazat-v-Ministerskiya-savet--politsiyata-gi-otblaskv/148793/2/0", "text": "Напрежението на протеста под прозорците на премиера Бойко Борисов ескалира! Протестиращи се опитаха да влязат в сградата на \"Дондуков\" 1, но полицията ги отблъскна. Кордон полиции е заградил входа на Министерския съвет на \"Дондуков\".   След огненото слово на лидера на БСП Корнелия Нинова множеството започна да скандира \"Оставка!\" и \"Мафия!\". Граждани се опитаха да връчат на премиера мотиви за оставката му и точно за тази цел тръгнаха към входа на сградата, но бяха спрени.   Стотици се събраха под прозорците на премиера. Освен симпатизанти на БСП, против властта скандира представители на партия \"Възраждане\", \"Българска пролет\" и НПО. Непосредственият повод за протеста бе скандалът с продажбата на ЧЕЗ на дружеството на Гинка Върбакова от Пазарджик \"Инерком\".  ", "date": "2018.03.07", "title": "Напрежението ескалира! Протестиращи опитват да влязат в Министерския съвет, полицията ги отблъсква!"}
{"url": "http://epicenter.bg/article/Sas-129-glasa--za--deputatite-preodolyaha-prezidentskoto-veto-i-prieha-promenite-v-Zakona-za-KTB/148798/2/0", "text": "  Със 129 гласа „за”, 40 „против” и нито един „въздържал се” депутатите преодоляха президентското вето и приеха окончателно промените в Закона за банковата несъстоятелност, свързани с казуса „КТБ”, предаде репортер на Агенция „Фокус”.   Сега Конституцията задължава президента Румен Радев да обнародва промените в 7 дневен срок в Държавен вестник.   В мотивите на законопроекта е записано, че той цели да се осигурят ефективни механизми за попълване на масата на несъстоятелността на банка, обявена в несъстоятелност, както и да се противодейства на схеми за вторичното разграбване на активите, закупени пряко или непряко с пари с такъв произход.   Промените включват забрана за квесторите, временните синдици и синдиците да заличават обезпечения, учредени в полза на банката в несъстоятелност. Въвежда се и относителна недействителност на всяка сделка за прехвърляне на вземане с произход от банка. В позицията си държавният глава за ветото се посочва, че той подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но според него тя следва да бъде постигната с конституционносъобразни средства. Според Румен Радев с промените се преуреждат с обратно действие, в нарушение на правовата държава, настъпили правни последици, придобити права и погасени задължения. В мотивите си държавният глава подчертава, че обществото има нужда да знае конкретните измерения на последиците от приетия закон. „Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения“, се посочва в мотивите на президента Румен Радев.  ", "date": "2018.03.07", "title": "Със 129 гласа „за” депутатите преодоляха президентското вето и приеха промените в Закона за КТБ"}
{"url": "http://epicenter.bg/article/Priklyuchi-protestat-pred-Ministerskiya-savet-sreshtu-sdelkata-za-ChEZ-/148800/2/0", "text": "Приключи протестът срещу сделката за ЧЕЗ, предаде репортер на Агенция \"Фокус\". Протестиращите се разотиват, движението по булевардите \"Цар Освободител\" и \"Дондуков\" бе възстановено.  Преди това протестиращите се опитаха да влязат в сградата на Министерски съвет и да връчат на премиера Бойко Борисов мотиви за оставката му. Те скандираха: \"Оставка\" и \"Мафия\". Кордон от полиция обаче бе заградил входа на Министерския съвет и не ги допусна в сградата.  Стотици се събраха под прозорците на премиера. Освен симпатизанти на БСП, против властта скандираха представители на партия \"Възраждане\", \"Българска пролет\" и НПО.  Непосредственият повод за протеста бе скандалът с продажбата на ЧЕЗ на дружеството на Гинка Върбакова от Пазарджик \"Инерком\".  ", "date": "2018.03.07", "title": "Приключи протестът пред Министерския съвет срещу сделката за ЧЕЗ "}
{"url": "http://epicenter.bg/article/Kabinetat-reshi--Dzhamiyata--Makbul-Ibrahim-pasha--v-Razgrad-shte-bade-remontirana-/148802/2/0", "text": "Правителството реши да се проведе процедура за възлагане на обществена поръчка за реконструкция и възстановяване на джамия „Макбул Ибрахим паша“ в Разград. Това съобщиха от правителствената информационна служба.  Процедурата за обществена поръчка се възлага на областния управител на област Разград, като приложи чл. 114 от Закона за обществените поръчки.  Джамията „Макбул Ибрахим паша“ в Разград е построена през XVI в. и е паметник на културата с категория „национално значение“, а през 1973 г. с писмо на НИПК е декларирана като архитектурно-строителен паметник на културата.  В момента молитвеният дом е в изключително тежко състояние и се нуждае от ремонт на покрива, сериозно конструктивно укрепване и реставрация.  ", "date": "2018.03.07", "title": "Кабинетът реши: Джамията „Макбул Ибрахим паша“ в Разград ще бъде ремонтирана "}
{"url": "http://epicenter.bg/article/Patriotite-ot-VMRO-spryaha-Istanbulskata-konventsiya/148803/2/0", "text": "След тримесечна битка днес премиерът Бойко Борисов внесе в МС предложение за отмяна на решението за одобрение на Истанбулската конвенция и за изтеглянето от Народното събрание на предложението за ратификацията      „Патриотите от ВМРО приветстват решението за оттегляне. То идва след ясната позиция на заместник министър-председателят, министър на отбраната и лидер на ВМРО – Българско национално движение Красимир Каракачанов още преди близо три месеца.   Припомняме, че Каракачанов пръв сигнализира кабинета за назряващия обществен скандал и предложи изтеглянето на конвенцията. Зад тази позиция застанаха и останалите партии от Обединени патриоти и техните лидери – Волен Сидеров и Валери Симеонов.   Обединените патриоти бяха формацията, която първа сигнализира за случващото се, а ВМРО дори предложи провеждане на национален референдум, който да изчисти веднъж завинаги отношението към теми, свързани с прословутите въпроси като „трети пол“, еднополови бракове, джендър образование и т.н.   Именно организациите на ВМРО в София, Стара Загора, Бургас и още много други градове се противопоставиха на джендър пропагандата в училище от страна на различни неправителствени организации. Заради надигнатия от Обединени патриоти глас скандалните анкети масово бяха отказани от болшинството от директорите в страната.   Това е поредният успех на Патриотите и от ВМРО с гордост отчитаме поредното изпълнено обещание към избирателите. Моралът, ценностите и сигурността на всеки българин винаги са били в основата на идеологията на Организацията в нейната 125-годишна история.“", "date": "2018.03.07", "title": "Патриотите от ВМРО спряха Истанбулската конвенция"}
{"url": "http://epicenter.bg/article/Lilyana-Pavlova---Sluhovete-za-moyata-smart-sa-silno-preuvelicheni-/148805/2/0", "text": "Министърът на Българското председателство на Съвета на Европейския съюз Лиляна Павлова излезе с позиция за ”нейната смърт”, плъзнала като новина в интернет.     „Слуховете за моята смърт са силно преувеличени“, гласи един от най-известните цитати на Марк Твен. Силата ми да проявя чувство за хумор, когато се отнася за една такава нелепа и цинична \"новина\", касаеща човешки живот, идва единствено от това, че вече стана ежедневие да чета манипулативни лъжи и внушения по мой адрес. Но това не прави по-леко оборването им пред близки, приятели и колеги. Колко още ще търпим това? Подобни статии са поредното доказателство, че борбата с фалшивите новини си заслужава. И то не само, когато се касае за мен или друг човек от обществения живот, а когато се касае до всеки един от нас. Истината е основата, върху която трябва да стъпи всяко наше действие.   Притча на Езоп за Пътника и Истината:   \"Един човек, като пътувал през едно пусто място, срещнал жена, която била сама и гледала унило. Заговорил я:  — Коя си?  А тя отвърнала:  — Истината.  — А по каква причина си оставила града, та си дошла да живееш в тази пустош?  А тя казала:  — Защото в старо време лъжата се срещаше у малко хора. А сега тя живее у всички хора, стига само да искаш да чуеш или да кажеш нещо.  Това говори, че животът на хората е най-лош и отвратителен, когато лъжата се предпочита пред истината.\"   Затова е важно да запазим истината при нас.", "date": "2018.03.07", "title": "Лиляна Павлова: „Слуховете за моята смърт са силно преувеличени“"}
{"url": "http://epicenter.bg/article/Iliyana-Yotova-podkrepi-initsiativata--Poslanik-za-edin-den--/148806/2/0", "text": "В навечерието на Международния ден на жената вицепрезидентът Илияна Йотова връчи сертификати на победителките в инициативата „Посланик за един ден“, организирана от посолството на Великобритания в София. Това съобщиха от прессекретариата на държавния глава. Церемонията се проведе в Многофункционалната зала - Библиотека в сградата на президентската администрация.  Участничките, на възраст между 15 и 18 години, от различни градове в България, представиха в кратки текстове своите предложения за напредък в борбата за равенство между половете. Своя победителка избраха жени-посланици на девет държави – Кралство Великобритания, Република Бразилия, Република Финландия, Държавата Израел, Кралство Мароко, Република Южна Африка, Република Азербайджан, Република Хърватия, Кралство Нидерландия.  Вицепрезидентът отбеляза важността и актуалността на огромния проблем за неравнопоставеността между жените и мъжете, като цитира доклад на Световния икономически форум, според който ще са необходими 200 години, за да се постигне паритет във всяко отношение между двата пола.  „Но имаме и добрите примери – жени-президенти, вицепрезиденти, министър-председатели, ръководители на световни организации и компании“, заяви Илияна Йотова.  Отличените есета засягат проблеми като неравното заплащане, разделението на „мъжки“ и „женски“ професии, съществуващата все още традиция с уредените бракове, неравния достъп до качествено образование. Илияна Йотова разказа за нелеката съдба на пакистанското момиче Малала Юсуфзай, което активно се бори за правото на образование и бе удостоено с Нобелова награда за мир.  „Едно дете, един учител, една химикалка и една книга могат да променят света. Образованието е единственото решение“, цитира думите на Малала вицепрезидентът.  \"Вие сте отличен посланик на правата на жените\" – с тези думи британският посланик Ема Хопкинс благодари на вицепрезидента Илияна Йотова за подкрепата й за инициативата.  ", "date": "2018.03.07", "title": "Илияна Йотова подкрепи инициативата „Посланик за един ден“ "}
{"url": "http://epicenter.bg/article/Petar-Vodenski--Kazanoto-ot-patriarh-Kiril-e-saglasuvano-s-vissheto-rusko-rakovodstvo/148746/2/0", "text": "“Това, което е казал патриарх Кирил (пред президента Румен Радев), то е съгласувано, според мен, с висшето руско ръководство. Това, че го казват, е много показателно, и ние трябва да си направим изводите: руснаците вече не са тези, които прощават всичко“. Такава оценка даде пред Канал 3 дипломатът Петър Воденски, бивш посланик в Турция, на укорите на руския патриарх пред българския държавен глава.   Той дипломатично намекна, че руският патриарх вероятно предава позицията на президента Владимир Путин. \"Дипломацията има различни лица, има такова нещо и като църковна дипломация. В дипломацията има моменти, в които един държавник трябва да каже нещо нелицеприятно за този партньор, който седи от другата страна на масата. И той не иска да го казва, някой друг го казва вместо него\", разясни Петър Воденски.   \"Путин бе поканен да дойде, той не можа, защото има избори, очевидно идването на руския патриарх е съгласувано. Очевидно  е, че това, което руският патриарх каза, е съгласувано, той не си го е измислил. И на трето място - той не си го е изсмукал от пръстите. Ние в последните години започнахме да тачим тези страни, които са участвали в Освобождението на България - Полша, Финландия. Предишният президент го беше страх да каже за руснаците. Това е изкривяване на историческите факти\", категоричен е дипломатът.   Според него \"не бива политическата коректност да засенчва фактите.\" И даде нагледен пример. \"Ако проявим един и същ стандарт към тези неща, в Русия, по официални данни, живеят представители на 160 националности. На Дунавския фронт в онази война е имало към 276 000 войници от империята. На тази война неминуемо е имало участници, ако не на всички 160 националности, то поне на половината. Ние изброяваме ли тези националности?   Имало е и евреи в армията, имало е един японски самурай - защо не благодарим и на Израел и Япония? А и патриархът исторически е прав - не е имало тогава държава Полша.   И предишният президент като изброяваше загиналите, споменаваше тези, които са сега в НАТО. Това е политическа коректност, не е коректност спрямо истината\", натърти Петър Воденски.", "date": "2018.03.07", "title": "Петър Воденски: Казаното от патриарх Кирил е съгласувано с висшето руско ръководство"}
{"url": "http://epicenter.bg/article/Parlamentat-shte-obsadi-prezidentskoto-veto-varhu-Zakona-za-bankovata-nesastoyatelnost/148748/2/0", "text": "Парламентът ще обсъди президентското вето върху Закона за банковата несъстоятелност. Това предвижда програмата за работа на Народното събрание. Законът за банковата несъстоятелност бе приет окончателно на 9 февруари и върнат за ново обсъждане от държавния глава на 21 февруари. За преодоляването на ветото е необходимо абсолютно мнозинство - повече от 121 депутати На вниманието на народните представители като първа точка в дневния ред се поставя и предложението на БСП за свикване на референдум „за“ или „против“ Истанбулската конвенция. ", "date": "2018.03.07", "title": "Парламентът ще обсъди президентското вето върху Закона за банковата несъстоятелност"}
{"url": "http://epicenter.bg/article/Traycho-Traykov--Sdelkata-s-ChEZ-izglezhda-nevazmozhna-/148749/2/0", "text": "Тази сделка с ЧЕЗ изглежда невъзможна. Много неща не се казват. Никой не казва кой застава зад „Инерком”. Това заяви в предаването „Тази сутрин Трайчо Трайков. \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.03.07", "title": "Трайчо Трайков: Сделката с ЧЕЗ изглежда невъзможна"}
{"url": "http://epicenter.bg/article/BSP-shte-uchastva-v-natsionalen-protest-sreshtu-sdelkata-s-ChEZ/148752/2/0", "text": "БСП ще участва в национален протест срещу сделката с ЧЕЗ. Това съобщиха от пресцентъра на НС на БСП. Протестът ще се проведе на днес от 11.00 часа пред сградата на Министерския съвет.   В него ще се включат и партия Възраждане на Костадин Костадинов и организацията на бившия депутат Велизар Енчев \"Българска пролет\". Велизар Енчев съобщи в социалните мрежи, че в демонстрацията ще участват и хора от страната, дошли с автобуси.   Протест под надслов \"Да му дръпнем шалтера! Оставка\" ще поиска оттеглянето на кабинета \"Борисов\" днес. Той се организира от внука на Георги Димитров, който носи неговото име, и Йордан Мичев, активист на БСП, пред сградата на Министерския съвет на \"Дондуков\" 1 и е с начален час 9:00. Чрез Фейсбук страницата за събитието 400 души са заявили участие, а поканата гласи: \"Въпросният Истанбулски дилър на скъпия ток, третия пол и третия престъпен мандат, Борисов, е опасен за човешкия род, националната сигурност, общественото здраве, умствения статус на народа и териториалната цялост на България. Меркелът на Балканите води България и горките Балкани към национална и регионална катастрофа! Настояваме за:  1. Незабавна оставка на джендър-правителството.  2. Служебен кабинет за прочистване на Бардака.  3. Смяна на Системата.  България над всичко! За нов курс и нова власт!\"   Същото място е сборен пункт за друг протест, от 11 ч, обявен като \"Протест срещу измамата в ЧЕЗ\". Събитието е организирано също чрез фейсбук от администраторите на страницата \"Защото ми пука за България\". 130 души са решили да отидат. \"Протест пред Министерски съвет заради измамното купуване на ЧЕЗ!\", разясняват инициаторите. БСП в Дупница са решили да организират автобуси, които да превозят желаещи да протестират до столицата за протеста от 11. \"Време е вместо да се възмущаваме от всичко това да излезем на улицата и ясно да заявим, че тази държава е и наша. Поканата е за цялото будно българско общество, без значение от партийната принадлежност\", пишат от БСП в Дупница и уточняват, че оттам ще тръгнат автобуси в 9 ч.  ", "date": "2018.03.07", "title": "БСП ще участва в национален протест срещу сделката с ЧЕЗ"}
{"url": "http://epicenter.bg/article/Skandal--ChEZ-prati-smetki-na-horata-ot-izgoreliya-blok-v-Boychinovtsi/148754/2/0", "text": "ЧЕЗ прати сметки на хората от изгорелия блок в Бойчиновци. Потърпевщи, чиито блок пламна в навечерието на Коледа и остана без покрив, били изненадани с фактури за електрочество, съобщи в репортаж Нова телевизия.   Сградата е необитаема, защото остана без покрив, но въпреки това било отчетено ползване на ток. От ЕРП-то обяснили, че това е грешка на отчетника и хората не трябвало да плащат. Потърпевщите граждани разказаха, че сметките им били нагласени така, че да са близо до тези за предишния месец.  ", "date": "2018.03.07", "title": "Скандал! ЧЕЗ прати сметки на хората от изгорелия блок в Бойчиновци"}
{"url": "http://epicenter.bg/article/Valeri-Simeonov-skochi-sreshtu-Kiril-/148755/2/0", "text": "\"Това е една сделка, която не е стратегическа, но засяга много потребители, а интересите на потребителите трябва да бъдат защитени. Редно е да се извършат съответните проверки за собствеността на това предприятие. В тази посока ще внесем промени в закони за в бъдеще да няма скандални реакции коя е Гинка и т.н., коментира сделката за ЧЕЗ и предвижданите промени в закона вицепремиерът Валери Симеонов в студиото на \"Денят започва\" по БНТ.     \"Цялостното изкупване на ЧЕЗ ще върне комунизма. Това може да го предложи само една партия като БСП. Не трябва държавата да участва в управлението, но трябва да има контрол върху бъдещи сделки с имущество. На нас ни трябва контрол и сигурност\", каза още той.   \"Редно е да опитаме да закупим няколко акции на ЧЕЗ. Нека да се види, че според мен най-успешно правителство за 30 години, се грижи за гражданите\", разкри Симеонов. \"Искам да подчертая че става дума за много малко пари, защото държавата няма да гони реално упражняване на тая собственост, нашата позиция е, че държавата не трябва да участва в управлението, а в контрола на дружеството. И този контрол може да се реализира както с 34 процента, така и с т. наречената златна акция. Аз приветствам министър председателя за решението му\", допълни Симеонов.   \"ЧЕЗ иска да излезе и да си вземе парите, но и успешно да се развива бизнеса след това. Когато една фирма е продадена и след това фалира се хвърля петно върху старите собственици. Никой в бизнеса не иска да има петно върху него. Нормално е от ЧЕЗ да искат добро управление от тези, на които имат доверие. ЧЕЗ гарантира, че няколко големи европейски банки стоят зад това, че фирмата на Върбакови е сигурна, добра и лоялна. Гинка Върбакова не лъже, че е крайният купувач и, че има стабилен финансов гръб. Не знам какво се опитват да направят от политическите чалгаджии от БСП\", заяви Валери Симеонов.    \" Теменужка Петкова няма никакво морално право да мърда от стола си. Не и докато хората не разберат, че тя не би пипнала нито една стотинка от тази продажба и е един добър министър. Настоявам и я моля да остане на поста си\", апелира вицепремиерът.   \"Виждам, че има ялови напъни от БСП да разбъркат нещата в държавата. Няма състоятелност и смисъл в тези протести, няма аргументи\", каза Симеонов по темата за днешните протести срещу сделката на ЧЕЗ.    Вицепремиерът  коментира и руския патриарх Кирил, който на Трети март, заяви, че си тръгва огорчен, заради приравняването на Русия към други народи, участвали в Освобождението ни преди 140 години. \"Този човек не е слязъл от небето. Този хитрец е внесъл безакцизни цигари за 14 млрд. долара и вино за 4 млрд. долара. Все за църквата. Часовникът му струва 35 хил. долара. Какъв патриарх!? Това е агент Михайлов от КГБ\", избухна Симеонов. ", "date": "2018.03.07", "title": "Валери Симеонов скочи срещу руския патриарх: Това е агент Михайлов от КГБ! Хитрец! Контрабандист!"}
{"url": "http://epicenter.bg/article/Izteglyat-Istanbulskata-konventsiya-ot-parlamenta-po-predlozhenie-na-premiera/148757/2/0", "text": "\r\n \r\n   \r\n \r\n", "date": "2018.03.07", "title": "Изтеглят Истанбулската конвенция от парламента по предложение на премиера"}
{"url": "http://epicenter.bg/article/Cheshkata-ChEZ-pravi-vatreshno-razsledvane-kak-sa-iztekli-chuvstvitelni-dokumenti-kam-premiera-Borisov/148758/2/0", "text": " за това как са   с чувствителна финансова информация към премиера Бойко Борисов, потвърдиха за bTV от централата на компанията в Прага. Междувременно започнаха и разгорите със собственичката на „Инерком” Гинка Върбакова. От „Инерком” обясниха, че те ще продължат до петък. Днес са били обсъдени  и документите, необходими по процедура за Комисията за защита на конкуренцията. Представена е била и заявката на българското правителство да влезе в сделката, за да придобие контролен дял.   На този етап няма индикации   да позволи участие на българската държава, или не. Според източници на bTV  , предвид арбитражното дело за няколкостотин милиона евро, което ЧЕЗ води срещу България.   „Ще разговарям с продавача за възможностите за участие на държавата в сделката. Ние имаме договор с големи неустойки, но към момента сме в изпълнение на договора. Ще разговаряме с продавача, ще му обясним ситуацията и ще очакваме решение (…) Не мога да коментирам клаузи относно договора ни към момента. Надяваме се да не съществува този риск (относно отпадане на обещаното финансиране)”, каза в Прага Върбакова   Във вторник следобед тя е разговаряла с представителите на ЧЕЗ и ги е уведомила за искането държавата да участва в сделката.   Решено било компаниите да уведомят българската Комисия за защита на конкуренцията за сключената сделка. Върбакова обяви пред НТ, че има насрочени редица срещи с продавача, които ще продължат до края на седмицата. От тях ще стане ясно дали Чехия ще даде зелена светлина на сделката.   .   Все още не е ясно дали и откъде са осигурени средствата за покупката на българските активи.   Според запознати източници в договора за продажба сега има клауза, с която чешката компания разчита на сътрудничество от следващия собственик, ако се налага в хода на адбитражното дело, което ЧЕЗ води срещу българскат държава.   . Това според запознати усложнява разговорите с чешката компания в посока тя да позволи участие на българската държава в сделката.   Опозиционната БСП и участващите в управлението \"Обединени патриоти\" искат държавата да получи пълен или поне контролен дял в ЧЕЗ, като \"патриотите\" готвят и законодателни промени, които да развържат ръцете на българските регулатори да стопират придобиването на ЧЕЗ от Върбакова. Дългогодишният депутат от ДПС Рамадан Аталай, член на парламентарната комисия по енергетика, заяви, че фирмата на Върбакова няма нито финансов, нито какъвто и да е друг капацитет, за да управлява ЧЕЗ.", "date": "2018.03.07", "title": "Чешката ЧЕЗ прави вътрешно разследване как са изтекли чувствителни документи към премиера Борисов"}
{"url": "http://epicenter.bg/article/Prof--Gencho-Nachev--40--ot-parite-za-zdrave-sa-ot-dzhoba-na-patsienta--pri-22--v-Evropa/148759/2/0", "text": "Не трябва да се нагнетява напрежение, спекулация е, че заради дълговете в НЗОК се отказва лечение. Бюджетът на Касата никога не е стигал. Това заяви директорът на болница \"Света Екатерина\" проф. д-р Генчо Начев в студиото на \"Денят започва\" в БНТ. „Здравен туризъм има навсякъде, има правила за него, поне в тази област и у нас има правила. Касата финансира лечения, само ако в България няма равносилно. Друг е въпросът обаче със спешните случаи. Получава се така, че дадени случаи се завоалират като спешни”, каза проф. Начев.  Каквито и пари да се наливат, ако не се промени моделът на финансиране, това ще продължи. Не се променят нито контрол, нито санкции. Санкцията трябва да е прекратяване на договора, лишаване от право на професията, а не глоби по 500 лв., призова Начев. На първо място пациентът трябва да участва във финансирането, тоест да има съфинансиране. Това има три ефекта - контролен, възпитателен, както и се създава ниша за развитието на здравно-осигурителни фондове. Това са първите стъпки за демонополизация на касата, то не може да стане с вълшебна пръчка, заяви той и даде за пример, че това се казва и от СЗО и Европейската комисия.  В момента 40% от парите за здраве идват от джоба на пациента, при 20-22% в Европа. В момента социалната тежест е по-голяма, отколкото би могло да бъде след това. Ако искаме да сме социална държава, може да се направи Здравен фонд, така както има енергийни помощи. И ще излезе два пъти по-евтино, отколкото е сега, коментира директорът на болница \"Света Екатерина\".", "date": "2018.03.07", "title": "Проф. Генчо Начев: 40% от парите за здраве са от джоба на пациента, при 22% в Европа"}
{"url": "http://epicenter.bg/article/Rosen-Yordanov--Nakazatelniyat-kodeks-e-ot-1968-g--ne-saotvetstva-na-deystvitelnostta--Tryabva-nov-/148761/2/0", "text": "Случаят в Пловдив, при който лекар застреля мъж, опитал да обере гаража му, е сблъсък на стереотипи, а не на персонажи. Това каза в ефира на предаването „Здравей, България” по Нова телевизия криминалният психолог Росен Йорданов.   Според него най-големите стереотипи в нашето общество са, че престъпността е повече, отколкото по времето на социализма, както и „щом даден човек е представител на една определена прослойка, той задължително е виновен”. „Този случай трябва да покаже на хората да не прибързват със заключенията, защото така сами могат да отровят живота си”, коментира още Йорданов. Той е категоричен, че законотворците трябва да напишат „нов, адекватен Наказателен кодекс”, а не да се поправят стария. Наказателният кодекс е от 1968 г., не съответства на действителността, категоричен е той.   “По Конституция частният имот е неприкосновен, там правата на влезлият неправомерно трябва да бъдат ограничени”, каза психологът. Той подчерта, че крадците не са от най-агресивните групи престъпници. Ориентирани са не към личността, а към собствеността. Хората мислят, че крадецът е човек е огромен самоконтрол, но това не е така”, каза психологът.    ", "date": "2018.03.07", "title": "Росен Йорданов: Наказателният кодекс е от 1968 г., не съответства на действителността! Трябва нов!"}
{"url": "http://epicenter.bg/article/Georgi-Svilenski--Protestirame--zashtoto-premierat-izlaga-za-ChEZ/148762/2/0", "text": "„Страшното е, че премиерът излъга за ЧЕЗ и българския народ, и нас, политиците - затова хората ще протестират. Не смятам, че тези, които искат да протестират, са гадове. Нека премиерът да каже кои са гадовете, за които той самият говори\". Това заяви зам.-председателят на ПГ на БСП Георги Свиленски по БНТ. Той бе категоричен, че след всичко случващо се в държавата, БСП иска правителството да си тръгне. Георги Свиленски подчерта, че най-важно за една политическа сила е да бъде последователна. „По темата за ЧЕЗ, БСП винаги е била последователна, включително и с внасянето на сигнала в прокуратурата, както и бяхме обявили\", каза социалистът.  По думите му приватизацията на ЕРП-ата се е случила през 2003-2004 г., когато БСП не е участвала в управлението на държавата и е била против приватизацията им. „И през всичките тези години не сме подкрепяли тяхната приватизация\", подчерта той. През 2004 г. се продават 67% от ЕРП, когато е приета и стратегия за приватизация, в която ясно се казва, че 67% се приватизират, като 33% остават собственост на държавата, за да може тя да има представител в тях и да знае какво се случва с дружествата. „Ако държавата имаше участие, можеше да се провери какво се случва със сделката и откъде са капиталите на купувача, а не да се стига до прокуратурата\", подчерта Свиленски и обясни, че знае поне 4-5 държави, в които собствеността на такива дружества е 100% държавна. Защо правителството на Борисов продаде 33% от ЧЕЗ за 40 млн. лв., а сега ще ги купува 3-4 пъти по-скъпо „Защо правителството на Борисов продаде 33% от ЧЕЗ за 40 млн. лв., а сега ще ги купи за над 100 млн. евро или 3- 4 пъти по-скъпо?\" попита Свиленски и обясни, че и заради това БСП е внесла сигнал до прокуратурата, за да се провери приватизацията на тези 33% от дружеството- нарушена ли е стратегията, защо е продавал премиерът и на каква цена, както и да се провери произходът на парите, с които ще се финансира сделката.", "date": "2018.03.07", "title": "Георги Свиленски: Протестираме, защото премиерът излъга за ЧЕЗ"}
{"url": "http://epicenter.bg/article/Valentin-Nikolov--Po-vreme-i-sled-prodazhbata-na-ChEZ--BSP-ne-kazaha-nito-dumichka/148765/2/0", "text": "\"С цел да се привлекат инвеститори не се запази квотата на ЧЕЗ. Не може да се упражни контрол върху дружеството, нито по законите ни, нито по тези на Европейския съюз. Това заяви депутатът от ГЕРБ Валентин Николов в сутрешния блок на БНТ.  „През 2010 и 2011 беше голяма криза, имаше доста голям дефицит, който трябваш да бъде овладян. Това беше и решението тогава - да продадем активи, който не носеха нищо. Държавата не получаваше нищо, а само даваше заплати”, каза той.  „По време и след продажбата на ЧЕЗ, БСП не казаха нито думичка. Антон Кутев и Валери Жаблянов са били в Надзорния съвет по това време. Няма логика да се мълчи толкова време и изведнъж започват. Нека Прокуратурата да провери всичко по ЧЕЗ, няма лошо\", допълни още Николов.  „ДАНС са наблюдавали процеса в България, нямат право извън държавата да проверяват сделката. По-големият проблем за България е, че нито една голяма българска компания не е кандидатствала за дружеството\", завърши Валентин Николов. ", "date": "2018.03.07", "title": "Валентин Николов: По време и след продажбата на ЧЕЗ, БСП не казаха нито думичка"}
{"url": "http://epicenter.bg/article/Prof--Mihail-Konstantinov--Horata-sa-ozvereli--Spokoystvieto-na-vlastta-svarshi-/148767/2/0", "text": "Математикът проф. Михаил Константинов и социологът Кънчо Стойчев коментираха в ефира на Bulgaria ON AIR ситуацията в страната.   Истанбулска конвенция, ЧЕЗ, убийство при обир в Пловдив, редица оставки, лъвчета от Разград, НЗОК, обиден патриарх и консул в Турция, който не отпразнува 3 март… тези и още скандали тресат държавата и народа ни през първите два месеца на годината. Днес са насрочени протести против правителството в цялата страна. \"Хубавото от тези скандали е, че видяхме, че има народ. Сега се протестира за всичко.  , подчерта политическият анализатор Михаил Константинов в сутрешния блок на Bulgaria ON AIR. В студиото на \"България сутрин\" той добави, че ГЕРБ и БСП не са единствените политически сили.   \"  категоричен бе проф. Константинов. \" . И дори да може засега да го задържи, той рано или късно ще гръмне.   Колкото повече управляващите дрънкат за успехите си, толкова по-зле за тях\", изтъкна пред Bulgaria ON AIR социологът Кънчо Стойчев.", "date": "2018.03.07", "title": "Проф. Михаил Константинов: Хората са озверели! Спокойствието на властта свърши!"}
{"url": "http://epicenter.bg/article/15-g--ot-ubiystvoto-na-Iliya-Pavlov---kakvo-se-sluchi-/148769/2/0", "text": "Точно преди 15 г. президентът на митичната \"Мултигруп\" - Илия Павлов, беше застрелян.   7 март 2003 година, петък, обичаен ден за собственика на компанията, която по онова време вече е преименувана на MG-корпорация, а според класацията на полското списание „Впрост” той притежава близо 1,5 млрд. долара.  Малко преди 20 часа часа 42-годишният Павлов си тръгва от централния офис на бул. “Г.М. Димитров” в София. Секретарката му предупреждава охраната, която се състои от два екипа по 4-има бодигарда. Те го чакат отпред с БМВ и джип “Мерцедес”. Не успяват обаче да го спасят. В момента, в който излиза от стъклената врата, застанал на най-горното от трите стъпала, той вади мобилния си телефон и набира номера на съпругата си Дарина, която по това време е в жилището им в САЩ. Внезапно обаче е покосен от куршум. Само един, но право в сърцето.  “ ”, разказва по-късно по време на разследването един от охранителите.  Гардовете качват в БМВ-то шефа си, от чието гърло излизат хрипове. По-късно се оказва, че той е успял да набере жена си, която обаче така и не чува гласа му, а само странни шумове и говор. Когато гардовете пристигат в \"Пирогов\", Павлов е потънал в кръв. И мъртъв. Лекарите установяват, че е издъхнал около 20,05 часа, минути след като е прострелян. При аутопсията от тялото му е изваден куршум 7,62 мм. Експерти обаче установяват, че е полуоблачен, тип Soft Point. Такива боеприпаси се използват при лов, но не могат да се определят марката и моделът на оръжието. Все пак основното подозрение е, че най-вероятно става дума да австрийска карабина \"Щаер\".  По-късно се разбира, че килърът е . На единственото дърво на поляната край сградата е открита метална скоба, която вероятно е служела като стойка за стрелеца. Част от клоните пък са изрязани, за да може да има достатъчно пространство. Свидетел, който работи в печатна база наблизо, пък разказва, че 15-на минути преди разстрела е видял съмнителен човек, който стоял до дървото и очевидно чакал нещо. Описва непознатия като млад, около 30-годишен мъж, с тъмна коса, облечен в черно яке и тъмни панталони.  На мястото обаче не са открити никакви стъпки, косми, влакна или угарки, което показва, че извършителят е професионалист. Само 5 минути след убийството пред централата на MG спешно е изпратен полицейски патрул. Скоро там е пълно с униформени и цивилни служители на МВР.  В същото време - 20 минути след убийството и само на около километър от местопрестъплението - край бл. 42 в кв. “Дианабад”, . Смята се, че това е колата, с която се е движел убиецът.  Делото за разстрела на Павлов е спряно още в края на 2007 година, защото въпреки 4 тома с показания на около 50 свидетели и десетки експертизи разследващите така и не стигат дори до извършителя, още по-малко до поръчителя.  Тогава криминалисти коментират, че Павлов има големи интереси в различни сфери на бизнеса и враговете му може да са различни. В същото време в онзи момент няма сигнали, че той е застрашен по някакъв начин, защото скоро не е участвал в конфликтни сделки и по нищо не личи да се е чувствал застрашен.  По ирония на съдбата последната публична поява на Павлов преди смъртта му е само ден по-рано, когато е разпитан като свидетел по делото за друго знаково убийство - на бившия премиер Андрей Луканов.  Разследвани са   за убийството на Илия Павлов. Основните са засегнати бизнес интереси на конкуренти и с конфликти около предстоящото изграждане на \"Бургас-Александруполис\", с дистрибуцията и вноса на руски природен газ и пропан-бутан, вътрешни противоречия в корпорацията, както и конфликти при разпределение на сферите на влияние в туристическия бизнес у нас и в чужбина. Проверяват се и подозрения, че поръчители са конкуренти на Дарина Павлова, която по онова време навлиза в модния бизнес. Разследва се дори връзка с двете казина на бизнесмена в Парагвай.  Разследва се и връзка с още една показна екзекуция, извършена по-малко от 24 часа след убийството на Павлов - на молдовеца Степан Рибаков.  За нито една от тези версии обаче не са открити доказателства.  Според приближени на Илия Павлов мократа поръчка със сигурност идва от България. Баща му Павел Найденов няколко пъти през годините казваше, че знае кой е поръчал сина му, но така и не назова име. Каза само, че подозира бандата Килърите, но призна, че няма никакво потвърждение. Полицията също не откри такова. Само няколко години по-късно Павел Найденов, преживя нова трагедия. През февруари 2010 година дъщеря му и сестра на Павлов беше убита в САЩ. Славка Найденова и 8-годишният й син Пол бяха намерени застреляни в дома си в Дейл сити. Оказа се, че са били убити от рускинята Наталия Уилсън - жена на първия съпруг на Славка и баща на момчето - етиопеца Лестър Уилсън. Мотивът е ревност.  През 2014 година Върховният съд на САЩ издаде за убийцата две доживотни присъди.    Източник: Дир.бг", "date": "2018.03.07", "title": "15 г. от убийството на Илия Павлов - какво се случи от 2003г. до днес?"}
{"url": "http://epicenter.bg/article/DPS-nyama-da-podkrepi-BSP-za-referendum-za-Istanbulskata-konventsiya-/148775/2/0", "text": "ПГ на ДПС няма да подкрепи предложението на БСП за референдум за Истанбулската конвенция. Това каза народният представител от ПГ на ДПС Хамид Хамид по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”.  „Тръгнали сте, колеги, с топ на лов за яребици\", обърна се към БСП депутатът Хамид Хамид. \"Не всичко подлежи на референдум. Не виждаме да се налага провеждане на референдум. Всички тези държави, които са подкрепили конвенцията, проверете в колко от тях е имало референдум. Провеждането на референдум се превърна в бягство от отговорност на политиците“, коментира Хамид Хамид. Той обърна внимание, че България все още е парламентарна република и всеки подобен въпрос говори за неспособността на политиците да проведат дебат и да вземат съответното решение и да уведомят избирателите си.  Заместник-председателят на ПГ на „БСП за България“ Драгомир Стойнев поясни, че не може да се правят такива квалификации като топове и пушки. „Факт е,че ДПС в такива ситуации се доближава до мнението на ПП ГЕРБ. Това си е изцяло ваше право. Не е нормално, когато всички вероизповедания се обявяват против тази конвенция, народните представители да считат, че дори не е необходимо да се питат българските граждани“, коментира Стойнев.  Колеги от БСП, вие постигнахте определен обществен отзвук, но в момента пресолявате нещата и в един момент те ще се обърнат срещу вас. Това заяви от парламентарната група народният представител от ПГ на „Обединени патриоти” Славчо Атанасов по време да дебатите.  „Моето лично мнение е, че пренавиваме пружината”, посочи Атанасов и подчерта, че се очаква на днешно заседание Министерски съвет да оттегли от Народното събрание предложението за ратификацията на конвенцията.  „Голяма част от българския народ категорично отхвърля тази конвенция и мисля, че самото самосъхранение на политическите сили няма да позволи оттук нататък този въпрос отново да бъде върнат в Народното събрание”, допълни още той.  ", "date": "2018.03.07", "title": "ДПС няма да подкрепи БСП за референдум за Истанбулската конвенция "}
{"url": "http://epicenter.bg/article/Danail-Kirilov--Predlozhenieto-za-referendum-za-Istanbulska-konventsiya-v-parlamenta-e-nedopustimo/148776/2/0", "text": "  Вкарването на тази точка в дневния ред е недопустимо и против правилата на правилника. Това заяви от парламентарната трибуна народният представител от ГЕРБ и председател на Комисията по правни въпроси Данаил Кирилов, по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”.   „Ние не възразяваме на допускането, въпреки недопустимостта”, заяви Кирилов и аргументира твърдението си.   „Предложението е недопустимо като неотговарящо на изискванията на чл. 53 ал. 8 поради това, че по този ред могат да се подлагат на разглеждане само законопроекти и проекти за решение”, подчерта Кирилов и допълни, че в информационната система на парламента е заведено предложение за провеждане на референдум, а като част от него е приложен и проект на решение във връзка с предложението, което се предлага за самостоятелно разглеждане.   „Според Закона за прякото участие на гражданите в държавната власт и местното самоуправление, на обсъждане от Народното събрание е предложение за произвеждане на национален референдум, а не проект за решение”, аргументира се Кирилов.   Според него формулировката на въпроса също е некоректна.  ", "date": "2018.03.07", "title": "Данаил Кирилов: Предложението за референдум за Истанбулска конвенция в парламента е недопустимо"}
{"url": "http://epicenter.bg/article/Firmata-na-Ginka-Varbakova-saobshti-za-pregovorite-v-Praga-/148743/2/0", "text": "От фирмата на Гинка Върбакова - \"Инерком България\" изпратиха съобщение до медиите, в което разкриват подробности за започналите вчера в чешката столица преговори с ЧЕЗ. Публикуваме съобщението без редакторска намеса:   \"Вчера следобед в Прага се състоя среща между представители на „ЧЕЗ а.с.“ и „Инерком България“. На нея бяха обсъдени две теми: 1. Съгласуване на действия съгласно подписания договор между двете страни във връзка с процедурата по подаване на уведомление пред КЗК по реда на чл. 79 ал. 1 от Закона за защита на конкуренцията. 2. Представителите на „Инерком България“ запознаха „ЧЕЗ а.с.“ с искането на българската държава да участва в сделката. Разговорите ще продължат и през следващите дни. За резултата от тях „Инерком България“ ще информира всички заинтересовани страни.\" На този етап няма индикации дали чешката компания е склонна да позволи участие на българската държава.  Според източници на bTV  разговорите ще са сложни заради арбитражното дело за няколкостотин милиона евро, което чешката ЧЕЗ води срещу България. Освен това чешката компания прави вътрешно разследване как са изтекли документите с чувствителна финансова информация към премиера Бойко Борисов. Това потвърдиха за bTV от централата в Прага.  ", "date": "2018.03.07", "title": "Гинка от Прага: Запознахме централата на ЧЕЗ с искането на държавата да влезе в сделката"}
{"url": "http://epicenter.bg/article/Biser-Petkov--Obshtestvoto-e-s-izostrena-chuvstvitelnost-kam-nespravedlivostta/148745/2/0", "text": "Обществото е с изострена чувствителност към несправедливостта под всичките й форми, заяви социалният министър Бисер Петков в предаването \"Здравей, България\" по Нова телевизия. Той коментира реформата в ТЕЛК, която изкара хора с увреждания на протест.   За да се удовлетворят техните искания би трябвало да има по-справедлив подход към разпределението на ресурсите, които се насочват към тях, посочи социалният министър. Той защити тезата, че средствата трябва да отиват към тези, които реално имат нужда.   Винаги трябва първо да се търсят способите за подпомагане на семействата, едва след това децата да се настаняват в приемни семейства, каза Бисер Петков. Той коментира и случай с майка, на която били отнети трите деца, защото нямала средства да се грижи за тях. Жената изпаднала в бедност след внезапна смърт на съпруга си. Успяла да си върне децата след дълги дела.", "date": "2018.03.07", "title": "Бисер Петков: Обществото е с изострена чувствителност към несправедливостта"}
{"url": "http://epicenter.bg/article/Tsvetanov-obvini-BSP-v-litsemerie--Pitahte-zashto-se-bavi-ratifikatsiyata-na-konventsiyata--sega-ste-protiv-/148777/2/0", "text": "БСП никога няма да бъде политическа сила с ясна визия и последователни действия. Това заяви от парламентарната група председателят на ПГ на ГЕРБ и зам.-председател на партията Цветан Цветанов по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”.  „Хубаво е, че БСП повдигнаха отново темата за Истанбулската конвенция, защото българското общество е свидетел на това двойно лице и двойни стандарти, които прилага БСП”, заяви Цветанов. По думите му симпатизанти на БСП дори са провеждали различни инициативи и са организирали подписка в подкрепа на Истанбулската конвенция.  „Колеги от БСП, какво става? Защо се получава това разминаване от това, което говорихте досега и това, което правите от 15 декември насам? Каква е тази промяна?”, попита Цветанов от парламентарната трибуна и показа брой на вестник \"Дума\" от 15 декември 2017 г., в който пише, че Нинова ще инициира приемането на този документ.  По думите му дори има парламентарен въпрос от депутат от БСП към министъра на правосъдието Цецка Цачева защо се бави ратификацията на документа.  „Не е ли лицемерие? Много е лесно да се заиграем със страховете на хората. Много лесно е да видите къде е вълната и да се закачите. В това отношение сте номер едно”, обърна се Цветанов към БСП.  Цветан Цветанов се изказваше 10 минути и не каза нищо по темата и продължава семинара на Младежи ГЕРБ, отговори му заместник-председателят на ПГ на „БСП за България“ Георги Свиленски.  „Много правилно закрихте дебата и много правилно не трябваше да давате думата на Цветан Цветанов. 10 минути изказване и 2 минути дуплика и нищо по темата. Той продължи семинара на Младежи ГЕРБ и да разказва какво е правило БСП, какво е правил ГЕРБ и да не каже нищо по темата“, заяви Свиленски.  „Разбирам, че г-жа Нинова ви възбужда много. Г-н Цветанов се опитва да заплашва българските граждани, които ще протестират“, заяви той.  ", "date": "2018.03.07", "title": "Цветанов обвини БСП в лицемерие: Питахте защо се бави ратификацията на конвенцията, сега сте против!"}
{"url": "http://epicenter.bg/article/ENP-startira-ot-Balgariya-initsiativite-na-mestno-ravnishte-za-evropeyskite-izbori-prez-2019-g--/148830/2/0", "text": "На 9 март 2018 г. Европейската народна партия заедно с ПП ГЕРБ ще поставят началото на инициативите на местно равнище за европейските избори през 2019 г. под мотото „Европа започва във Вашето село/град/регион“. Като инициатива на местните и регионалните лидери от ЕНП за връщане на доверието и увеличаване на ангажираността спрямо ЕС, тя цели да гарантира възможността на хората, живеещи в европейските градове и региони, да изразят своето мнение за Европа преди изборите за Европейски парламент през 2019 г. Това съобщиха от пресцентъра на ГЕРБ.  Откриването на инициативата ще се състои на 9.03.2018 г. от 9:00 часа в София Тех Парк. Домакини на форума са министър-председателят на България и председател на ГЕРБ Бойко Борисов, председателят на ЕНП Жозеф Дол и председателят на групата на ЕНП в Европейския комитет на регионите Михаел Шнайдер.  Сред основните говорители на конференцията са:    Модератор на форума ще бъде Дара Мърфи, заместник-председател на ЕНП и директор на кампанията във връзка с европейските избори през 2019 г. Очаква се да присъстват над 400 местни кметове и регионални политици, членове на ЕНП от Европейския парламент и Европейския комитет на регионите, както и видни гости от цяла Европа, които да подкрепят инициативата.  Инициативата предвижда поредица от диалози на ЕНП на местно равнище във всички държави — членки на ЕС. Отзивите от тези прояви ще бъдат споделени с членовете на ЕНП в двете политически асамблеи на ЕС: Европейския парламент и Европейския комитет на регионите, както и с водещия кандидат на ЕНП за председател на Европейската комисия, с цел да се даде принос за следващия мандат на европейските институции.  Първият диалог на местно равнище на ЕНП ще се състои на 9 март. По време на дебата на тема „Европа започва от София – Младежката перспектива и бъдещето на Европа“, гражданите, живеещи и работещи в София, ще имат възможността да споделят своите виждания за Европа. Диалогът ще се проведе от 15:00 до 17:00 часа.  Сутринта на 9 март, ще се състои отделен дебат на ЕНП на високо равнище на тема „Регионите и градовете, инвестиращи в образованието с цел укрепване на европейските ценности“, на който ще присъства Мария Габриел, Европейски комисар, отговарящ за цифровата икономика и цифровото общество. Дебатът ще се проведе от 9:20 до 10:20 часа.  Проявите ще се предават на живо онлайн на уебсайта на групата на ЕНП в Комитета на регионите:   ", "date": "2018.03.07", "title": "Борисов и Дол домакини на висш форум на ЕНП в София"}
{"url": "http://epicenter.bg/article/Emirat-na-Katar-Sheyh-Tamim-bin-Hamad-Al-Tani-shte-bade-na-darzhavno-poseshtenie-u-nas-po-pokana-na-Radev-/148811/2/0", "text": "На 8 март, четвъртък, емирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев. Това съобщиха от прессекретариата на държавния глава.  Перспективите за последващо развитие на двустранните отношения между Република България и Държавата Катар и задълбочаването на връзките между инвестиционните, бизнес и академичните среди на двете държави, ще бъдат сред акцентите в разговора на двамата държавни глави. На срещата на „Дондуков“ 2 се очаква да бъдат обсъдени и бъдещи партньорства в областите на икономиката, енергетиката, селското стопанство, транспорта, търговията и туризма.  Церемонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков“ 2.  Двамата държавни глави ще проведат среща „на четири очи“ на „Дондуков“ 2 от 10.10 часа, след което ще се проведат пленарните разговори на официалните делегации на Република България и Държавата Катар.  В рамките на посещението на Шейх Тамим бин Хамад Ал-Тани ще се проведе Българо-катарски бизнес-форум с участието на над 60 представители на компании от Държавата Катар.  В програмата на държавното посещение е предвидено да бъдат подписани редица документи за двустранно сътрудничество в областта на предприемачеството, образованието и науката, енергетиката, младежта и спорта.  По време на визитата си в България Шейх Тамим бин Хамад Ал-Тани ще разговаря и с министър-председателя Бойко Борисов.   ", "date": "2018.03.07", "title": "Емирът на Катар Шейх Тамим бин Хамад Ал-Тани ще бъде на държавно посещение у нас по покана на Радев "}
{"url": "http://epicenter.bg/article/Borisov-poiska-pretsizirane-na-tekstovete-za-neizbezhnata-otbrana-v-Nakazatelniya-kodeks--Stenograma--/148816/2/0", "text": "Министър-председателят Бойко Борисов разпореди на министрите на правосъдието и на вътрешните работи прецизиране на текстовете, касаещи неизбежната отбрана в Наказателния кодекс. Борисов настоява за широка дискусия по темата с представители на неправителствени организации, юристи, магистрати. Това съобщиха от правителствената информационна служба  Министър-председателят настоя промените да се направят разумно, а не емоционално и под натиска на общественото недоволство, което предизвика случая в Пловдив.  „Не искам повече дебата да се отлага, защото това е закон, който касае много съдби. Защото е ясно, че е дошло времето за промени, а и темата излиза периодично при всеки подобен инцидент, но да се поддаваме на крайности не съм съгласен. Хората искат справедливост и очакват решения от нас“, заяви по време на заседанието министър-председателят Бойко Борисов.     Радев и Цецка Цачева, тъй като много се говори, а и от колегите коалиционни партньори за разширяване обхвата на неизбежната отбрана, настоявам много внимателно, да се съберете и да помислите за прецизиране на текстовете. Не минавайте в крайности, защото утре може някой да застреля деца, които берат череши в двора му, не че е правилно, друг може да покани някого на кафе, да го застреля и да каже „нападна ме“. Сиреч, практиката съдебната в световен мащаб познава какви ли не инциденти и случаи, така че настоявам действително в този термин „неизбежна отбрана“ да бъде ясно формулирано, ако е неясно сега, при какви условия – при взлом, нощно време, затворен обсег…. Но ви моля, бъдете разумни, а не емоционални и не под натиска на това, което се случи в Пловдив. В спокойна обстановка с неправителствени организации, с юристи, с адвокатурата, с всички, които имат отношение, прокуратурата, със съдиите. Просто не бързайте, изпипайте го добре, защото е ясно, че е дошло времето, а и темата излиза периодично при всеки подобен инцидент, но да се поддаваме на крайности – не съм съгласен. Защото, да – в някои Щати всеки носи оръжие, но ако върнете в последната една година колко случаи на масови убийства на деца, на случайни хора се получават и какви протести там в обратната посока, виждате, че действително нещата никак не са прости за урегулиране.  Молбата ми е и колегите от „Патриотичен фронт“ и нашите да седнат и в спокойна обстановка да разгледат, за да не се подвеждаме по настроенията на хората, защото след това ще стане обратното и тогава пък ще се връщаме назад да търсим други решения. Сиреч, молбата ми е спокойно да седнете и да внесем такова решение, което да има обществена подкрепа и да сме сигурни, че няма да създаде някакъв допълнителен проблем.   Краси.   Господин премиер, уважаеми колеги, имам един примерен текст, те са не само по този член за неизбежната отбрана за разширяване на обхвата, но и по други текстове. Мисля, че днес ще го раздадат в НС на колегите да го видят от парламентарните групи. Даже ще го изпратя сега тук на госпожа Цачева и на господин Радев. Той не е радикален, но да можеш да използваш оръжие да се отбраняваш. Но става въпрос за законно притежавано такова.   Цачева.   Уважаеми господин премиер, като споделям заявеното от Вас, че има необходимост от прецизиране, но изключително внимателно, като се вземат под внимание всички решения на Конституционен съд и какво е вървяло през годината по тези състави.   Вижте, съществува проблем. Вижда се в изказванията на всички хора, които първоначално, преди да знаят всичката истина, която вчера изнесоха прокуратурата. Няма българин, който да не подкрепи решение, в което, ако някой ти влезе в дома, когато семейството ти е там, да те обира, особено пък, ако е и въоръжен. Дори и да не е въоръжен, от стреса може да получиш и инфаркт да умреш, може всичко да се случи, че човекът не може да защити семейството си. Това дълбоко накърнява. И ние само да философстваме – не съм съгласен. Аз не искам повече дебата да се отлага. Но искам да се направи максимално разумно, а не под влиянието на конкретния случай. Защото сутрин бюлетините са пълни с битови убийства – баща-син, тъст-зет и подобни и ще каже „ми той замахна и аз в неизбежна самоотбрана го убих“. Въпросът е да прецизираме и съдебната практика да се провери. Затова казвам – трябва в спокойна обстановка, защото, това е закон, който касае много съдби. Действително много внимателно настоявам да се прецизира.  Тук, Радев, сега подготвят закон и за противозаконното отнемане на автомобили… Защо не е кражба, а е отнемане? Защото, когато го хванеш вътре в автомобила той казва „валеше дъжд и ми беше студено и аз влязох вътре“. И затова сега майсторите крадци на коли не крадат, той влиза с лаптопа, сяда, запалва колата и слиза. Дори полицията, виждате колко крадци излови в последната година, влиза той и казва „беше ми студено, аз не крада“. Слиза си големият крадец с лаптопа под мишница, качва си се на другата кола и си отива. Тогава се включва съучастник на ниско ниво, взима колата и почва да я придвижва. Ние хващаме на практика ниското ниво, което е само шофьора. И това става всяка нощ и това трябва да се промени. Как не е кражба на кола?! А какво е? Но този текст „отнемане“ знаеш ли колко предимства дава на крадците пред гражданите.  Седнете, ето тези неща в най-спокойна обстановка, с патриотите, с юристи, с неправителствени, с хора от правните среди, умове и ги оправете. Народът го очаква това. Нямаше изказване да кажат „онези в парламента или онези министрите там или държавата“, нямаше изказване, да не кажат, че държавата е виновна. И ние сега излизаме и им казваме „е, така е, ама понеже нали….“. Затова хората все по-малко вярват на институциите, затова почват да викат „гледайте там някъде как има здрава ръка, как всичко се решава. Хората искат справедливост и решения от нас, да чуят и да са сигурни, че като си легнат, ако някой им влезе, може да се защитят.  Закривам заседанието.  ", "date": "2018.03.07", "title": "Борисов поиска прецизиране на текстовете за неизбежната отбрана в Наказателния кодекс (Стенограма) "}
{"url": "http://epicenter.bg/article/39-godishnata-Nikol-Shertsinger-pokaza-stegnato-tyalo--Snimki-/148808/10/100", "text": "Гаджето на най-добрия ни тенисист Григор Димитров - певицата Никол Шерцингер, за пореден път удиви с перфектно тяло.   Американката използва всяка свободна минута, за да се погрижи за външния си вид, а ранното ставане също не и е проблем.   Наближаващата 40 години Никол (29 юни) пусна снимки от залата за тренировки в 7:00 сутринта, а резултатът от усилията й е видим, пише Блиц.", "date": "2018.03.07", "title": "39-годишната Никол Шерцингер показа стегнато тяло (Снимки)"}
{"url": "http://epicenter.bg/article/Den-predi-8-mi-mart--Kakvo-poslanie-nosi-vseki-tsvyat-i-kak-da-podberem-podhodyashtiya-buket-za-praznika-/148813/10/99", "text": "От XV век насам хората вярват, че цветята имат скрито значение, че растенията „говорят” на свои собствен език, неразбираем за всеки. С подходящия избор на зелените стръкчета можем да се обясним в любов или да покажем уважение, да обидим или унижим, да зарадваме или оскърбим.   - Всеизвестно правило е, че се подаряват нечетен брои. Четните числа са предназначени за траурни церемонии.   - Различното количество също има скрито значение. Три китки показват уважение, пет – признание, седем – любов, а десет – обожание. 13 стръка не се подаряват, защото носят лош късмет.   - Цветовата палитра пък показва отношение. Изборът на червено символизира любовна страст, на розово – юношеска или бащина любов, оранжевото е подходящо за празник, а жълтите листенца са знак на приятелство. Синьото пък е символ на семейството, зеленото на надеждата, а бялото на чистота и непорочност.      е израз на чиста любов,   – на приятелски чувства.    символизира гордост, но и елегантност същевременно.   Предпочитаният за празника   е любим на много дами, но той се свързва с мита за Нарцис и неговата маниакална самовлюбеност. Въпреки това жълтият цвят създава настроение и красота.   Изяществото и нежността се свързват с  , а непорочността с  .   Цветчета на   са закачка, израз на привличане и любовна игра. Всеки нюанс обаче има и скрит смисъл: мъжът с постоянни и неугасващи чувства поднася син, разкаяният и съгрешил пред любимата си трябва да подбере лилав, а влюбеният - червен или розов.   Символ на младост, енергичност и свежест е  . Пролетното цвете е любимо на много дами. Шареното лале \"казва\": \"Имам чувства към теб!\", а жълтото - \"Красива си!\".    се свързва с тъгата и болката.    е обагрен с негативни конутации - неизказана болка, лъжливи чувства и ревност.   Традиционен избор си остава букет  . Всеки знае, че значението на „кралицата на цветята” зависи от окраската на листенцата. Ако са червени казват недвусмислено: „Обичам те!”, жълтите са знак на приятелство, а белите пък показват вярност, искреност и невинност.    ", "date": "2018.03.07", "title": "Ден преди 8-ми март: Какво послание носи всеки цвят и как да подберем подходящия букет за празника?"}
{"url": "http://epicenter.bg/article/Irina-Florin-svali-drehite-za-fotosesiya/148820/10/100", "text": "Певицата Ирина Флорин се появи без дрехи на корицата на списание Diva. Изпълнителката, която е известна със своята скромност и премерени изяви в медиите, се появи пред феновете си в нетипично за нея амплоа. Тя се превърна в модел от списанията и свали всичките си дрехи за мартенския брой на изданието. , бе краткият коментар на Ирина във Фейсбук към новата корица. Във фотосесията тя демонстрира женската сила, слагайки боксови ръкавици и корона на главата. Почитателите на Флорин ще могат да я видят на живо още утре, на женския празник 8 март. Певицата ще се включи в празничното студио на БГ Радио и \"Любими песни за любими хора\" в Mall of Sofia. Сред останалите звездни гости на предаването ще бъдат Тодор Георгиев, Пламен и Иво, Теди Кацарова и Джуджи.   Източник: Дир.бг", "date": "2018.03.07", "title": "Ирина Флорин свали дрехите за фотосесия (Снимка)"}
{"url": "http://epicenter.bg/article/Sinat-na-Pamela-Andersan-i-Tomi-Liy-nabi-bashta-si/148823/10/100", "text": "В понеделник полицията посети дома на рок музиканта Томи Лий по сигнал, че е бил пребит. Той обясни, че синът му Брендън от Памела Андерсън му е посегнал. Томи Лий не е пострадал сериозно. Той има голям оток на устните.  , написа Томи Лий в Туитър и показа снимка на подутото си лице. Сега 21-годишният му син Брендън се защити, като обясни, че е ударил баща си при самозащита. Според младия модел в момента на сбиването Томи Лий е бил пиян и опасен.   Източник: Дир.бг", "date": "2018.03.07", "title": "Синът на Памела Андерсън и Томи Лий наби баща си"}
{"url": "http://epicenter.bg/article/Keyt-se-poyavi-s-roklya-ot-vizitita-v-Oslo/148828/10/100", "text": "Въпреки че ѝ остатават едва няколко седмици до раждането, Кейт не се отказва от благотворителни ангажименти, които е поела. Днес 36-годишната херцогиня на Кембридж, която е в напреднала бременност с третото си дете, се появи сияеща в син тоалет на бранда с мода за бременни и майки Seraphine. Тази рокля тя носи за първи път преди няколко седмици по време на обяд с норвежкото кралско семейство в Осло. Тоалетът в синьо е с висока талия, подчертана с коланче от черно кадифе, което отделя горната част от дантела от долната, която пада свободно, а плохите осигуряват достатъчно пространство за корема. Катрин бе избрала и обувки на висок ток, и клъч от кадифе. Кейт, която очаква третото си дете през април подкрепя майки, учители и родители, за да могат да осигурят възможно най-добрия старт в живота на децата.   Източник: Дир.бг", "date": "2018.03.07", "title": "Кейт се появи с рокля от визитита в Осло"}
{"url": "http://epicenter.bg/article/Dzheyn-Fonda-i-Helan-Miran-dadoha-urok-po-stil-na-mladite-si-kolezhki/148841/10/84", "text": "Оскарите бяха раздадени в неделната нощ и всички ахнаха при вида на две неостаряващи кино икони - Джейн Фонда и Хелън Мирън. Въпреки че от тогава до сега носителките на най-престижната награда във филмовото изкуство събраха многобройни положителни реакции в социалните мрежи, ние смятаме, че е време да им се насладим още един път.  показа очарователната естествена визия на една   дама. Звездата от \"Кралицата\" демонстрира стройната си фигура в дълга тъмносиня рокля, комбинирана с пищна огърлица и обици с диаманти и сапфири, пише Дир.бг. Мирън бе определена от феновете си като \"истинска кралица\". В края на церемонията тя облече по-пищна рокля и доказа, че и на тази възраст я бива за изкусителна презентаторка. Тя представи джета, подарък за победителя с най-кратка реч, и после яхна машината с дизайнера Марк Бриджис, който спечели състезанието. , която многократно е признавала, че се възползва от възможностите на пластичната хирургия, отново изглеждаше като богиня. Тя демонстрира изваяната си фигура в снежнобяла дълга рокля от Оливие Рустейн за Balmain. В неделя Фонда и Мирън излязоха ръка за ръка на сцената на \"Долби тиътър\", за да връчат престижната статуетка за \"Актьор в главна роля\" на Гари Олдман.  ", "date": "2018.03.07", "title": "Джейн Фонда и Хелън Мирън дадоха урок по стил на младите си колежки (Снимки, Видео)"}
{"url": "http://epicenter.bg/article/Balgarska-dizaynerka-obleche-mladata-aktrisa-Marieta-Melrouz-/148844/10/0", "text": "по връчването на наградите на Американската академия за киноизкуство.   Мариета Мелроуз беше специалният    Нашата актриса, която има няколко сериозни роли в Холивуд, е получила приятни комплименти за тоалета си в нощта на Оскарите. Мариета Мелроуз избра рокля в цвят пудра с флорални мотиви, рисувани и доизградени с дантела. Роклята е истинско произведение на изкуството и е дело на столичната дизайнерка Тери Георгиева-Караиванова.   “, споделя дизайнерката Тери Георгиева-Караиванова, която повече от 20 години създава красота.   Тери е завършила моден дизайн в Националната художествена академия.   „ разказва Тери.  ", "date": "2018.03.07", "title": "Българска дизайнерка облече младата актриса Мариета Мелроуз    "}
{"url": "http://epicenter.bg/article/Stiliyan-Ivanov-shte-razchete-poslaniyata-na-Hiron--Lilit-i-Saturn-v-horoskopite-na-uchastnitsite/148848/10/0", "text": "  Какво е общото между суфизма и астрологията? И как от хороскопа си да научим за Учителите, които ще срещнем в живота си по подобие на съдбовните уроци, които суфите търсят в хората и обстоятелствата от битието си?   Отговор на тези и други въпроси, касаещи астрологията и мистицизма на Изтока, дава режисьорът Стилиян Иванов в поредния си уъркшоп обединяващ тридесетгодишните му практически занимания по астрология и кинопроизводство.   Във филмите си и по време на водените от него уъркшопи той представя личните си срещи с “необикновените” прояви на невидимия свят от ашрамите на Индия до шаманите на Канада и от пирамидите на Египет до Нотр Дам във Франция. Срещите с аудиторията Стилиян започва с някой от тези емблематични филми.   И независимо дали провежда уъркшоп по себепознание в България или в Канада, в Турция или в Русия, лентите за Орфей, Мевляна, Бялото братство впечатляват аудиторията с основната идея, която авторът защитава в творчеството си: Душата ни е безсмъртна и се преражда от живот в живот, за да се усъвършенства.   Самите уъркшопи режисьорът нарича практическите уроци по себепознание, защото чрез тях участниците се доближават максимално до собствената си същност, осъзнават скритите си потенциали, задвижващи сили и конфликти, за да изживеят осъзнато и пълноценно това, което са те.   Нещо повече. Чрез използване на методите на астродрамата всеки на практика отработва “повтарящите” се трудни ситуации, провали и неуспехи от живота си и в резултат на това несъзнаваните и подтиснати страхове се превръщат от “врагове” в помощници!   Но какво е А С Т Р О Д Р А М А? Методът беше разработен успешно у нас още преди години в съвместна работа на психолога Оксана Хорват-Станчева и режисьора Стилиян Иванов, които са членове на Съюза на българските астролози “Иван Станчев”.   Целта на астродрамата е разкриването на седалището на инстинктите ни, връзката с нуждите ни, с нашето подсъзнание и нашите корени. Защото ако не познаваме нуждите си, не можем да ги задоволим, а ако не задоволяваме нуждите си – се разболяваме. Боледува и тялото, и душата ни. Чрез преживяване на катарзис астродрамата ни помага да се свържем с най-дълбоките си емоционални потребности и да научим от какво имаме нужда, за да сме спокойни, сигурни и удовлетворени.   Уъркшопът е мястото, където се срещат астрологията, психологията, митологията, драматургията и играта. За всеки участник, според хороскопа му, се подготвя индивидуална задача, която му помага да открие своя индивидуален и уникален начин за преодоляване на пречките, да разгърне неподозираните си ресурси, които ще му помагат и занапред.   Целта е човекът да се доближи максимално до собствената си същност, да осъзнае скритите си потенциали, задвижващи сили и конфликти, да изживява осъзнато и пълноценно това, което е той.   Голямо предимство на този метод е това, че познанието се придобива в група (между 5 и 15 човека) – така всеки може да се учи не само от собствените си преживявания, но и от тези на другите.   Доказано е, че груповата подкрепа е безценен ресурс при преодоляване на трудности, и в астродраматичните семинари това се потвърждава напълно. А резултатът се постига по един забавен и увлекателен начин - чрез изиграване на определени задачи, етюди, диалози, монолози.   Включена е и изключително лесна и забавна медитация за разтоварване на напрежението и концентрация.   От февруари тази година Къщата на София е ежемесечен домакин на уъркшопите на Стилиян Иванов.   Първият се състоя на 18-ти февруари и разгледа връзките между орфизма и идеята за безсмъртието на Душата в индивидуалните хороскопи на участниците.   Този своеобразен вид “орфическа астрология” разкри уроците, на които ни учат Северния възел, Луната и Плутона (по знак, дом и в аспекти) в светлината на най-древните представи за бездмъртието.   На 18-ти март, неделя, от 10:00 до 18:00 ч., отново в Къщата на София, Стилиян ще проведе уъркшоп на тема суфизъм и астрология, в който ще бъдат разчетени посланията на Хирон, Лилит и Сатурн в индивидуалните хороскопи на участниците.   Срещата ще започне с представяне на документалния филм “Дервишите - мистиците на Изтока” и дискусия за религиозната философия на Руми (Мевляна). Ще бъде проведен кратък практически увод в сема - медитация за Ученика и Учителя, която много хора неправилно наричат “танц-въртене”.   През април и май ще бъдат представени филмите за Бялото братство и феномените на България - Ванга, Вера Кочовска и преподобна Стойна, като част от уъркшопите по астрология за здравето, кариерата и дарбите, които притежава всеки един от нас.    ", "date": "2018.03.07", "title": "Стилиян Иванов ще разчете посланията на Хирон, Лилит и Сатурн в хороскопите на участниците"}
{"url": "http://epicenter.bg/article/Shefat-na-futbolnite-sadii-podade-ostavka--Borislav-Mihaylov-ya-prie-/148809/8/0", "text": "Президентът на Българския футболен съюз Борислав Михайлов прие оставката, която председателят на Съдийската комисия към БФС Петър Петров подаде по-рано днес. Това съобщиха от футболната ни централа.  Отговорни за съдийските наряди за следващия кръг в Първа и Втора лига ще бъдат членовете на Съдийската комисия Йордан Гулев, Кольо Данев и Костадин Стоичков.  Българският футболен съюз благодари на Петър Петров за неговата работа и му пожелава бъдещи успехи.  ", "date": "2018.03.07", "title": "Шефът на футболните съдии подаде оставка, Борислав Михайлов я прие "}
{"url": "http://epicenter.bg/article/Mihail-Aleksandrov-hvanat-s-kokain--predi-da-se-otkazhe-ot-pluvaneto/148843/8/0", "text": "Плувецът Михаил Александров получи 1-годишно наказание заради употреба на забранени вещества. Александров участва за България на олимпийските игри в Атина 2004 и Пекин 2008, след което от 2009 година се състезава за САЩ.    32-годишният софиянец е дал положителна проба за \"бензоилекгонин\" и \"метилекгонин\", които са метаболити на кокаина, при тест по време на състезание в Санта Клара, Калифорния, на 4 юни миналата година, предаде БТВ.   Наказанието на Александров влиза в сила със задна дата от 24 август 2017 година, а всички негови резултати след 4 юни миналата година са отменени. Българинът е двукратен световен шампион в 25-метров басейн с щафетата на САЩ на 4 по 100 метра съчетано плуване от Дубай 2010 и Истанбул 2012.   Като състезател на България той има две бронзови отличия от европейското първенство по плуване в 25-метров басейн в Дебрецен през 2007 година - на 100 и на 200 метра бруст.   Александров, който прекрати състезателната си кариера през миналия юли, в момента работи като треньор по плуване в района на Лос Анджелис, където живее.", "date": "2018.03.07", "title": "Михаил Александров хванат с кокаин, преди да се откаже от плуването"}
{"url": "http://epicenter.bg/article/90-evro-globa-za-podsvirkvane-sled-zhena-na-ulitsite-vav-Frantsiya/148760/7/0", "text": "  Франция въвежда глоба от 90 евро за извършители на сексуален и сексистки тормоз на обществени места, независимо дали става дума за неприлични жестове, подсвирквания или непристойни забележки, съобщи правителственият говорител Бенжамен Гриво, цитиран от Франс прес и    \"Напомням, че в Ил дьо Франс (района, в който се намира Париж) 90 процента от жените, които използват обществения транспорт, са ставали жертва на физически, словесен или друг вид тормоз, а на това трябва да се сложи край\", подчерта Гриво пред телевизия Бе Еф Ем Те Ве.   След гръмкия скандал с холивудския продуцент Харви Уайнстийн се заговори открито за проблема със сексуалния тормоз. В този контекст във френския парламент наскоро беше представен доклад, в който се предлага въвеждане на глоба от 90 до 750 евро за \"изказвания, поведение или натиск от сексуално или сексистко естество\" на обществено място.   Според доклада нарушението ще трябва да се установява на момента от специална полиция, която следи за реда в конкретен район. Правителственият говорител Гриво каза, че е наясно колко трудно е да се констатира нарушение в момента на извършването му, но изтъкна, че \"това е по-добре от нищо\".   Във връзка с неуспеха на подобни глоби в други европейски страни като Белгия и Португалия Гриво каза, че френските власти могат да извлекат полза от опита на другите.            ", "date": "2018.03.07", "title": "90 евро глоба за подсвиркване след жена на улиците във Франция"}
{"url": "http://epicenter.bg/article/Tramp-udrya-s-25--mito-kolite-ot-ES--Sayuzat-shte-otgovori-mignoveno/148764/7/0", "text": "  Президентът на САЩ Доналд Тръмп може да удари с 25% мито внасяните от ЕС автомобили.   Това разкрива в. US Today,    В отговор Европейската комисия може да удари ключови американски брендове с реципрочно мито от 25%.   Европейският списък включва мотоциклети, козметични продукти, джинси, уиски, портокалов сок, царевица и други селскостопански продукти на обща стойност 951 млн. евро.   Това включва и доставки от САЩ за плавателни съдове за развлечение на стойност около 1 милиард евро, както и стоманени продукти и други промишлени продукти стоки на стойност 854 млн. евро.  ", "date": "2018.03.07", "title": "Тръмп удря с 25% мито колите от ЕС, Съюзът ще отговори мигновено"}
{"url": "http://epicenter.bg/article/Silvio-Berluskoni--Shte-podkrepya-lidera-na-partiyata-Liga-za-sastavyane-na-kabinet-v-Rim/148789/7/0", "text": "Силвио Берлускони заяви, че ще подкрепи опитите на лидера на евроскептичната партия Лига да състави италиански кабинет, предаде Ройтерс. В интервю за \"Кориере дела сера\", публикувано днес, бившият премиер и лидер на \"Форца Италия\" казва: За пълното спазване на нашите споразумения сега ние лоялно ще подкрепим опитите на Матео Салвини да състави правителство.   Четирите партии от десноцентристката коалиция се договориха по време на предизборната кампания, че лидерът на партията, спечелила най-много гласове на изборите на 4 март, ще оглави правителството. В неделя Лигата на Салвини спечели 17 на сто от гласовете, като изпревари \"Форца Италия\", взела 14 процента.   \"Тук съм, за да го подкрепя Салвини, за да гарантирам здравината на коалицията и да спазя нашите ангажименти пред избирателите\", казва пред всекидневника Берлускони. Изборите в Италия доведоха до баланс на силите в парламента, поради който преговорите за формиране на кабинет ще продължат седмици, а може би и месеци. И Лигата, и антисистемното Движение \"Пет звезди\" (което бе победител с 32 на сто от гласовете) претендират, че президентът трябва да възложи на техния лидер мандат за съставяне на правителство.  ", "date": "2018.03.07", "title": "Силвио Берлускони: Ще подкрепя лидера на партията Лига за съставяне на кабинет в Рим"}
{"url": "http://epicenter.bg/article/Reytingat-na-Putin-v-Moskva-i-Peterburg-padna-pod-60-/148795/7/0", "text": "  За първи път от началото на предизборната кампания за президентските избори в Русия рейтингът на Владимир Путин слезе под 60% .   Това се случи в двата най-големи града на страната-Москва и Санкт Петербург, показват данните на последното проучване на ВЦИОМ, съобщава \"Ведомости\", цитирани от    Според проучването, проведено от 10 януари до 18 февруари в тези две руски столици рейтингът на действащия президент е намалял от 69.7% до 57.1%. Това е второ поредно понижение на рейтинга му в Москва и Санкт Петербург, след като за 2017 година бе регистриран спад от 12%.   \"В двата големи града страхът и административния натиск работят по-слабо върху избирателите. Освен това, тук живеят хора от средната класа, имат повече информационни източници и са по-критични към властта\", казва Валерий Федоров, шеф на ВЦИОМ.   Източник от Кремъл обяснява намаляването на рейтинга на Путин със слабата му активност в предизборните дебати и някои грешни ходове в кампанията. \"Ако за президента гласуват 50% от избирателите в Москва, това ще бъде подвиг. Реално очакваме за цялата страна от 55 до 60% от гласовете\", казва източникът.  ", "date": "2018.03.07", "title": "Рейтингът на Путин в Москва и Петербург падна под 60%"}
{"url": "http://epicenter.bg/article/Pornozvezda-zavede-delo-sreshtu-Donald-Tramp-/148796/7/0", "text": "Порноактрисата Стефани Клифърд, известна като Сторми Даниелс, заведе дело срещу американския президент Доналд Тръмп, предаде АП.   Звездата от филмите за възрастни иска от Върховния съд на Лос Анджелис да обяви споразумението с представител на държавния глава да не разгласява нейната връзка с политика отпреди десетина година за нищожно. Тя твърди, че документът няма правна сила, защото върху него не фигурира подписът на 45-ия стопанин на Белия дом.   Към материалите на делото са приложени оригиналът на документа и копия от него. Върху тях има дата 28 октомври 2016 г., или десет дена преди вота за държавен глава.   В основното споразумение присъстват подписите на адвоката на Тръмп Майкъл Коен и Сторми Даниелс, фигурираща в документа като Пеги Петерсън, и празно място под измисленото име Дейвид Денисън. В приложението към иска се посочва, че последното име е псевдоним на политика, чийто подпис не присъства в споразумението.   Клифърд по-рано заяви, че е получила от Коен 130 000 долара. Тя в замяна се е задължила да не разкрива конфиденциални данни за Тръмп и неговите интимни връзки, да не предава на никого кореспонденцията и снимките си с Тръмп.   Изключение е било направено за тесен кръг от хора, на които актрисата е разказала за отношенията си с женения за Мелания Тръмп мъж. Сторми Даниелс твърди, че адвокатът през февруари 2018 г. е оказвал натиск върху нея да не разказва за забежките на Тръмп. Източник: Новини.бг", "date": "2018.03.07", "title": "Порнозвезда заведе дело срещу Доналд Тръмп  "}
{"url": "http://epicenter.bg/article/Putin--SASht-grubo-i-naglo-izlagaha-Rusiya-v-dnite-na-prevrata-v-Ukrayna--VIDEO--/148797/7/97", "text": "В новия документален филм на Владимир Соловьов \"Световен ред 2018\" президентът на Русия Владимир Путин направи няколко много важни и еднозначни заявления за своето виждане върху международната ситуация, в това число и за причините на кризата, обхванала Украйна преди 4 години. Това съобщава \"Русская весна\".  Според Путин, САЩ \"грубо и нагло\" са излъгали Москва в дните на преврата в Украйна.  \"Към нас се обърнаха американските партньори и ни помолиха да направим всичко възможно - сега говоря почти дословно какво ни помолиха - Янукович да не използва армията, орозицията да освободи площада и административните здания и да премине към изпълнение на постигнатите споразумения за нормализиране на ситуацията\".  Путин пояснява, че Москва се е съгласила на предложения компромис, но само ден след това в Украйна е извършен държавен преврат.  \"Поне да бяха позвънили, да бяха направили нещо, да бяха казали една дума. Поне да бяха казали…, \"ние не искахме това, но събитията така се развиха, но ние ще направим всичко, за да върнем нещата в полето на правото. Нито дума, точно обратното, пълна подкрепа за онези, които извършиха държавния преврат\", подчертава руският президент. Той отбелязва, че по този начин фактически САЩ със своите ръце са извършили преврат и \"натиквайки се в ъгъла\", днес са принудени да подкрепят сегашната власт в Киев.  Путин добавя, че събитията от тези дни са били първата толкова нагла измама от страна на \"американските патньори\".  \"Толкова грубо и нагло (ни измамиха), всъщност, за първи път. Да кажат - дайте да направим така, а на практика да направят съвсем друго и даже да не благоволят да сажат една дума по този повод, такова нещо никогаа не е било\", добавя Путин.  Освен това руският лидер отбелязва, че някой \"съзнателно е довел\" Русия до онази граница, след която властите са били принудени да вземат решението за присъединяването на Крим.  \"Понякога ми се струва и мисля, че имам основания за това, че някой съзнателно ни доведе до момента, в който бяхме длъжни да действаме (с Крим) по този начин, по който и го направихме\", казва президентът.  \"Много малко хора, разбира се, очакваха, че ще действаме толкова бързо и решително, да не кажа дръзко\", отбелязва Путин.  Филмът \"Световен ред 2018\" е основан на няколко интервюта, които Владимир Путин е дал на журналиста и тв водещ Владимир Соловьов.   ", "date": "2018.03.07", "title": "Путин: САЩ грубо и нагло излъгаха Русия в дните на преврата в Украйна (ВИДЕО) "}
{"url": "http://epicenter.bg/article/Ungarski-politik--Migrantite-napraviha-Viena-mrasna-i-bedna/148799/7/0", "text": "Имигрантите напълно са променили част от австрийската столица, казва Янош Лазар, началникът на кабинета на унгарския премиер Виктор Орбан. Той пусна във Фейсбук видеоклип на свое посещение в квартал на Виена, който, според него, е станал по-мръсен, по-беден и с увеличена престъпност заради мигранти, предаде Асошиейтед прес, цитирана от БТА. В това видео Лазар предупреждава, че унгарската столица Будапеща може да заприлича на този неустановен виенски квартал, ако опозиционните партии \"пуснат мигрантите\". На 8 април в Унгария се произвеждат парламентарни избори и силно антиимигрантски настроената партия Фидес на Виктор Орбан е превърнала мигрантите в основна тема на кампанията, отбелязва АП. \"Улиците очевидно са по-мръсни, районът очевидно е по-беден, а престъпността е нараснала. Ако ги пуснем да влязат и те заживеят в нашите градове, последиците ще са престъпност, обедняване, мръсотия, нечистотия и невъзможни благоустройствени условия. Ние работим за предотвратяване на това явление\", заявява Лазар. За разлика от думите му, в пешеходната зона, показана във видеото, не може да се види мръсотия или разстройство. По думите му обаче в този виенски квартал са останали само пенсионери \"сред белите и християните\", а \"всеки друг е имигрант\", за който се създава \"град в града\". \"Във Виена има много училища, където не са останали никакви бели виенчанчета, има само деца на мюсюлмански имигранти и имигранти от Близкия изток\", казва Лазар. Според австрийските вестници видеото на Янош Лазар е от виенския квартал Favoriten, където е известно, че има голям дял имигранти - 32,8%. Районът се намира на юг от вътрешните квартали на Виена.  ", "date": "2018.03.07", "title": "Унгарски политик: Мигрантите направиха Виена мръсна и бедна"}
{"url": "http://epicenter.bg/article/Sauditski-prints-obyavi--che-Turtsiya-e-chast-ot--quot-triagalnik-na-zloto-quot--/148838/7/0", "text": "Влиятелният саудитски престолонаследник принц Мохамед бин Салман е определил Турция като част от \"триъгълник на злото\" заедно с Иран и твъдолинейни ислямистки групировки, съобщи днес египетският в.\"Ал Шурук\", цитиран от Ройтерс.  Саудитският принц е обвинил също Турция, че се опитва да възстанови ислямския халифат, премахнат преди близо един век след краха на Османската империя.  Неговите коментари, цитирани от вестника, отразяват дълбокото подозрение на Саудитска Арабия към президента Реджеп Тайип Ердоган, чиято управляваща Партия на справедливостта и развитието има ислямистки корени и който постави Анкара на страната на Катар в спора на емирството със Саудитска Арабия и някои страни от Залива.  Освен това Турция предприе инициативи с Иран - основния съперник на Саудитска Арабия в Близкия изток, за да се опита да намали боевете в Северна Сирия през последните месеци, и началниците на генералните щабове на иранската и турската армия си размениха визити миналата година.  Вестник \"Ал Шурук\" цитира принц Мохамед бин Салман, който е заявил, че \"съвременният триъгълник на злото включва Иран, Турция и екстремистки религиозни групировки\".  Принцът е говорил пред редактори на египетски вестници по време на визита в Кайро. Той е казал, че спорът с Катар може да продължи дълго, сравнявайки го с ембаргото на САЩ спрямо Куба, наложено преди 60 години. Същевременно той е омаловажил отражението на този спор, определяйки пренебрежително емирството като \"по-малко от улица в Кайро\".  Саудитска Арабия, Обединените арабски емирства, Бахрейн и Египет скъсаха дипломатическите си отношения с Катар през юни 2017 г, като го обвиниха, че подкрепя \"терористични\" движения и че не се дистанцира достатъчно от Иран.  Принц Мохамед бин Салман каза обаче, че няма да бъде попречено на Катар да присъства на арабска среща на върха, на която домакин ще бъде Саудитска Арабия, по-късно този месец.   ", "date": "2018.03.07", "title": "Саудитски принц обяви, че Турция е част от \"триъгълник на злото\" "}
{"url": "http://epicenter.bg/article/Germaniya--Prezidentat-Shtaynmayer-e-protiv-polovo-neutralniya-himn-/148847/7/0", "text": "Германските политици, включително президентът, канцлерът и премиерът на федералната провинция Баден-Вюртемберг, критикуват предложението на Кристин Розе-Мьоринг за промяна на текста на химна. Германският президент Франк-Валтер Щайнмайер се обяви срещу джендърно неутралните формулировки в официалния химн на Федералната република. Той заяви това в интервю за вестник „Саарбрюкер Цайтунг“, публикувано днес, предава БГНЕС.  „Не, аз не съм привърженик на промяната на текста“, подчерта държавният глава. По-рано същата позиция зае и федералният канцлер Ангела Меркер и премиерът на федералната провинция Баден Вюртемберг Винфрид Кречман.  „Този химн е исторически и ние с радост ще продължим да го изпълняваме и занапред“, каза Клечман и добави, че не е почитател да се променят думите в угода на гендерната мода и да се превръщат в труднопроизносими словосъчетания.  Дискусията около химна възникна след като отговарящата за равноправието на половете в германското министерство по въпроса на семейството, възрастните граждани, жените и младежта Кристин Розе-Мьоринг предложи да се замени думата „отечество“ (das Vaterland) с „родина“ (das Heimatland), а думата „братски“ в изречението „братски със сърце и ръка“ (\"brüderlich mit Herz und Hand\") с „храбро“ (\"couragiert mit Herz und Hand\").  Кристин Розе-Мьоринг се позоваваше за своята инициатива на опита на Австрия, където от 2012 г. едно изречение от химна започнаха да изпълняват като „родина на велики дъщери и синове“ вместо просто „синове“. През февруари тази година промени в химна направи и Канада.   ", "date": "2018.03.07", "title": "Германия: Президентът Щайнмайер е против полово неутралния химн "}
{"url": "http://epicenter.bg/article/Svetovnoizvestniyat-holandski-tsigular-Andre-Riyo-pristiga-za-prav-pat-v-Balgariya-/148801/6/0", "text": "Световноизвестния Холандски цигулар Андре Рийо, пристига за първи път в България със своя частен оркестър „Йохан Щраус“.   „ Приятели, вълнувам се много, че за първи път ще имам удоволствието да изнеса концерт в България заедно с моя оркестър. На 16.06 ни предстои едно романтично пътешествие в света на класическата музика, което започва в зала Арена Армеец, София\", пише маестрото в страницата си във Facebook.   Той е музикален феномен, концертите му привличат многобройна публика, залите са препълнени и феновете със седмици се чувстват заредени с положителни емоции.   По време на концертите му може да видите хората, как плачат, смеят се, танцуват или се прегръщат, докато слушат опиянени красивите валсове, музиката от филми, мюзикъли или фолклорни песни и съвършения Страдивариус на Андре от 1732 г.   Неговите представления са незабравими, те са комбинация от вълнуващи, романтични, празнични и емоционални мелодии, съчетани с изненади, балони, красиви солисти и, разбира се, страхотното чувство за хумор на Андре. Рийо и неговият 60-членен оркестър възраждат валсовата музика на световно ниво, представяйки я в пищна екстравагантност. Затова е известен като „Кралят на валса“. Уникалният спектакъл може да видите на 16 юни в Зала Арена Армеец София от 20.00 ч.   Източник: Новини.бг", "date": "2018.03.07", "title": "Световноизвестният холандски цигулар Андре Рийо пристига за пръв път в България "}
{"url": "http://epicenter.bg/article/Aleksandar-Urumov--Zashto-dzhendarmeriyata-izyade-boya-/148763/11/0", "text": "   Мързи ги, та ги боли. Не им се работи, въпреки добрите пари, които получават. Свикнали са да нямат съпротива срещу себе си, а това вече не е така. Хич не е така. И сега са объркани от това, че някой може да работи с цялото си сърце за една кауза, без да има заплащане и при това да го прави решително и за дълго време. Това принуждава джендърмеристите да бачкат много повече за същите пари както досега, а това явно не им действа вдъхновяващо. Мързи ги, както вече отбелязахме.   . Тези хора са изключително дезориентирани и духовно объркани по принцип, а в напечена ситуация като сегашната напълно губят самообладание. Единственото, в което ги бива е да ръсят обиди и измишльотини, което е крайно неефективно, тъй като не печели никаква обществена подкрепа. Хората по принцип са подозрителни към тях, а какво остава в тази „истанбулска“ офанзива, в която напълно паднаха и без това нелепите им маски. Така че шефовете на „джендърмерията“ да си направят сметката занапред дали изобщо си струва да се разчита на такива шматки. Пари на вятъра. Вярно, тези пари са или откраднати от нашия национален бюджет под формата на проекти, или са от финансови спекулации и измами, тоест – откраднати са от други национални бюджети. Така че - откъдето дошло, там отишло. Но все пак – никой не е щастлив да си хвърля парите на вятъра, дори и когато са откраднати.    Никакви. Как да обяснят на хората, че ще изкоренят традициите и така ще изчезне насилието. Че нали от такива изкоренявания на традициите я докарахме дотук?! Целият 20 век все изкоренявахме – първо комунизмът изкорени капитализма, после капитализмът дойде да си го върне на комунизма, и накрая стана ето точно тази манджа с грозде. Какъвто им беше комунизмът, такъв им е и капитализмът. И на всичкото това отгоре, точно сега се появиха някакви джендъри и шулцове, дето пак ще изкореняват! Ми то никакъв корен не остана в тая нашата страна! Това си казват хората. И джендърите копче не могат да им кажат, защото хората са си прави. А джендърите са си криви. И то много, много криви! Приличат на магьосници, на които вече не им работи магията. Не че преди им е работила, но просто никой не е обръщал внимание. Но това време свърши. Както изглежда, окончателно.    светлината ги притеснява неимоверно. Колкото повече ги осветяват, толкова по-зле се чувстват. Накрая ще вземат да се вкаменят, като тролове от „Властелинът на пръстените“. Да се притесняват от прозрачността точно тези, които непрекъснато говорят за прозрачност, та и непрекъснато проекти правят, и ненаситно бозаят от по няколко гърди? Да се паникьосват от светлината точно тези, които постоянно баят за откритост и ломотят против задкулисието? Какво не е наред?! Ами не, всичко си е наред. Просто са лицемери. Говорят едно, правят друго. Крадат по навик, лъжат инстинктивно. Джендърмерия. Дежурни шамани на всяка токсична идеология, която си плаща за услугите им. Между другото, ще бъдат ли така нежни и добри повечето от тях да декларират своя публичен конфликт на интереси? Би могло да звучи така: „Аз съм продуцент в известно тв реалити и съм върл хомосексуалист. Поради това сред участниците в това тв реалити винаги има гей, лесбийка или транссексуален, или техни роднини, които адвокатстват на ЛГБТИ-интересите.“ И така нататък, примери има много.  Ще дочакаме ли да излязат и да си кажат - това е въпросът.    ниво на фрустриран брюкселски чиновник-язваджия. Нямат нито едно спечелило симпатии тв участие, нито един впечатляващ тематичен анализ до този момент. Опитите да компенсират интелектуалният си дефицит със злоба, обиди и демодиран ПР им носят обратен ефект. Съвсем обратен. Обратността е естествено състояние при тях, разбира се, но не им върши никаква работа. Не че страдаме от това, просто го отбелязваме. Както отбелязваме и фактът, че точно това интелектуално безсилие в стил „Дойче-веле“ е същевременно и най-претенциозно. Комплекс на тежък нарцисизъм. В крайна сметка, скучно. Не става нито за четене, нито за слушане.    Защото единствената им кауза е собствената им кариера. И не са готови да я изгубят в никакъв случай! А кариерата не само е доста ограничен идеал, а в техният случай именно тя е все по-заплашена! Защото срещу тези индоктринирани джендърмеристи са се изправили в защита на децата си достатъчно решителни хора, за които залогът е много повече от пари и кариера! И очевидно в своята решителност са готови да отидат много по-далеч от противниците си. Седмо, защото тръгнаха срещу основата, срещу фундамента на творението! И презряха факта, че има един неограничен и всемогъщ Творец, Който е достатъчно силен да защити своето творение. Е, какво тогава да направят джендърмеристите? Да отидат да се оплачат на господарите си?! И какво ще постигнат? Единствено домашно насилие, нищо друго. Като един местен пес от европейско значение, който първо го изпратиха тук, след което набързо си тръгна, после господарите му там го нахокаха и пак го изпратиха обратно тук, понеже иначе не можело да има втори мандат.  Немили-недраги в джендърски вариант /да ни прости Господ, че използваме такава литературна илюстрация/.   И как тогава може да се разчита на тези клети джендърмери? Мъчат и господарите си, мъчат и себе си, мъчат и нас. Това е положението, „истанбулско“ е положението. Ето затова джендърмерията изяде този здрав бой и ето затова ще яде бой и занапред. Защото това не е краят, това е началото!", "date": "2018.03.07", "title": "Александър Урумов: Защо джендърмерията изяде боя?"}
{"url": "http://epicenter.bg/article/Kevork-Kevorkyan--Treti-mart---ne-uspyaha-da-go-otrovyat-/148772/11/33", "text": "Плевнелиев мачкаше по всякакъв начин Трети март.  Дори беше готов да каже, че турците са ни освободили на тази дата.  И сега пак се чуха нелепости, но по-малко отровни.  Ето някои:  България се освободила от турско робство с ПОМОЩТА на Русия.  Превод на български: Ние сами сме си свършили работата, пък руснаците дали едно рамо.  Или пък: Няма за какво да сме признателни на една империя /руската/, но тачим паметта на хората, загинали за нашата свобода под НЕЙНИТЕ знамена.  Превод: Излиза, че простите войници - главно финландци, са ни освободили. Текнало им и тръгнали да спасяват българите, дори не питали Императора.  Сега пък се загрижихме за финландците, трябва да ги тачим повече от руснаците.  Повече дори и от българите-опълченци.  Един пък каза, че „не бива постоянно да търсим, от кого зависим и кой какво ни дарява“.  Добре звучи, но си е пълен майтап – ако имаме предвид, че въпросният господин е виден наемник на Сорос.  А има и капка отрова в твърдението му, понеже е казано по повод Трети март.  И ЗАВИСИМОСТТА от Истините на Историята ли трябва да захвърлим?  И да си останем всякак безпризорни?  Руският патриарх демонстрира странна обидчивост.  Разсърди се, че Радев споменал и румънските войници, участвали в Руско-турската война.  Той обаче добре знае, колко по-диви неща се плещят у нас – изобщо за Русия.  Но театрално се разсърди, за да припомни някои исторически факти.  Във всеки случай, речта на Радев на Шипка беше пределно премерена, две фрази кънтяха в нея:  „Шипка е капитал от исторически достойнства, който няколко хиляди доблестни мъже завещаха на всички нас – потомците и който ние не бива да подменяме….“  /Към присъстващите/„Вие, млади и стари, сте ОПЪЛЧЕНЦИТЕ НА ИСТОРИЧЕСКАТА ПРАВДА, които не допуснахте тя да бъде поругана и низвергната…“  Телевизиите, доколкото успях да видя, не дадоха трибуна на дежурните измислени русофоби.  Представиха тържествата, общо взето, уравновесено, Истината бе поднасяна обективно, без да я унижават.  Имаше едно нелепо изключение.  Полицията предупредила четирима „терористи“ от Фейсбук, които отправили заплахи по адрес на руския патриарх.  Предупредените не знаеха, че са го направили.  Един от тях обаче не пропусна да каже, че е „влязъл най-вероятно в списък на чужда държава и българското МВР работи под давлението на тази чужда държава“.  Сигурно се е шегувал, понеже нашето МВР дори не смее да мине по тротоара пред руското посолство.  Сега остава Бойко да се извини на пострадалия – както направи преди време с един свой личен хейтър.  Това бе напълно излишен репортаж – поне да ни бяха цитирали заплахите към патриарха.  Цветанов не пропусна да се заяде с президента - станал е вече смешен с тия джафкания.  Според него, на Шипка освиркали Караянчева заради Радев.  И не му минава през ума, че може би са я освиркали, защото в навечерието на празника каза: „Подценихме тъмните сили срещу Истанбулската конвенция“.  Пак според Цветанов, Радев развалил сценария: не трябвало да идва на Шипка.  ГЕРБ - то е ясно - няма да направят ревизия на Криминалната Приватизация.  Но да не би тайно да се приватизирали честванията на Шипка?  Опълчението на насилените/платени русофоби драстично намалява.  Достигнало е критичния минимум.  Преценено е от чужди източници, че няма полза от поддържането на антируско лоби у нас.  Нямало видим ефект от услугите му, те най-често предизвиквало обратни реакции.  Направени били проучвания, които доказвали това.  Смята се, че липсват авторитетни персони за влияние, които успешно да продават русофобската идея – повечето са ренегати от бившите служби, от известни комунистически семейства или просто несериозни типове.  От всичко това става ясно, че няма да харчат повече пари за русофобския проект – имало други проекти /“джендърите“, например, или в образованието/, които изглеждали по-продуктивни.  В речта си на Шипка, Радев използва и една странна дума.  „… Под снега на Св. Никола, Околчица, Орлово гнездо, лежат костите на героите - след 140 години трудно някой ще каже, кои са български и кои са руски, но с тези кости е съградено СКЕЛЕТО на нашата, българската свобода…“  Не ми излиза от ума тази дума – „скеле“ /звучи ми като скелет/.  Защо пък „скеле“ – а не опора, основа, фундамент, дори мечтание?  Дали пък точно тази дума не е подразнила руския патриарх?  Според някои съновници, сънуваш ли скеле, трябва да имаш повече търпение - желанията ти няма да се изпълнят скоро.  Ако ти си на скелето, съдбата и успехът на начинанията ти все още са под въпрос.  Всички сте научили за телефонния разговор между Путин и Бойко – медиите послушно проглушиха ушите ни със съобщението на правителствения пресцентър.  Но някой разбра ли, кой на кого е звънял?  Руските ходове са безподобни.  От ГЕРБ се лигавят с руската тема – нали трябва да са по-големи зелки от брюкселските.  Обаче руският патриарх критикува Радев, който пък, според ГЕРБ, трябва да е човек на Москва.  А пък Путин вдига телефона на Бойко.  Нашите първенци сигурно са получили световъртеж.  Иначе - има Народ.  И Шипка е в сърцето му.  И вълненията в Пловдив – заради доктор Димитров – също доказват, че Народът го има.  Имаше го и в Гърмен, и в Асеновград, и в Орландовци и на още места, когато трябваше да се противопостави на Циганското Надигане.  Властите са се сврели в унизителното си мълчание – и чакат Народът да им свърши работата.  Не го дразнете излишно – особено пък, когато тровите по малко Историята.  Все пак, и Плевнелиев се обади.  Ето как /пред „24 часа“/:  „Росен Плевнелиев упрекна наследника си Румен Радев, че \"манипулира историята\", възвеличавайки в речта си на Шипка единствено подвига на руските войници“.  Според Плевнелиев, държавният глава е пропуснал да отбележи войниците от всички останали десетки други нации и държави, включително наши партньори днес в ЕС като Финландия, Румъния, Литва, Латвия, Естония и други като Сърбия, Черна гора, Молдова, Украйна и др., борили се, а много дали и живота си за свободата на България.  \"Това е обида към нашите партньори и голям гаф на българския държавен глава.\"  Нашите партньори – и техните прислужници.  Няма място за Истината.  ***  ", "date": "2018.03.07", "title": "Кеворк Кеворкян: Трети март - не успяха да го отровят "}
{"url": "http://epicenter.bg/article/Institut--Ivan-Hadzhiyski--Evropa--Balkanite-i-Balgariya---kakvo-gubim--dokato-pechelim/148791/11/0", "text": "    Идващата сега голяма коалиция в Германия още преди легитимирането си не поражда вдъхновение, напротив, на нея се гледа все по-често като признак на „износване“, като симптом на „финал“ за едни елити и свързаните с тях политически практики.  Не може да се каже, че и от Франция идва надежда за голямата позитивна европейска промяна, защото амбициите на президента Макрон да води европейския „парад“ се сблъскват с липсата на достатъчно готови да се подредят зад него „батальони“.  На този фон българското европредседателство остава с прекалено много неизвестни. А и като че ли остана на заден фон у нас.        Във Великобритания – на прага на Брекзит, управляващият екип на Тереза Мей губи парламентарно мнозинство и е подложен на атаки. Германия половин година няма ново правителство и когато перспективата най-после се очерта, перспективата за Италия като че ли се загуби. Испания не изживява каталунския шок. И така нататък.        След Брекзит Франция остава и единствената страна в ЕС с атомно оръжие. И с постоянно място в Съвета за сигурност на ООН. Следователно    В този благоприятен контекст президентът   Единствен от „големите” той излезе с ясно изразена визия за перспективите на ЕС. Обяви европейското присъствие в Близкия Изток, дори заплашва със силова намеса. Става острие на ЕС в отношенията с Турция. Изпреварващо прехвърли мост към отдалечаващата се Великобритания. Изразява европейското противостоене на Русия. В отговор руските медии иронично подхвърлиха, че има нов кандидат за ролята на Наполеон.  Тежките преговори между консервативния блок в Германия и ГСДП имат няколко противоречиви последици.    , която с четвъртия си мандат демонстрира, че винаги излиза победител от сложни политически ситуации. Но цената е висока, тъй като постави въпроса за приемник на Меркел, а тя самата често бива коментирана в медиите и сред общественото мнение в минало време, като политик на финала си, а не като знаменосец на някакъв нов път за Германия и Европа.     Съжителстват обещания за „горна граница“ с продължаваща позитивна оценка за ролята на мигрантите. Тук напрежението между традиционните партньори ХДС и ХСС остава високо.     коалиционното споразумение   (те взимат и повече министерски кресла отколкото при други „големи коалиции“),    Парадоксално е, че съгласие под лозунга за „нов подем за Европа“ струва главата на най-„европейския“ политик в Германия, Мартин Шулц, чийто залез на националната политическа сцена настъпи точно година след наситения с толкова големи очаквания изгрев.  Императивът за смяна на поколенията при социалдемократите изглежда все по-належащ, но младежката организация не излъчва убедителни лидери.     Представители на едрия бизнес вече декларираха категоричното си несъгласие с част от социалните мерки и липсата на данъчни облекчения в проектодоговора за правителство. А за значителна част от левите германци договорът е неубедителен, по противоположни причини – защото превръщал ГСДП в жертва на един преутвърден десен неолиберален курс на Германия.     симптомите на несигурност и склонност към компромиси в традиционния политически естаблишмънт  , и далеч не е случайно, че в последните седмици проучванията сочат (за първи път!) второ място на крайнодясната „Алтернатива за Германия“, изпреварваща сриващата се все по-надолу социалдемократическа партия.     Коалицията едновременно се солидаризира с идеите за политическа консолидация на еврозоната и оспорва необходимостта от общото ѝ финансово ръководство.  Дали Германия или Франция ще посочват пътя на Европа и дали двете държави ще се сработят - засега решение няма.        и вече осъществява актове на добронамереност.  Многохилядните протести в Гърция всъщност реално работят за премиера Алексис Ципрас, защото дават основания да поставя по-високи летви в преговорите. За първи път от висока брюкселска трибуна (Европейската комисия) се чу     а дори напротив, доведе до взаимни уверения в готовност за споразумение.    Прозвуча предупреждението на македонския албански лидер Али Ахмети, че ако Гърция не приеме промяната в името на Македония, това ще означава   (т.е. фактическа подялба), срещу която американското посолство в Прищина се обяви много решително.   От една страна, това изглежда като провокативен отказ от досега плътно следваната линия за „две албански държави“ на Балканите, които нямат намерения да се обединяват. От друга страна, трудно е да повярваме, че подобно изявление не е било предварително сондирано с определени геополитически фактори.   Ясна е тезата на председателя на ЕК Жан-Клод Юнкер, че    Многозначително е предупреждението на руския външен министър Сергей Лавров, че Западът се стреми да направи от Сърбия „втора Украйна“, което Москва отхвърля.  Всичко това поставя редица       от редица немски официални лица, но в най-голяма степен от холандския премиер Марк Рюте, който на визитата си в София пряко оспори подготвеността на страната.   - след като от Брюксел я поставиха под въпрос и я обвързаха с неприемливите според ЕС действия на Турция в Сирия и около Кипър.  Ето защо засилената международна активност на премиера Борисов служи преди всичко за вътрешна консумация, за създаване на впечатлението за сериозни постижения.   - поради вътрешнополитически сблъсъци и скандали.  ", "date": "2018.03.07", "title": "Институт „Иван Хаджийски: Европа, Балканите и България - какво губим, докато печелим"}
{"url": "http://epicenter.bg/article/Prof--Mihail-Konstantinov--Balgarskoto-obshtestvo-e-kato-ogolen-nerv/148815/11/0", "text": "- Искам да припомня, че задържането или мярката за неотклонение по-общо, няма за цел да наказва някого, а да предотврати неговото бягство и укриване. Тъй като при д-р Иван Димитров от Пловдив изобщо няма хипотеза, че той ще иде да бяга някъде, ясно е, че неговото задържане е било излишно дълго. Може да го задържат за 24 часа и да му наложат по-лека мярка. Но това е, според мен, подробност, не е това най-важното. Ако трябва да бъдем точни, най-вероятно докторът е действал при условия на неизбежна самоотбрана. Проблемът, разбира се, е незаконното оръжие, но както се уточни, когато сте в състояние на неизбежна самоотбрана, няма значение какво е оръжието. Разбира се, само по себе си притежаването на незаконно оръжие се наказва. Така че аз очаквам в случая докторът да получи условна присъда за притежание на незаконно оръжие, което е факт, и да бъде освободен от отговорност за убийството, което е извършено в условието на неизбежна самоотбрана. Но както стана ясно, необходими са спешни промени в Наказателния кодекс. Започнаха и конкретни предложения да идват, така че аз смятам, че и това също ще реши проблема. Защото ние трябва да разширим механизма на неизбежната самоотбрана, което е абсолютно необходимо, автоматично ще се окаже, че и този случай д-р Димитров влиза в разширения състав на неизбежната самоотбрана и той трябва да бъде освободен от отговорност. Тук има друго нещо важно – не могат рецидивисти с 9-10 присъди да се разхождат на свобода. В САЩ имат правило за трите удара – след трето престъпление в много щати влизат за 25 години затвор. Повтарям – 25 години. Тук трябва да се направи нещо подобно. Разбира се, 25 години може би са много – може примерно 10 години или нещо такова – да знаят рецидивистите, че нищо добро не ги чака. - Това показва, че българският народ е изключително нервен и недоволен от това, което се случва. Аз даже направих едно такова сравнение – в момента българското общество е като оголен нерв. Българинът не търпи вече никакъв фалш, с или без основание смята, че го лъжат, и това много скоро може да избухне в много неприятни последствия. Затова аз бих посъветвал властите да направят няколко неотложни мерки, за да потушат поне тези наличните огнища, които са създадени. Първо трябва незабавно да спрат с лъгането и мишкуването около Истанбулската конвенция. Тя трябва да бъде изтеглена от Народното събрание, включително от комисиите. Повтарям – изтеглена, а не натикана в някакво чекмедже и само да се чака тихомълком някак си да стане нещо. Просто тя се изтегля, както каза и премиерът. Той каза, че ще я изтегли, докато се получи съгласие в обществото. Ами нека да я изтегли. Тя не може да стои там и да се говори за изтегляне. Това е първо, значи трябва да спрат лъжите с тази конвенция. Второ, както казахме, разширяване на този механизъм за самоотбрана, бърз процес срещу д-р Димитров, и справедлива присъда, която да задоволи обществото и правните изисквания. Освен това, трябва да бъде много ясно, че в България има предприятия от национално значение и тяхното притежаване не може да стане така, че държавата да се прави, че ги няма. Както е ядрената енергетика – вие знаете, че ядрената енергетика е държавна, подобно нещо трябва да бъде и структуроопределящите предприятия, да има държавен контрол в тях. Случаят с ЧЕЗ показа какво трябва да се направи. Не може в стратегическо предприятие, което не само отговоря за 3 милиона потребители, но и за София – не че софиянци са особени хора. Вие ако спрете тока на София, изключите правителство и службите, държавата може да я водите за закрита. Значи, и за електроразпределителните дружества, и за редица други такива предприятия със стратегическо значение държавата да си върне контрола. Защото не е вярно, че държавата винаги е лошото пале. Аз ще ви дам един много положителен пример. Аз работя в предприятие, което е почти изцяло държавно. Там нещата се развиват, смея да твърдя, много добре, то се управлява като добър стопанин, то печели, увеличава си оборота, хората, които работят, са доволни. Ето ви пример за това, как може няколко души да управляват едно голямо предприятие и то да се развива добре. Пак повтарям – почти изцяло държавно. Подобно нещо трябва да се случи и на други места. Вярно е, че в държавните предприятия се краде, но в крайна сметка за тези кражби трябва да се налагат строги закони. То, казах вече, за 3 престъпления или за 5 най-много да се лежи 10 години, и няма туй-онуй. Това се нарича „Законът за трите удара“ в САЩ. И като извършите престъпление, си влизате в затвора и изчезвате от очите на обществото за дълги години. - Има, разбира се. Хората са изключително изнервени. И аз откровено казвам – не препоръчвам на никакви крадци в момента да тършуват из домовете на хората, защото ще им се случат много лоши случки. Просто трябва да се престане с това толериране на една група хора срещу друга група. Ако искат да им дадат на малцинствата някакви пари отделно, да им издадат някакви карти безплатни, не може примерно в трамвая или автобуса една група хора да се вози без билети, влиза контрола и се прави, че не ги забелязва. Това просто е недопустимо. Ако тези хора са толкова безнадеждно бедни, нека държавата да им даде безплатни карти за возене, да си ги показват на контролата и всичко е наред. Но да глобявате българите, а да оставяте малцинствата да вилнеят по този начин е абсолютно недопустимо. Хората наистина ще вземат правосъдието в свои ръце и тогава ще видят какво значи това нещо.   - Напълно е възможно да се стигне до тук, защото пак повтарям, обществото е изключително настръхнало. Между прочем, и самите малцинства са доста изнервени, защото може да им се случи случка. В момента трябва да се действа изключително внимателно, но решително. Трябва да се върне чувството за справедливост на хората. Чувството за справедливост и по-скоро липсата за чувство за справедливост разрушава едно общество, а не такива понятия абстрактни като колко точно сме богати и колко точно сме бедни. Ако всичко е справедливо, българинът знае и две, и двеста. Ако има несправедливост, няма никакво значение, че днес живеем по-добре от вчера. Чувството за справедливост винаги е влияело на обществата. Между прочем, това нещо го има много ясно и на Запад. Там неравенството е чудовищно, хората го усещат, и виждате, и резултатите от изборите какви са, виждате какво се случва с Европейския съюз, виждате какво се случва със САЩ. Проблемът е световен, не само в България. - Оказва се, че законът ни е бил пробит с тая продажба на ЧЕЗ. Колкото и да е странно, тя в момента може да се окаже напълно законна.   - Ние не знаем дали ще бъде сключена. Значи точно затова законът трябва да се провери. Предприятията със стратегическо значение да не могат да бъдат изцяло в частни ръце. Толкова е просто. Пак повтарям, ядрената енергетика – тя е на 100% държавата. Какво ще стане, ако спре АЕЦ-а? Тежка катастрофа с енергоснабдяването. Какво ще стане, ако се пробие енергопреносната мрежа, ако се скъсат далекопроводите? Същото нещо. Следователно държавата трябва да си отговаря, както за големите язовири и за много други неща, за републиканската пътна мрежа, за железопътната мрежа и за всички тези неща. Не може държавата да абдикира.   - Действията в тези конфликти ли?   - За съжаление, оценявам ги не особено високо. Ние изглежда се захласнахме по това колко сме велики в международното поле, което наистина там успехи има, но нека да не забравяме, че всичко за България се решава тук, на наша територия. И никакви международни успехи не могат да бъдат оправдани с фаловете, които правят в страната. Ако правителството не въведе бързи мерки, аз ви гарантирам, че ще падне и ще правим избори по никое време, които ще бъдат крайно вредни за страната.   - Защото сега точно си представете изборите. Първо си представяме кой идва. Най-вероятно никой нов не идва, но ние отново 4-5 месеца потапяме страната в хаос и в безсмислица. Вие виждате как лидерите в момента не решават нищо в Европа. Германските избори само закучиха положението. Италианските избори направиха същото. Френските избори изметоха френската политическа класа, но не виждам нещо да се е случило поне дотам. Така че, ако сме сигурни, че изборите ще ни оправят, окей. Но най-вероятно те ще продължат това патово състояние. В тази предизборна история хаосът ще продължи. Не е ясно, кой какво отговаря и т.н. Така че просто, как да ви кажа, да си налягаме парцалите, да си събираме ума и да не действаме като че ли чакаме някакво чудо да стане. Чудото, ако стане, ще бъде лошо чудо. - То има една поговорка, по-добре късно, отколкото още по-късно. Да, има голям елемент на закъсняване, има силно влошаване на нещата, има чувство за безпомощност. Значи, просто властта за първи път действа разконцентрирано, хаотично, не се вижда кой държи кормилото. Това нещо трябва да се прекрати, защото наистина тогава изходът е избори, но аз не виждам в момента, колега, нищо. И проучванията, които текат в момента, и всичко останало означава…показва се едно повтаряне на сегашната конфигурация. Ето, ще повтаряме, за какво да губим 5 месеца още. Ние нямаме за кога да ги губим тези месеци.   - То догодина има два национални избора.   - Да, казвам ви догодина, защото чисто теоретично могат да се случат догодина два вида избори, защото това се прави по различните държави. Ние вече сме го правили два пъти, да се проведат местни и европейски, но може към тях да прибавим и национални избори. Ще поживеем и ще видим. Аз все още разчитам на някакъв остатъчен акъл в политици и наистина за самосъхранение, защото ние не знаем дали едно сриване на политическата ситуация в България, няма да доведе до неща, крайно неприятни и нежелателни, които излизат извън рамките на нормалната политика. Аз давам винаги за пример, четете „История на френската революция“. Много полезна книга.   - Да, до гилотината няма да стигнем. Но тогава, след Френската революция се извършват наистина унищожаване на предишната политическа класа. Тя просто изчезва. Подобно нещо настъпва след преврата, 1917 г. в Русия.   - Цяла една прослойка е унищожена. Това нещо за никого не е добро – и за прослойката, която ще изчезне, ще загуби не само парите си, някои ще загубят и главите си даже сигурно, нито пък хаосът и нещастието, които ще последват. Така че всички и в Европа, и в света трябва да разберат какво става, да действат разумно и аз, пак повтарям, разчитам на мъдростта на българския народ. Но ако властите продължат буквално още една седмица да туткат и да се мотаят, ще им се случи точно това, за което говорим.", "date": "2018.03.07", "title": "Проф. Михаил Константинов: Българското общество е като оголен нерв! Властта има седмица да се тутка!"}
{"url": "http://epicenter.bg/article/Prof--Iskra-Baeva--Rusiya-na-Balkanite---slozhno-minalo--trudno-nastoyashte-/148822/11/0", "text": "На 3 март 2018 г. отбелязваме 140-годишнината от Освобождението на България. Колко ненавременна годишнина!   Как да отбележим тържествено своето Освобождение във време, когато държавата, която ни го е донесла, е не просто плашещо голяма сила, каквато е била винаги, не просто основна опора, каквато е била в продължение на десетилетия през ХХ в., не просто бивш съюзник, каквато беше до 1991 г., а е вече враждебна сила. Днес сме част от Северноатлантическия пакт, организация, обявила Русия за враждебна сила, но и посочена от Русия като враждебна сила. Заедно с другите си европейски посестрими (ако може така да се определят отношенията в ЕС) България е осъдила руските действия в Украйна, анексията на Кримския полуостров, наложила е санкции срещу Русия. И изведнъж на националния си празник трябва да изразим благодарност към Руската империя, много по-легитимна предшественичка на съвременна Русия, отколкото беше Съветският съюз.   Ужасно ненавременно и неудобно! Особено за страна, която в момента председателства Съвета на Европейския съюз.   Е, разбира се, може да постъпим и като доскорошния президент Росен Плевнелиев и на националния празник да не споменаваме Русия и руснаците като освободители, а да се задоволим само с изброяването на финландци, поляци, украинци и многобройните други поданици на Руската империя, мобилизирани в руската армия и по тази причина участвали в нашето освобождение. Но не вярвам, че сега можем да повторим точно този модел.   Това накратко е политическата интерпретация на настоящия национален празник. И се страхувам, че тя ще вземе връх над повода за празника и спокойната оценка за миналото, която трябва да ни помогне да се ориентираме в обърканото настояще. Затова ще се опитам да защитя историята като професия, а не като пропагандна дейност, обслужваща всяка поредна политическа реалност.   Русия като фактор се появява на Балканите относително късно – едва през ХVIII в., като алтернатива на Османската империя, овладяла три-четири века по-рано Балканския полуостров и опитала се да разшири владенията си на север и запад, та чак до Виена. Това е векът, в който новоучредителят на Руската империя Петър I, наречен Велики, очертава бъдещето на страната си като модерна европейска държава, което означава да се бори за присъствие и в световния океан. Това последното обръща погледа на неговите наследници не само на Запад, но и на Юг, тъй като там, на Юг, се намира топлото незамръзващо море, чието овладяване може да направи Русия истинска морска държава. Така в обхвата на руската стратегия влизат и Балканите – не толкова заради страдащите под иноверско иго православни, колкото заради Проливите.   Епичната борба между двете източни империи – Руската и Османската   продължава до разпадането и на двете империи в края на Първата световна война и изпълва със съдържание историята на Източна Европа. А балканските православни гледат с все по-голяма надежда успехите на руското оръжие. Всъщност, като изключим Кримската война от 1853–1856 г., в която Руската империя търпи унизително поражение, останалите май са спечелени от Русия. Но Кримската война всъщност е сблъсък между европейските велики сили (Англия и Франция) в съюз с Османската империя и изолираната Руска империя. Нещо повече, британският външен министър Джордж Кларендън пропагандира тази война като „битка между цивилизацията и варваризма”. Както се вижда, пропагандната война не е от вчера, защото в случая цивилизацията се идентифицира и с Османската империя. Теза, с която балканските поданици на падишаха трудно биха се съгласили. Но кой ли ги пита!   Не искам да изброявам многобройните войни, обикновено и не съвсем точно наричани руско-турски, а да ги поставя в по-широкия контекст на европейската история и на процесите на Балканите, сиреч, борбите за освобождение на подчинените от Османската империя балкански народи.   Руското оръжие проправя бавно, но сигурно пътя на Русия на юг, а тъй като пречка за овладяването на Проливите е Османската империя, тя е и основният руски противник в тази посока. Този ход на събитията оформя образа на Русия като освободителка в очите на стремящите се към възраждане на старите си държави балкански народи. Вярно е, че Русия не е единствената кандидатка за т.нар. османско наследство, такава е и Хабсбургската империя, която има дори още по-дългогодишен военен спор с Османската империя. Но   в полза на Русия е верският въпрос   който играе огромна роля в онази епоха. След падането на България и Византия под османска власт Русия се е превърнала в опора и носител на православието дори и като митология – Москва „Третият Рим”, докато Дунавската империя традиционно е опора и защитник на католицизма, който има слабо присъствие на Балканите.   Каквото и да е отношението ни към европейската принадлежност на Русия, няма как да отречем два факта. Първият е ролята ѝ за победата над Наполеон, възприета от управляващите в европейските държави като спасение на континента. Вторият е постепенното изтласкване на Османската империя от Балканите, където с нейна помощ са създадени всички нови/стари християнски държави. И всичко това през бурния и изпълнен с войни ХIХ в.   За да не бъда голословна, ще припомня.   Русия много внимателно следи какво става в Османската империя и още преди да получи официално правото да защитава православните там, използва местните въстания, за да се намеси. Прави го след като през 1804 г. избухва сръбското въстание, оглавено от Георги Караджорджевич. Намира повод (в Молдова и Влахия), за да започне война с Османската империя (1806-1812), в края на която в Букурещкия договор е дадена автономия на Белградския пашалък. Това е началото на модерната сръбска държава. Така Русия материализира своя предварително изграден образ на защитник на балканските православни. И се превръща във водещ външен фактор на полуострова.   Образът е препотвърден от руското участие в създаването на нова Гърция. То става след гръцкото въстание на Александър Ипсиланти от 1821 г., което предизвиква намесата не само на Русия, а и на други велики сили. Рамо до рамо британци, французи и руснаци разгромяват османския флот при Наварин през октомври 1827 г. Следва война на Османската империя с Русия, която приключва с победа на Русия и Одрински мирен договор от септември 1829 г., който признава автономията и на гръцката държава.   Няма как тези успешни намеси на Русия в делата на Османската империя да не предизвикат нарастващи надежди у българите, че идва и техният ред да реализират целта на националноосвободителната си революция – създаване на държава. И тук стигаме до сблъсък между идеализирания образ на Русия като освободителка на православните балканци и реалностите на руските имперски интереси. Докато Русия има интерес от недоволството сред поданиците на Османската империя, тя подкрепя действията на българските национал-революционери, но когато това вече не ѝ е необходимо, е готова да ги спре, дори и със сила – такъв е горчивият опит на кап. Георги Мамарчев.   Все пак следващата балканска държава, създадена с руска помощ, е нашата. И тук е моментът   да погледнем по-голямата европейска картина, в която се вписват руските действия   Защото трагичната за Русия Кримска война и последвалият я Парижки договор от 30 март 1856 г. слагат край на разширяващото се руско влияние в Източна Европа. Русия е изтласкана обратно на изток, като дори ѝ е забранено да държи военен флот в Черно море. Това е изходната точка, от която трябва да тръгнем към войната, която донася нашето освобождение.   Защото цели две десетилетия Русия е в европейска изолация и не може и да помисли да възстанови водещата си роля на Балканите. Това, което често се пренебрегва, е европейската система, създадена след Наполеоновите войни от т.нар. Виенски концерт. Системата на баланс на силите, която трябва да осигури мирно съжителство между великите сили. Казано с други думи, всяка промяна в утвърденото след Наполеоновите войни статукво трябва да бъде балансирано, за да може да се запази относителното равновесие между великите сили, а оттам и европейският мир.   След Кримската война равновесието е в ущърб на Русия и тя търпеливо изчаква удобен момент, за да го промени. Тук идва часът на българите, защото въстанието в Босна и Херцеговина от 1875 г. и отчаяното българско Априлско въстание от 1876 г., потушени с традиционната за Османската империя жестокост, дават шанс на Русия да излезе от изолацията и да се върне в играта.   Масовите кланета, с които османската власт възстановява реда в империята, предизвикват силен външен отзвук в Европа, благодарение и на новите медии (вестниците) и образите, които показват. Те предизвикват общоевропейска акция на съпричастие. Говорителите на европейската съвест произнасят силно въздействащи речи и общественото мнение бързо се обръща срещу доскорошните съюзници на Великобритания и Франция. В руското общество страданията на братята славяни и православни предизвикват още по-широк и емоционален отзвук. И дават неоспорим от морална гледна точка повод на Русия да се върне към ролята си на защитник на православните на Балканите. Но за да го направи, първо трябва да е готова (което не е съвсем така), и второ, нужно ѝ е съгласието и на другите велики сили, защото такива са правилата. Така се стига до предварителните договорености с Австро-Унгария (по-късно и с Великобритания), без които войната би била невъзможна. Това би трябвало да знаят и днешните български критици на Русия, но кой знае защо предпочитат да го пропускат.   Най-важният въпрос за нас е   дали Руско-турската война от 1877-1878 г. е освободителна за нас или завоевателна за Русия?   А нима не може да е и двете? Напълно. И тя е точно такава. Каквито са и всички останали войни на великите сили, в резултат на които са създадени или защитени малки държави. Не че има много такива примери. А какво да кажа за задавания и днес въпрос: „За какво освобождение можем да говорим, след като българските земи са разделени на пет части?” Май единственият адекватен отговор е контравъпросът: „По-добре ли щеше да бъде, ако българските земи бяха останали обединени, но в Османската империя?”   Да, като всяка европейска и континентална сила Русия се стреми да разширява своите територии по границите си, за разлика от западноевропейските колониални империи, чието разширение е отвъдморско. Но няма как да разберем ролята на Русия на Балканите, ако не погледнем цялата картина, която в случая с Русия включва и Азия, където тя има не по-малко значими интереси. Може би и затова руското военно усилие на Балканите завършва със създаването на три нови държави върху териториите на Османската империя, но не и с реализиране на основната цел – контрол върху Босфора и Дарданелите.   А за нас остава това, което отбелязваме всяка година на 3 март – началото на новата българска държава след почти петвековното прекъсване на държавната традиция. И би било дълбоко неморално да не изразим благодарност и да не почетем паметта на загиналите десетки хиляди воини, дали живота си в освободителната за нас война.  ", "date": "2018.03.07", "title": "Проф. Искра Баева: Русия на Балканите - сложно минало, трудно настояще!"}
{"url": "http://epicenter.bg/article/Prof--Ivo-Hristov--V-Balgariya-nyama-politicheski-zhivot--tozi-parlament-shte-izkara-edva-1-godina-/148825/11/34", "text": "  - Учудва ли ви това?    - Аз съм го казвал и друг път, че не обичам до обсъждам актуални вътрешнополитически теми, тъй като изхождам от необходимото допускане, че в България няма политика. В България няма политически живот, така че да се прилагат политически критерии, изисквания и оценки за борбата за власт в България, това са съвсем различни неща и става нещо, което е съвсем недопустимо... Второ, аз въобще не се учудвам. Можете да проверите, още от конструирането на този парламент казах, че той ще изкара година. Имам дълбоки опасения, че може би ще се окажа прав.    - Разбрах ви. Цялата тази история със Западните Балкани е политическо клише. Това не е нещо измислено в лабораторията на българския политически живот, българските управляващи нито имат необходимия политически капацитет, нито интелектуален капацитет, нито геополитически кураж - става въпрос за външна поръчка. Тази поръчка се изразява в това, че тъй наречените Западни Балкани - тук говорим за бивша Югославия, Албания и България, би следвало да създадат блок - политически, военен и вероятно икономически, който да блокира трима ключови играчи, с които в момента Америка е влязла в тежък сблъсък. Първият е Русия, вторият Китай и косвено Турция. За тази цел така наречените Западни Балкани играят огромна роля - това е роля на държави, поддържави и държавици с подмандатна военна територия - Косово и Босна са точно това, така наречените \"несъстояли се държави\". Те ще имат следните задачи: първо, да не се допуска руско влияние, то вече се е свило до Сърбия и донякъде Македония; второ - вкарване на целия регион в НАТО - военния и политически съюз на САЩ. Затова е хипер акцентът върху т.нар. Коридор щ8 - всички онези връзки, които са с посока Запад-Изток. От Адриатика към Черно море, а не север-юг и не изток-запад. Защо това е така? Много просто! Китай в момента държи най-голямото пристанище на Балканите - Пирея, и има огромни планове за създаване на високоскоростни железници, които са вече в оперативна фаза за създаване. Това е пътят, който Китай изгражда по посока Сърбия-Унгария и оттам Централна Европа. Китай прониква в Европа и Балканите са този вход и зона за проникване към европейския пазар, разбирайте към Германия. Американският геополитически интерес обаче не може да допусне това и по тази причина Балканите трябва да бъдат фрагментаризирани, лесно управляеми и чрез това да блокират всякакъв опит на друг геополитически играч да влезе в ловната зона за американския геополитически интерес. Западните Балкани са американски военен протекторат.    - Той не е имал никога собствено мнение, той по принцип не е създаден, за да има мнения. ЕС е един политически смокинов лист, който трябва прикрива истинската ситуация.    - Това няма да се случи. Първо. Турция има мощен интерес на Балканите - тя разполага с реален ресурс да го осъществи. Тази държава се базира на три неща - турското и особено мюсюлманските малцинства на Балканите, които гледат на Турция като на гарант и защитник на техните интереси - прочутият план \"Зелена дъга\", т.нар. план \"Баязид\". Тоест от Босна през санджак Косово, Албания, Македония, българските Родопи, гръцката Западна Тракия и Източна Тракия - има една почти непрекъсваема ивица от мюсюлмански малцинства, които са демографска и човешка основа за турската претенция. Второ. Турция мощно е влязла икономически, особено в Босна, частично в Косово и в Черна гора, Албания. Там тя строи летища, строи инфраструктура, строи магистрала... Така, че турските претенции там не са продукт на въображение, а на реалности. Трето - Турция започна да играе самостоятелна геополитическа роля, а това е проблем, защото се откъсва от западния, разбирайте американския геополитически хор. Това е изключително опасно както за целия наш регион, така и за така наречения \"натовски проект\". Защо? Може да се стигне до това Турция да бъде взривена отвътре, да бъде инсценирана вътрешна гражданска война, за което вече има предпоставки. И тогава цялата сага с бежанците ще ни се стори просто оперета... Вторият геополитически интерес е, разбира се, на Русия. Ще бъда максимално откровен - Русия лошо защитава своите геополитически интереси на Балканите. Да не кажа много лошо...    - Естествено, че има проблеми. В момента Русия е в дефанзивно състояние - тя трябва да защитава своя собствен периметър.    - Абсолютно. Анонсът на Путин е за технологичния скок, който Русия е направила - при това тайно, без да разбере прословутото западно разузнаване. По своето технологично значение този анонс е равен на изстрелването на първия изкуствен спътник през 1957 г. Това е съвършено ново технологично ниво, на нови технически принципи, по нов начин - да подчертаем, на базата на съветски разработки, които са били развити след 2000 г. Всъщност, Путин каза, че Русия е в състояние да елиминира всяка една военна заплаха и предложи все пак това да не бъде средство за раздор, а да бъде средство за успокояване на така наречените западни партньори с цел конструктивни преговори за нов стратегически баланс.    - Предполагам, че са потресени и нямат какво да кажат. При тях има една изключителна комбинация между расова ненавист, презрение и арогантност, която се основава само на голата сила. В момента най-важният аргумент - аргументтът на силата, им е избит изпод краката. А те други аргументи нямат.    - На Русия бе нанесено изключително тежко геополитическо поражение в Украйна. Това е страна с 45 милиона население - рускоговорящо население. Страна, която, така да се каже, е една от опорните точки на Русия; страна, създадена от руската кръв, пот и руските усилия, и бих казал и исторически претенции. Язвата Украйна е болезнено забита в руското геополитическо тяло и има задачата да поддържа ниво на контролирано напрежение и самоубийствено активиране, където и когато това стане нужно. Това е един много тежък удар, който Русия още трудно амортизира. Русия още разчита на старите сантименти, а именно на Сърбия, в която има военно-политическо и частично икономическо влияние, на България, където все още има икономическо влияние, говоря за енергетиката и някои други области, на Гърция също. Така че сблъсъкът на Русия с Америка е очевидно ясен на Балканите и тя може да даде тази битка тук.  Следващото, което трябва да се има предвид, е, разбира се, казах вече, китайският интерес. Китай е готов да даде тази битка, тъй като за него транспортните коридори минават през Балканите, съответно това е и политическо, и икономическо влияние - това е въпрос на геополитическо оцеляване. Тоест, Балканите стават втората контактна зона на потенциален и реален конфликт заедно с Близкия изток - те са като скачени съдове. Предстоят ни много интересни времена! България обаче се намира в една от най-лошите си кондиции въобще за цялата си 140-годишна история след Освобождението! И ако това е така, то ние не можем да направим в момента нищо, освен да наблюдаваме събитията, въпреки приказките, че сме модератори и генератори на събития. България не е субект, а е обект на геополитиката, което непрекъснато съм казвал.    - Това пак е панически ход на правителството, което бе хванато в крачка. Сега те ще се опитат, както се казва, да превърнат загубите в победа. Аз подозирам - опровергайте ме, че правителството ще придължи да рапортува как мъжки, геройски се е преборило ЧЕЗ да бъде върнато на българската държава и че защитава българския национален и държавен интерес.  ", "date": "2018.03.07", "title": "Проф. Иво Христов: В България няма политически живот, този парламент ще изкара едва 1 година "}
{"url": "http://epicenter.bg/article/Ginka-Varbakova-ima-9-mesetsa-da-plati-sdelkata-s-ChEZ--inache-dalzhi-5-mln--lv--neustoyka-/148794/4/0", "text": "„Инерком” разполага с девет месеца, за да плати сделката за ЧЕЗ след финализирането, съобщава бТВ, цитирайки чешката компания.   В противен случай чешката компания ще усвои банковата гаранция, издадена за „Инерком” от 5 милиона евро.   Преговорите между собственичката Гинка Върбакова и ЧЕЗ продължават до петък.   Формалностите са уточнени още преди 20 дни при подписването на сделката, за да се придвижи документацията, необходима на комисията за защита на конкуренцията у нас.   Допълнително обаче официално е била представена и заявката на българската държава да се включи в сделката. Дори чешката компания да се съгласи да обмисли промяна в договора, така че да позволи на българската държава да участва, евентуална промяна в договора според говорителя на ЧЕЗ ще е дълъг процес.   Адвокатите на компанията ще трябва да се убедят, че промените няма да навредят на интересите на „ЧЕЗ груп” по арбитражното дело, което водят срещу България.   От финансовото министерство в Чехия обясниха за БТВ, че са получили сериозни уверения за прозрачността и финансирането на сделката, но също така са загрижени да разсеят всички съмнения, защото всяко непрозрачно плащане е неприемливо особено в компании, които имат държавен дял. По този случай Министерство на финансите на Чехия не е разговаряло с българското правителство.   В чешката ЧЕЗ дял от 70% контролира финансовото министерство, но ръководството има отговорност и към интересите на миноритарните акционери, поради което казусите не се разрешават просто с решение на правителството. В такава ситуация пред компанията се открива нова стратегическа опция - българското правителство може да предложи да придобие контролен дял, но и да плати глобата, която евентуално му наложи съдът. На теория, българското правителство, ако прецени, че България ще изгуби арбитражното дело, може да реши все пак да плати 200-300 милиона евро, вместо половин милиард евро. Твърди се, че продаваният дял на ЧЕЗ (67%) е оценен на 342 млн. евро, но и това е сума, която не е лесно да бъде заделена, поради което \"по-вероятният сценарий е (България) да придобие дял от 34%\".  \"Хосподарске новини\" съобщава, че в ЧЕЗ има проблем и с това кой е предоставил на премиера Бойко Борисов поверителна информация за финансиране на сделката, с каквато е разполагал само Надзорният съвет на компанията. Онджей Ланда, зам.-министър на финансите и член на Надзорния съвет на ЧЕЗ, чието име се появи като източника на документа, е отговорил пред \"Хосподарске новини\": \"Не знам какво пишат българските медии, аз не си комуникирам с българското правителство\". Преди това и премиерът Андрей Бабиш заяви, че не е предоставял никакви документи и поверителна информация на българския си колега, а само му е обяснил сделката, докъде е стигнала тя и какви уверения и проверки за нея са правени за борда на ЧЕЗ.", "date": "2018.03.07", "title": "Гинка Върбакова има 9 месеца да плати сделката с ЧЕЗ, иначе дължи 5 млн. лв. неустойка "}
{"url": "http://epicenter.bg/article/Shef-ot-ChEZ--Predlagali-sme-na-balgarskoto-pravitelstvoto-da-vleze-v-sdelkata--otkaza/148819/4/0", "text": "Той е и един от главните преговарящи с Гинка Върбакова, която от вчера е в Прага, за да води разговори по сделката, която предизвика буря от емоции.  В хода на 2016 г. към нас се обърнаха няколко кандидати. На всички казахме, че сме благодарни за интереса, но „ЧЕЗ Груп” не може да продаде такива активи току-така. И ако решим да продадем, ще преминем през процес на подбор. Както казахме, това се случи в края на 2016 и 2017 г.  В началото бяха девет местни участници – компании, базирани в България, с български мениджъри.  , обяснява Плескач.   На въпроса дали българското правителство е поискало да встъпи в сделката, той отговаря:  – за което свидетелстват и статии в различни български вестници, например от май 2017 г. Ние продължихме с процедурата по избора, а списъкът на кандидатите постепенно се стесняваше. Някои от тях отпаднаха, защото нямаха пари. При преговорите цената непрекъснато нарастваше, за да достигне стойността, която вътрешно бяхме определили като най-ниската възможна, при която сме готови да продадем. И накрая останаха двама кандидати, единият от които получи ексклузивитет и се съгласи да подпише договор с нас.  Това е компания, която не е най-голямата на българския енергиен пазар, но от друга страна е оператор на сравнително голям брой български фотоволтаични централи, не е фирма без име и история. Стигна се до финализирането на договора и в този момент някой в България сякаш се уплаши, не мога да си го обясня по друг начин. По мое мнение   посочва Плексач. Пред „Лидове новини” той обяснява и как се е стигнало до въпросния международен арбитраж. „Търпяхме дълго време. Нашето търпение се доказва и от факта, че сме последният голям инвеститор в електроразпределението, който започна международен арбитраж. Двама други – австрийската И Ви Ен и „Енергопро”, започнаха арбитражни процедури пред нас. Ние започнахме арбитража през 2016 г., но преди това станаха много неща. През 2009 г. правителството на България беше на нова партия – ГЕРБ, Бойко Борисов стана министър-председател. Нашата дейност в България в това време беше доста безпроблемна.  Ще поставя това в контекст – на българския пазар има много различия в сравнение с Чехия, и една от тях е месечното отчитане и месечното таксуване на електроенергията. В Чехия плащате депозит и след това получавате годишна сметка – накрая ще платите допълнително или ще ви върнат пари. В България електромерите трябва да се отчитат на месец, да се фактурират на месец и всеки месец да се плаща за тока. Въпреки че многократно предложихме промяна, не се стигна до коригиране на това. При това – макар че това би означавало икономии, които бихме поделили с крайните клиенти. Тази система, между другото, е много нечувствителна към всякакви сезонни колебания. Корените на това, което се случи в началото на 2013 г. са в ноември 2012 г. – беше изключително топъл месец, поради което разходите бяха ниски. България има огромно отопление на ток, а газификацията е ниска. Както се случва, след изключително топъл ноември дойде изключително студен декември. Очевидно е какво следва. Когато хората сравниха получената сметка, имаше случаи на 100% повишение. В този момент избухнаха спонтанни протести, които бяха яхнати от политическата опозиция, обърнати срещу тогавашното правителство, а  , посочва Плескач.   „Опитахме се да намерим общ език, но не успяхме”, отговаря той на въпрос дали ЧЕЗ е успяла да изчисти отношенията си с българското правителство. „Затова информирахме правителството през 2015 г., че обмисляме международния арбитраж. След това има шестмесечен период, който правилата дават на страните да се споразумеят за приятелско решение на спора. От този момент нататък нарасна   (…) Процедурата за отнемане на лиценза на „ЧЕЗ Електро” започна през април 2014 г. и до момента не е приключила – почти четири години по-късно. Това го няма никъде в Европа – ще имаме ли аргументи за отнемането на лиценза или не.” На въпрос дали смятат, че това е неподходящо от страна на българските власти, Плескач казва: „Точно така.   Или ще се съгласим с това в близките месеци, или третият арбитър ще бъде назначен от арбитражния съд, а след това арбитражът ще продължи”. „Не бих го свързвал с никого лично. Работихме в България при различни правителства. Не е свързано с един човек”, каза още той, запитан дали сегашната ситуация е свързана с премиера Борисов.  ", "date": "2018.03.07", "title": "Шеф от ЧЕЗ: Предлагали сме на българското правителството да влезе в сделката, то отказа!"}
{"url": "http://epicenter.bg/article/Dashterya-na-ukrainski-diplomat-napadna-ekip-na-Speshna-pomosht/148747/3/0", "text": "Дъщеря на дипломат от посолството на Украйна в София е нападнала с юмруци и ритници екип на \"Спешна помощ\". Поредната агресия срещу лекари е извършена в мисията на Украйна. От Центъра за спешна медицинска помощ в София съобщиха, че екипът е бил забавен на входа на посолството от проверяващите и дипломатът, за когото бил подаден сигнал, че не е добре, е починал, предаде Дарик радио.   В момент на афект дъщеря му се нахвърлила върху медиците с юмруци и ритници.   Сигналът за влошено състояние на 39-годишен дипломат в посолството на Украйна бил подаден в неделя вечерта. Спешните медици са пропътували разстоянието от площад \"Сточна гара\" до кв. \"Овча купел\" за 10 минути, обясни Катя Сунгарска, говорител на столичната \"Спешна помощ\". Над пет минути обаче им трябвали, докато преминат проверките на входа на посолството, след които заварили пациента починал.   \"Проследихме GPS-а на линейката, пътували са със сирени и светлини, за 10 минути са стигнали. Имало е забавяне 5-6 минути на входа, защото това е посолство и трябва да се извършват необходимите действия за проверка. В момента, в който екипът ни е отишъл, човекът е бил починал. Въпреки това нашият лекар е направил пълния обем реанимационни действия. Всичко възможно сме направили\", обясни за случая Сунгарска.   След нападението от дъщерята на починалия, лекарят е извикал полиция. \"Униформени са дошли, извели са екипа. Искали са им обяснения, написали са. И от тук на сетне тези органи трябва да си свършат работата\", поясни говорителят на Спешната помощ. Спешният лекар и парамедикът нямат сериозни наранявания, не е ясно обаче каква е била причината за смъртта на дипломата. Коментар от украинското посолство до момента няма.", "date": "2018.03.07", "title": "Дъщеря на украински дипломат нападна екип на Спешна помощ"}
{"url": "http://epicenter.bg/article/Rodninite-na-Zhoro-Plaha--Zakoni-ima-v-darzhavata--Ne-mozhe-vseki-da-vzeme-pistolet-i-da-garmi/148766/3/0", "text": "  Братът на Жоро Плъха благодари на цялото правителство, Прокуратурата и органите на полицията за добре свършената работа, съобщава    „Ще оставим всички спокойно да си свършат работата. Доктора трябва да получи най – тежкото наказание“, заяви той.   „30 минути как може да наблюдаваш някой. Закони има в държавата. Не може всеки да вземе пистолет и да гърми“, възмутиха се роднините на Плъха.   Те разкриха още, че Джевизов ходи да краде сам. Той никога не е имал съучастник. Според тях ножът, с който е наръган доктор Иван Димитров е негов, а не на Георги.      ", "date": "2018.03.07", "title": "Роднините на Жоро Плъха: Закони има в държавата. Не може всеки да вземе пистолет и да гърми"}
{"url": "http://epicenter.bg/article/Obshtina-plashta-4000-lv--za-nahapano-ot-kuche-dete/148768/3/0", "text": "  Община Шумен бе осъдена да плати 4000 лв. заради това, че 9-годишно дете е било нахапано от безпризорно куче.   Решението е на Районния съд в областния град, съобщи Дарик.   От документите по делото става ясно, че инцидентът е станал по обяд на 13 юни миналото лято. Момичето и майка му били пред магазин за храна. Жената влязла вътре, а детето останало навън със свое другарче. Пред сградата имало и две кучета, които често обитавали този район и били безстопанствени. Докато жената била в магазина, видяла през отворената врата как едното от животните се насочило към дъщеря ѝ и я захапало за десния прасец.   Детето се изплашило, а майка се спуснала да изгони кучетата и започнала да успокоява момиченцето. То било отведено до Спешно отделение. Там раната, която кървяла, била обработена, а впоследствие в инфекциозно отделение на болничното заведение на детето била поставена ваксина против бяс.   Родителите посочват, че случаят се отразил крайно неблагоприятно не само върху физическото здраве на 9-годишното дете, но и върху психиката му, като се наложило да посещава психолог за преодоляване на причинения стрес. В хода на делото общината посочила, че има сключен договор за съвместна дейност със сдружение с нестопанска цел за овладяване на популацията на безстопанствени кучета в Шумен.   Според съда обаче отговорността за безстопанствените кучета трябва да се поеме от общината. Затова и осъдили Община Шумен да плати 4000 лв. на семейството като обезщетение за претърпени неимуществени вреди.   Решението на Районния съд не е окончателно и подлежи на обжалване.  ", "date": "2018.03.07", "title": "Община плаща 4000 лв. за нахапано от куче дете"}
{"url": "http://epicenter.bg/article/Tsacheva--Shte-predlozhim-promeni-v-tekstovete-za-neizbezhna-otbrana-/148783/3/0", "text": "Работна група ще предложи промени в текстовете за неизбежна отбрана, за да се намери най-добрият баланс за защита на личността и имуществото на гражданите. Това каза пред журналисти министърът на правосъдието Цецка Цачева във връзка с протестите на граждани с желание за промяна на законодателството относно правото на самозащита по повод ареста на д-р Иван Димитров от Пловдив, предаде репортер на Агенция „Фокус“.  „На мен и на министър Радев ни беше възложено от министър-председателя г-н Борисов да се преосмисли необходимостта, каквато според нас е налице, от прецизиране на текстовете за неизбежната отбрана, като се намери най-добрият баланс за защита на личността, на имуществото на гражданите, без това да води до действия, които биха накърнили други правови принципи и норми. Уточнихме се след обсъждане с неправителствени организации, с магистрати, с върховни съдии, с прокурори, с адвокати, както и с мнението на народни представители и граждани, в скорошен план работна група да предложи съответните промени в чл. 12 и следващите на Наказателния кодекс“, каза още Цачева.  ", "date": "2018.03.07", "title": "Цачева: Ще предложим промени в текстовете за неизбежна отбрана "}
{"url": "http://epicenter.bg/article/16-godishna-zadushi-bebeto-si-i-slozhi-trupa-mu-v-hladilnik/148788/3/0", "text": "16-годишно момиче е родило в къщата си в казанлъшкото село Средногорово и е задушило бебето си, съобщава Нова.тв.   След раждането момичето е сложило трупа на бебето в хладилник в гаража на къщата.  Момичето е задържано. Според бащата на детето майката е удушила бебето. ", "date": "2018.03.07", "title": "16-годишна задуши бебето си и сложи трупа му в хладилник"}
{"url": "http://epicenter.bg/article/Prokuraturata-zapochva-proverka-za-sobstvenika-na--Yulen-/148807/3/0", "text": "Върховната касационна прокуратура е започнала проверка на предоставена концесия в Национален парк \"Пирин\" по сигнал на \"Зелените\". Това се казва в съобщение на прокуратурата.   Проверката е разпоредена от главния прокурор Сотир Цацаров след сигнал, в който е имало данни за престъпления против околната среда, както и престъпления по служба от представители на изпълнителната власт. Сигналът е постъпил до главния прокурор на 26 февруари от партия \"Зелените\". В него са били изложени факти за допуснати множество нарушения на действащото законодателство при сключване и изпълнение на договор за отдаване на концесия на територия в Национален парк \"Пирин\". В сигнала е отправено искане за извършване на проверка за действителния собственик на концесионера \"Юлен\" АД, както и установяване на нарушения от страна на този концесионер, свързани основно с ползването на площи, значително надвишаващи размера на концесионната територия по договор и с наличието на обекти на трети лица там.  В него се поставят и въпроси относно разрешения за ново строителство, издадени на концесионера, но попадащо извън зоната на територията по договор, както и относно свързаност между \"Юлен\" АД и федерация по ски, с оглед получаване и разходване от същата на средства от държавния бюджет, обясняват от прокуратурата.   Проверката ще бъде извършена в двумесечен срок.", "date": "2018.03.07", "title": "Прокуратурата започва проверка за собственика на „Юлен“"}
{"url": "http://epicenter.bg/article/925-osadeni-ne-lezhat-v-zatvora--saobshti-Sotir-Tsatsarov-/148821/3/0", "text": "925 лица са с неприведено изпълнение на наказание \"лишаване от свобода\". Това каза главният прокурор Сотир Цацаров по време на заседанието на правната комисия в Народното събрание, предаде репортер на Агенция „Фокус“.  „В тези цифри се включват и 3 лица, за които не е приведено изпълнение на наказание \"доживотен затвор\". При проверка 24 лица бяха издирени, задържани и приведени в съответните места за лишаване от свобода. В общия брой лица 925 – 62 са с чуждо гражданство\", допълни Цацаров. Той уточни, че 557 души са с извадена европейска заповед за арест.  По думите му относителният дял на укриващите се в чужбина е 700 осъдени лица. Цацаров посочи, че е бил създаден електронен регистър на осъдените лица с неприведени изпълнения на наказанията.  \"Целта е регистърът да бъде използван от прокуратурата и от органите на МВР\", заяви Цацаров.  Финалният извод е, че приетите изменения в Наказателно-процесуалния кодекс имат изключително позитивен ефект, отчете Сотир Цацаров. По думите на главния прокурор само няколко цифри по един показател са достатъчно, за да се потвърди това - случаите, при които е предприето задържане на осъдени лица, незабавно след постановяване на краен акт от върховната инстанция.  „За периода от 5 ноември 2017 г. до 27 февруари 2018 г. от ВКС са били получени за изпълнение директно 109 съдебни решения с окончателно наложени наказания \"лишаване от свобода\". По 62 от тях лицата вече са били задържани на друго основание или са търпели и друго наказание. Лица, спрямо които е разпоредено задържане и привеждане в затвор направо от прокурор от ВКС, са 47. От тези 47 са се отклонили само 4. 43 са били задържани и незабавно приведени в затвор“, коментира Цацаров.  „Не мога да не направя извода, че ефективността от оперативно-издирвателните мероприятия на територията на страната е ниска. Трудностите произтичат най-вече от липса на възможности за използване на СРС и проследяване и анализиране на информацията от мобилните оператори“, коментира Цацаров.  По думите му на база негово писмо е създадена работна група между МВР, Прокуратурата и Министерство на правосъдието, която да изготви проект на инструкция по приложението на чл. 418 в НПК.  „Чл. 418 регламентира задържането на осъдения и отвеждането му до място за изпълнение на наказанието. Целта е тази инструкция да премахне или съкрати хартиения обмен и в същото време да създаде ясни правила. Работната група трябва да разработи експертни предложения в Закона за СРС и в Закона за електронните съобщения“, допълни главният прокурор. Той поясни, че предлага към МВР създаване на публичен сайт „Издирва се“ и на практика всяко лице да може ясно да установи при необходимост и справка дали съответното лице се издирва.  ", "date": "2018.03.07", "title": "925 осъдени не лежат в затвора, съобщи Сотир Цацаров "}
{"url": "http://epicenter.bg/article/Prokuraturata-dava-na-sad-bivsha-sluzhitelka-na-parlamenta-za-izmama-ot-480-000-leva/148829/3/0", "text": "  Софийска районна прокуратура внесе обвинителен акт за измама, извършена от бивш експерт в дирекция „Автомобилно обслужване и гаражи“ в Народното събрание; причинена е имотна вреда в общ размер на около 480 000 лв. Това съобщиха от пресцентъра на Прокуратурата на Р България.   За времето от март 2011 г. до 04.03.2013 г. обв. Десислава Алексиева - Русинова е заемала длъжността „държавен експерт“ в Дирекция „Автомобилно обслужване и гаражи“ в Народното събрание на Република България. В това си качество Русинова не била овластена с каквито и да било правомощия, свързани с провеждането на търгове за продажба на употребявани автомобили - държавна собственост, зачислени към автопарка на Народното събрание, тъй като такива превозни средства били дарявани на държавни органи и учреждения след отпадане на необходимостта от употребата им по предназначение и провеждане на нарочна процедура.   Въпреки това обаче, тя решила да набави за себе си облага по неправомерен начин, възползвайки се от служебното си положение и непознаването от гражданите П., Р., Ж. и Т. на реда за придобиване на движими вещи, държавна собственост. На различни дати в периода март 2011 г.–септември 2012 г., обвиняемата се свързала с посочените по-горе лица и представяйки се като служител на Парламента им предложила съдействие за участие в търгове за продажба на автомобили – държавна собственост.   За целта тя изисквала и респективно получавала от пострадалите лица различни парични суми - в общ размер 480 235 лв. Тъй като пострадалите не получили автомобилите, за закупуването на които им било обещано съдействие, а също така не им била възстановена от обвиняемата паричната сума, която ѝ били предали, те се обърнали за съдействие към органите на МВР, а по случая е образувано досъдебно производство под ръководството и надзора на Софийска районна прокуратура. В хода на производството Русинова е установена, като й е повдигнато обвинение по чл. 210, ал. 1, т. 3 и т. 5, вр. чл. 209, ал. 1, пр. 1, вр. чл. 26, ал. 1 НК (измама, извършена от длъжностно лице, в големи размери)   Разследването е приключено, като на 07.03.2018 г. е внесен обвинителен акт срещу Русинова за описаното по-горе деяние. За него законът предвижда наказание „лишаване от свобода“ от една до осем години.   Предстои делото да бъде насрочено за разглеждане в Софийски районен съд.      ", "date": "2018.03.07", "title": "Прокуратурата дава на съд бивша служителка на парламента за измама от 480 000 лева"}
{"url": "http://epicenter.bg/article/Tsatsarov--Nastoyashtiyat-sastav-na-VSS-raboti-izklyuchitelno-dobre-/148835/3/0", "text": "Настоящият състав на ВСС работи изключително добре. Това каза главният прокурор Сотир Цацаров пред журналисти във връзка с изминалите 100 дни от конституирането на ВСС, предаде репортер на Агенция „Фокус“.  Според него има огромни позитиви в работата на Прокурорската колегия на Съвета.  „Пленумът също работи доста добре. Опроверга се твърдението, че едва ли не Прокурорската колегия, едва ли не в частност аз, диктуват, определят решенията. Както се видя, Съветът и колегията работят спокойно при този нов състав“, посочи Цацаров.  По отношение на председателя на ВКС Лозан Панов, Цацаров каза:  „Ние с г-н Панов имаме различна ценностна система. Имаме различни представи за справедливост и може би за работа на органите за съдебната власт. Само че ние с г-н Панов сме длъжни да работим, както работят главен прокурор и председател на ВКС. Различната ни ценностна система очевидно не означава, че ние трябва да сме в противоборство. С г-н Панов приятел никога няма да стана, но това не означава, че не трябва да работя с него“, заяви Цацаров.  По отношение на акта „Магнитски“, Цацаров заяви: „С или без акта „Магнитски“ ще си върша работата. Не ме касае актът „Магнитски“, касае ме моята си работа\".  ", "date": "2018.03.07", "title": "Цацаров: Настоящият състав на ВСС работи изключително добрe "}
{"url": "http://epicenter.bg/article/Spetsaktsiya-v--quot-Lyulin-quot--Hvanaha-banda-s-2-kilograma-chist-kokain-za-cherniya-pazar-/148845/3/0", "text": "Специализираната прокуратура повдигна обвинения на шестима мъже от столичния квартал \"Люлин\" за разпространение на наркотици, най-вече кокаин с високо качество, съобщиха от държавното обвинение.  Те са задържани на 27 февруари при операция на ГДБОП и Специализираната прокуратура. Събраните доказателства сочат, че групата се е занимавала с държане и разпространение на наркотици (и на едро) от януари миналата година.  Участниците са задържани след продължително наблюдение и следене със СРС. Двама от групата са задържани с 40 грама кокаин, докато го доставят с автомобил в град на около 60 километра от София.  При последвалите претърсвания и изземвания на два адреса в жк \"Люлин\" са открити още около 1,9 килограма чист кокаин. За престъпната дейност на групата показания пред съдия са дали десетина свидетели, проведен е и следствен експеримент.  С прокурорски постановления на шестимата задържани бе наложено задържане до 72 часа, внесено бе и искане в Специализирания наказателен съд за \"задържане под стража\" за всеки от тях.  На 2 март съдът наложи най-тежката мярка за неотклонение на трима от участниците в групата, а на един - \"парична гаранция\". Двама от обвинените за участие в групата съдът остави без мерки за неотклонение.  По отношение на тях Специализираната прокуратура внесе протест в Апелативния специализиран наказателен съд с искане за налагане на мерки за неотклонение.  ", "date": "2018.03.07", "title": "Спецакция в \"Люлин\"! Хванаха банда с 2 килограма чист кокаин за черния пазар "}
{"url": "http://epicenter.bg/article/Deloto--quot-Hitrino-quot--Mashinistite-ne-se-priznaha-za-vinovni-/148846/3/0", "text": "Машинистите на влака от Хитрино Димитър Михнев и Радослав Петков не се признаха за виновни. Шуменският окръжен съд даде ход по същество на делото за влаковата катастрофа, която отне живота на 7 души и рани тежко други 14. Делото се гледа по съкратена процедура. На съдебното заседание днес присъстваха и част от пострадалите, съобщи Нова телевизия.  Николай Цачев е един от тях. Ударната вълна събаря част от къщата му върху него. Мъжът успял да се спаси, но с множество фрактури. Сега живее в старчески дом, защото дом в Хитрино все още няма.  \"Очаквам справедливост. Искам българската съдебна система да покаже, че е независима и под никоя шапка не седи. Пролетта е нещо ново и смятам да започна наново. Ама дали къщата ще я направят до края на тази година – не знам. Дано да я направят, защото вече и със самолет няма да вляза към старческия дом\", каза Николай Цачев.  Влак с цистерни избухна край гара Хитрино на 10 декември 2016 г. При инцидента седем души загинаха. Делото „Хитрино” тръгна на 15 януари 2018 г. Разследването установи, че инцидентът не е предизвикан от повреди в жп инфраструктурата, не е предизвикан от техническа неизправност на състава и не се касае за техническа неизправност.  Причината за произшествието е високата скорост, с която се е движил влакът. С обвинение са двамата машинисти, че са причинили смърт по непредпазливост на 7 души и тежки и средни телесни повреди на още 14 души.  ", "date": "2018.03.07", "title": "Делото \"Хитрино\": Машинистите не се признаха за виновни "}
{"url": "http://epicenter.bg/article/Tsatsarov--Shte-se-izvarshi-proverka-po-signala-na-BSP-za-privatizatsiyata-na-ChEZ/148826/2/0", "text": "  Ще се извърши проверка по искането от сигнала на БСП за приватизацията на ЧЕЗ - вече тече за средствата на купувача на дружеството. Това каза главният прокурор Сотир Цацаров пред журналисти за сигналите на БСП за ЧЕЗ, предаде репортер на Агенция „Фокус“.   „Сигналът е постъпил вчера. Той се състои от две части. Първата представлява едно изречение, в което се настоява прокуратурата да провери произхода на средства на купувача на ЧЕЗ. Втората е малко по-обемна. В нея се настоява прокуратурата да провери всички сделки, които са довели до приватизацията на ЧЕЗ. По отношение на първата част или първото изречение, с което се претендира да бъдат проверени всички средства, с които купувачът на ЧЕЗ разполага, бих казал следното: такава проверка в момента се върши. Тя се върши по разпореждане на министър-председателя и от ДАНС и от органите на НАП. Следователно механизмът е, ако те открият каквито и да е нарушения, включително и данни за престъпления, естествено е, че ние ще бъдем сигнализирани. Да бъде извършвана проверка от наша страна и по отношение на сделката, мисля, че такъв дебат бе воден“, коментира Цацаров. По думите му, ако сега това искане бъде изпълнено това означава прокуратурата да разпореди същата проверка на същите органи.   Главният прокурор призова да се прави разграничение между товаренето на прокуратурата с това, което е нейна работа и елементите от политическия спектър. „Ще ми се да вярвам, че в качеството си на колега, включително бивш следовател, г-жа Нинова не би подписала такова искане. Отнасям го към всички елементи на политическата дискусия, които се използват в тези дни, включително и в днешния ден“, поясни Цацаров.   По думите му в изречението от два реда в сигнала на БСП не се твърди каквото и да е престъпление, а се иска проверка на произхода на средствата за закупуване на ЧЕЗ.  ", "date": "2018.03.07", "title": "Цацаров: Ще се извърши проверка по сигнала на БСП за приватизациятa на ЧЕЗ"}
{"url": "http://epicenter.bg/article/Bachvarova-naredila-ministrite-da-otchitat-uspehite-si-v-mediite/148827/2/0", "text": "Правителството минава в режим на „кризисен пиар“ заради скандалите през последните седмици, които заплашват кабинета на ГЕРБ и Обединени патриоти. Масовото недоволство срещу сделката на Гинка Върбакова от Пазарджик за ЧЕЗ, разкритията за корупция около строителството на оградата по българо-турската граница и скандала в НЗОК сериозно са притеснили медийните стратези на ГЕРБ, научи Епицентър.бг.   За да се потуши общественият гняв срещу бъдещата собственичка на най-голямото ЕРП у нас шефката на кабинета на премиера Бойко Борисов – Румяна Бъчварова е наредила на пиарите на всички министерства да подготвят отчети за свършеното от тях през последните месеци. Началниците на пресцентровете са изготвили справките и са ги изпратили на „Дондуков“ 1. След това те са получили нареждане  членовете на кабинета да разказват пред медиите за успехите на ръководените от тях ведомства, разказват запознати. Според Бъчварова правителството е направило много, но то не е добре представено в медиите.   Министерствата са започнали да търсят и медийни говорители с голям обществен авторитет, които са разкажат на гражданите колко много полезни неща са свършили министрите.   Календар на успехите, постигнати при управлението на правителството на Бойко Борисов, в ГЕРБ писаха и през 2013 година. Документът трябваше служи на управляващите за опорни точки по време на предизборната кампания.  Подобен календар на успехите имаше и при управлението на СДС, начело с Иван Костов през 2001 г.", "date": "2018.03.07", "title": "Бъчварова наредила министрите да отчитат успехите си в медиите"}
{"url": "http://epicenter.bg/article/Korneliya-Ninova-razgovarya-po-telefona-s-Valentin-Radev--Nyama-postradal-politsay-na-protesta-/148831/2/0", "text": "Председателят на БСП Корнелия Нинова проведе телефонен разговор с вътрешния министър Валентин Радев във връзка с информация за тежко пострадал полицай по време на днешния протест. Това съобщиха от пресцентъра на НС на БСП. От разговора е станало ясно, че разпространената в някои медии информация не отговаря на истината. По-рано през деня пред Министерския съвет се проведе протест, чийто повод бе продажбата на ЧЕЗ. В него участваха БСП, партия \"Възраждане\", \"Българска пролет\", стотици граждани. В края му протестиращи искаха да влязат в сградата на правителството, за да връщат на Борисов мотиви за оставката му. Те бяха спрени от полицаи. Униформените бяха образували кордон пред входа на \"Дондуков\" 1.    ", "date": "2018.03.07", "title": "Корнелия Нинова разговаря по телефона с Валентин Радев. Няма пострадал полицай на протеста!"}
{"url": "http://epicenter.bg/article/Karakachanov-predlozhi-promenite-v-NK-za-neizbezhnata-otbrana/148832/2/0", "text": "В качеството ми на заместник министър-председател по обществен ред и сигурност съм готов с промени в Наказателния кодекс, които според мен и екипа ми са необходими, за да се гарантира личната неприкосновеност и живота, здравето и собствеността на българските граждани.   Това написа във Фейсбук вицепремиерът Красимир Каракачанов. Той публикува и предлагания проект за промени в НК. Институтът на неизбежна отбрана трябва да се разшири, както и да се направят промени, които да се борят за намаляването на битовите кражби. Виждам, че моментът е назрял и обществото е готово и само търси и иска ремонт в Наказателния кодекс на Република България, заявява още Красимир Каракачанов.   Вицепремиерът по обществения ред и сигурността е изпратил проекта за Закон за изменение и допълнение на Наказателния кодекс до Министерство на вътрешните работи и Министерство на правосъдието за съгласуване, като с това поставя началото на процедурата по въпросните промени.   Проект!   ЗАКОН ЗА ИЗМЕНЕНИЕ И ДОПЪЛНЕНИЕ НА НАКАЗАТЕЛНИЯ КОДЕКС   (обн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г. и бр. 13, 54, 85 и 101 от 2017 г.)   § 1. Чл. 12, ал. 3 се изменя така:   „(3) Няма превишаване пределите на неизбежната отбрана, когато нападението е извършено чрез противозаконно влизане в жилище, както и когато нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем.“     1. В ал. 1 думите „две минимални работни заплати“ се заменят с „една минимална работна заплата“, а думите „сто до триста“ се заменят с „петстотин до хиляда“.   2. В ал. 2, т. 1 думите „общата стойност на предмета на които е над сто и петдесет лева“ се заличават.", "date": "2018.03.07", "title": "Каракачанов предложи промените в НК за неизбежната отбрана"}
{"url": "http://epicenter.bg/article/Karakachanov-Denchev/148833/2/0", "text": "Ректорът на УниБИТ проф. Стоян Денчев получи високо военно отличие, връчено му от вицепремиера и военен министър Красимир Каракачанов.  На церемония в Министерство на отбраната проф. Денчев бе награден с офицерски кортик за особени заслуги към българската армия и националната сигурност на държавата. Поводът бе негова 65-та годишнина, \"във връзка със 140 години от Освобождението на България от турско робство\",  както пише в заповедта на министъра, и приносът му за защита на националните идеали.  Преди връчването на отличието, чиито носители са само няколко души в България, министър Каракачанов заяви, че оценява високо дейността на проф. Денчев и като учен, и като ректор на университет, който е превърнал във високо авторитетно учебно заведение, предпочитано от много хора и то именно в областта на националната сигурност заради високо квалифицирания преподавателски състав. \"Мои познати искат да придобият специалност по национална сигурност именно във вашия университет\", оцени министър Каракачанов постигнатото от УниБИТ под ръководството на проф. Денчев.  Проф. Денчев благодари за високото признание и сподели с присъстващите, че това е втората му награда от военното министерство и от самия Красимир Каракачанов. Колкото и парадоксално да звучи, той получил първото отличие от днешния вицепремиер, докато и двамата били депутати - Каракачанов от ВМРО в състава на ОДС, а проф. Денчев - от ДПС. Наградата отново била за принос в опазването на националните интереси.", "date": "2018.03.07", "title": "Проф. Стоян Денчев получи офицерски кортик от вицепремиера Каракачанов "}
{"url": "http://epicenter.bg/article/Tsatsarov--Promenite-v-Nakazatelniya-kodeks-za-neizbezhnata-otbrana-ne-tryabva-da-se-pravyat-na-parche/148834/2/0", "text": "Засега прокуратурата няма да работи по искането на БСП да бъде проверен произходът на парите, с които \"Инерком\" възнамерява да закупи \"ЧЕЗ-България\". Това каза главният прокурор Сотир Цацаров, цитиран от БНР.   Цацаров припомни, че такава проверка вече се прави от компетентните органи - ДАНС и НАП . Държавното обвинение обаче започва работа по другото искане на БСП - да провери как е бил приватизиран държавният дял в електроразпределителното дружество.   Според главния прокурор промените в Наказателния кодекс за неизбежната отбрана трябва да бъдат правени с мисъл напред, а не за всеки случай на парче. „Добре е да се помисли трябва ли да се променя чл. 12 за неизбежната отбрана. Наказателният кодекс показва немалко дефицити или би предизвикал огромни затруднения в една следваща норма – чл. 12а - задържането на престъпник. Това, което се нарича граждански акт. Много ми се иска да вярвам, че искането за промени в Наказателния кодекс ще бъдат извършени след внимателно обмисляне на положенията в наказателното право, на решенията на Конституционния съд в областта на неизбежната отбрана. Спомняме си преди години част от така приети много бързо норми бяха обявени за противоконституционни. Иска ми се да вярвам, че тези призиви за промени в Наказателния кодекс са породени от истинска загриженост за приложението на закона, а не са плод на поредната конюнктура или поредното гонене на случая или са предизвикани от елементи на популизъм\", каза Цацаров и отчете, че напоследък по темата са се изказали много хора.   \"Изказаха се колеги юристи. Изказаха се много политици, които общо взето без да имат каквато и да е информация за събитията, при цялото ми уважение към тях, спекулираха със справедливия гняв на много хора. Това дали трябва да се променя чл. 12, оставям на вниманието на хората в тази сграда\", посочи главният прокурор и визира сградата на Народното събрание. По думите му работата на прокуратурата и съда, е да прилага закони.   Главният прокурор заяви, че му е било странно съчетаването на искания за промени в чл. 12, комбинирани с предишни искания за тотално либерализиране на носене на огнестрелно оръжие и с призива на една политическа партия, елемент от управляващата коалиция, според която свободният човек, е въоръженият. Главният прокурор не назова политическата сила, за която говори и благодари на прокуратурата в Пловдив за работата по случая с лекаря, обвинен в убийството на крадец. По думите му гневът на хората е използван от някои политици съвсем тенденциозно. Цацаров обърна внимание, че е имало искане за срещи с наблюдаващ прокурор, водени от народен представител от управляващата коалиция.", "date": "2018.03.07", "title": "Цацаров: Прокуратурата няма да проверява произхода на парите, с които \"Инерком\" купува ЧЕЗ"}
{"url": "http://epicenter.bg/article/BSP--Borisov-da-se-razgranichi-ot-izkazvaneto-na-Valeri-Simeonov-/148836/2/0", "text": "БСП осъжда изказването на вицепремиера и лидер на НФСБ Валери Симеонов по адрес на руския патриарх Кирил, съобщиха от \"Позитано\" 20. Социалистите призоваха правителството и премиерът Бойко Борисов да се разграничат от думите на вицепремиера.   По-рано през деня Симеонов заяви скандално, че патриарх Кирил е бивш агент на КГБ и контрабандист. \"Този човек не е слязъл от небето. Този хитрец е внесъл безакцизни цигари за 14 млрд. долара и вино за 4 млрд. долара. Все за църквата. Часовникът му струва 35 хил. долара. Какъв патриарх!? Това е агент Михайлов от КГБ\", избухна Симеонов в предаването \"Денят започва\" на БНТ.", "date": "2018.03.07", "title": "БСП: Борисов да се разграничи от изказването на Валери Симеонов!"}
{"url": "http://epicenter.bg/article/Tomislav-Donchev--Opozitsiyata-sistemno-unishtozhava-tseliya-instrumentarium-na-vlastta-/148837/2/0", "text": "Опозицията системно унищожава целия инструментариум на властта! Това заяви вицепремиерът Томислав Дончев в предаването \"Лице в лице\" по БТВ.   \"Не очаквайте да бъда дебелокож и да подценявам коя и да е форма на обществено недоволство и то под прозорците ми. Това си бе изнесено заседание на парламентарната група на левицата плюс приятели. Всеки има право да организира протести\", коментира още  Томислав Дончев. \"Ако нещо ме притеснява, това не е радикалната реторика, свързана с послания против ЕС и т.н. Всъщност проблемът не е, че аз в политическо си качество съм притеснен. Проблемът е, че, ако караме така, скоро въпросът няма да е кой да е управлява, а ще може ли изобщо да се управлява. Опозицията унищожава целия инструментариум на държавността. ЕС задължително е лош - ама ние сме член на ЕС. Концесия, задължително е нещо лошо. Конвенция и обществена поръчка са нещо лошо. Европари е обезателно далавера... Простете, ама то не остана управленски инструментариум, с които да се управлява и да се правят политики!\", каза той.   \"Утре, след година-две-три-пет, обаче някой от тях ще трябва да управлява, ще трябва да ползва същите основни инструменти. В стремежа си да се отиграе чисто политическа точка, разбирам, че трябва да се стреля по екипажа и по капитана,  , добави Дончев. Томислав Дончев поясни, че обществените поръчки, концесиите - все инструменти на управлението, вече се унищожават, защото се унищожава доверието в тях. Утре, който и да дойде на власт, няма да има с какво да управлява, поясни вицепремиерът.   \"Без да влизам в роля на тълкувател на репликите на Борисов, ако в нечия глава се върти евентуален римейк на събитията от 2013 г., няма причина да се случи същото\", увери той.   Запитан дали Гинка Върбакова е истинският купувач на ЧЕЗ, той отвърна: \"След дълъг разговор между нея, мен и колегите, тя не е дала повод да си мислим обратното. Въпросът \"ти ли си управляваш бизнеса си\", нито е състоятелен, нито може да получим адекватен отговор. Ако питате дали дамата беше бизнес грамотна, беше. И с лекота коментираше сделката. Ние поискахме държавата да участва и то не заради друго, а защото е извънредна мярка, тъй като държавата трябва да се намеси и да гарантира спокойствието на всички хора, които са разтревожени\".  Коментираха се различни версии държавата да влезе в дружеството - от контролен пакет, до част, информира той. Това обаче не може да стане без продавача, изтъкна Томислав Дойчев. \"Разговорът с Гинка Върбакова беше изключително интелигентен със спокоен тон. Тя беше бизнес грамотна и с лекота коментираше детайли около дружеството си и сделката\", поясни Томислав Дончев. Искането държавата да участва в сделката е продиктувано от това, че тя трябва да се намеси и да гарантира спокойствието на всички хора, които с основание или без основание са тревожни, поясни вицепремиерът. Борисов е поискал пълен контрол – 100% от собствеността на дружеството. Коментирани са от 34% до пълната собственост – категоричен отговор от нейна страна нямаше и то не за друго, а защото е нужно и съгласието на този, който продава.   Ако има флуктуация на цената след година или три, това няма да се приеме спокойно, каза Дончев.   Той отрече думите на Томаш Плескач от ЧЕЗ, че са правени предложения държавата да влезе в дружеството. Към правителства, в които съм участвал такива предложения не са правени, ако са правени към кабинета \"Орешарски\" или към служебно правителство, ще проверим, каза още Томислав Дончев. Правителството никога не е водило война с който и да било бизнес – малък, голям, чужд или български, още повече такива емоционални категории като отмъщение, каза още вицепремиерът Томислав Дончев. Енергоразпределително дружество не се купува, както се купува автомобил, велосипед или мотоциклет, заяви Дончев. „Това се прави с писмо, аз такова писмо не съм виждал. Ако подобно предложение е правено в други правителства, служебни, това е друг въпрос, но ще се провери”, каза още вицепремиерът.   Според Томислав Дончев е странно да има протест пред българския Министерски съвет за сделка с дружество, върху което има контрол чешкото правителство. Да бяха пратили автобусите с протестиращи в Прага, каза той.  ", "date": "2018.03.07", "title": "Томислав Дончев: Да бяха пратили автобусите с протестиращи в Прага!"}
{"url": "http://epicenter.bg/article/Volen-Siderov--Valeri-Simeonov-obidi-vyarata--Tova-e-dzhihadistki-akt-/148839/2/0", "text": " В скандално интервю по БНТ вицепремиерът нарече патриарх Кирил \"измамник\", милиардер от контрабанда на цигари и \"второразрядно ченге от КГБ\". В интервю за Блиц шефът на ПГ на патриотите Волен Сидеров се закани да е безкомпромисен към Симеонов, ако не се извини за грубите си обиди.    В това изявление Симеонов си позволи да нарече главата на най-голямата православна църква в света \"лъжец\" и \"измамник“, заявява председателят на парламентарната група на „Обединени патриоти“ и лидер на Атака.   „Аз не мога да не реагирам на това, тъй като съм вярващ човек и богослов. Мисля, че съм единственият дипломиран богослов в това НС. И тук искам да уточня - православната църква не е държавна принадлежност на една или друга държава. Нашата църква е богочовешки организъм, чийто глава е спасителят Исус Христос, а ние всички вярващи християни сме тялото на църквата“, посочи лидерът на „Атака“.   По думите му да нападнеш патриарха на една православна църква е равностойно на ислямистки и джихадистки акт. „Категоричен съм, че Валери Симеонов трябва да се извини на руския патриарх, че го нарече \"лъжец\" и \"измамник\", посочи още Сидеров.   Според него това са преки обиди, които най-големият враг на християнството не си е позволявал да изрече.  Аз съм правил компромиси, когато съм бил обиждан в личен план. Имаше момент, в който и избирателите на „Атака“ бяха обиждани като такива. В името на единството и държавността с огромна отстъпка от моя страна съм подминал тези моменти.    На въпрос в какво ще се изрази безкомпромисността си, ако Симеонов не се извини за думите, Сидеров отговори: „В стъпки, които ще бъдат една след друга, но които сега няма да разкривам. Но подчертавам, че тук ще бъда безкомпромисен”", "date": "2018.03.07", "title": "Волен Сидеров: Валери Симеонов обиди вярата! Това е джихадистки акт!"}
{"url": "http://epicenter.bg/article/Valeri-Simeonov--Za-kakvo-da-se-izvinyavam--kakvo-sam-izlagal-za-patriarh-Kiril--/148840/2/0", "text": "\"Това не е декларация на групата. Това е декларация само на \"Атака\" и ВМРО, защо не си го кажат направо. На мен дори никой не ми се е обадил по този въпрос, а това става през медиите\".    - За какво да се извинявам. Кажете ми каква лъжа съм казал аз, та да се извиня за нея. Човек се извинява, когато е допуснал грешка или ако е отправил епитети и клевети. Аз не съм си измислил нищо. Цитирам официални данни.    - От Доклад на федералната митническа служба на руската федерация към 15 октомври 1996 г. Там пише, че Кирил е внесъл цигари за 14 милиарда долара. Затова го наричат \"табачный\" митрополит. За часовника му също се знае. Часовник за 35 хиляди долара. Една снимка се върти из интернет, където са му замазали часовника, но са пропуснали да изтрият и огледалния образ върху бюрото. Защо не я показвате тази снимка? Кое е лъжа? Кое е заблуда, за да се извинявам. Това е агент Михайлов от КГБ. Знаете ли, че на 20 март 2016 г. в проповед казва, че човешките права са новата ерес. И още казва, че управлението на Путин е божие чудо. Кажете ми за какво да се извиня?    - Да, имаме разминавания по някои въпроси, но това не са фундаментални различия. И аз не акцентирам върху тях. Аз изразявам своето мнение, а те, ако искат, могат да му целуват ръка. Ако кажеш на човек истината, за какво трябва после да му се извиняваш? Кажете ми, как е възможно да се коментира по въпроса за убитите във войната хора, чиито имена седят изписани по паметниците. Как може да се отрече, че те са участвали във войната? Възмутен съм.  ", "date": "2018.03.07", "title": "Валери Симеонов: Какво съм излъгал за патриарх Кирил, той е агент Михайлов от КГБ!"}
