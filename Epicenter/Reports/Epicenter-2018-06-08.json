{"url": "http://epicenter.bg/article/I-sar-Pol-Makkartni-zashtiti-pravoto-na-zhivot-na-kravata-Penka--VIDEO-/156340/2/0", "text": "И сър Пол Маккартни – бившият член на легендарните „Бийтълс”, се включи с коментар за съдбата на кравата Пенка, която придоби световна известност в последните дни, предаде бТВ.  Българската крава се отдели от стадото си и мина в съседна Сърбия, а после се върна, което обаче е проблем – тъй като Сърбия не е член на ЕС, а съюзът има сериозни правила за ветеринарен и фитосанитарен контрол.  „Мисля, че би било наистина чудесно, ако тази бременна крава получи помилване. Тя не е направила нищо лошо”, написа сър Пол във „Фейсбук” и посочи линк към петицията за спасяването на кравата Пенка. \r\n Информацията му изглежда обаче леко остаряла, тъй като преди дни стана ясно, че Пенка не е бременна.  Днес по неин повод се произнесе и Европейската комисия.  „Има ясни правила за придвижване на животни от трети страни към страни от Европейския съюз”, така говорител на Европейската комисия коментира нашумелия казус с кравата Пенка.  Казусът стигна до европейските институции заради директивите, които третират животното като незаконен внос през границата от държава, която не е член на съюза.  „Пенка е върната на България и местните служби са отговорни за нейното здраве и за сигурността на хората. Не искам да създавам паника покрай Пенка”, заяви Ана-Кайса Итконен, говорител на ЕК.  „Не съм наясно какви решения могат да вземат българските служби, тъй като тестовете, които трябват направени на Пенка, още не са завършени”, добави тя.  Според Европейската комисия в този казус най-важното е здравето на хората и безопасността на животинските и растителни хранителни продукти.  Окончателното решение на Българската агенция по безопасността храните се очаква до дни.  ", "date": "2018.06.08", "title": "И сър Пол Маккартни защити правото на живот на кравата Пенка (ВИДЕО)"}
{"url": "http://epicenter.bg/article/Ninova--Pravitelstvoto-pazi-neutralitet-ot-balgarskiya-natsionalen-interes-/156291/2/0", "text": "Правителството пази неутралитет от българския национален интерес, Борисов е послушен. Това заяви лидерът на БСП Корнелия Нинова в декларация от името на ПГ на „БСП за България“ по време на парламентарния контрол, предаде репортер на Агенция „Фокус“.   „Г-н Борисов, не сте идвали в парламента от 7 юли 2017 г. на парламентарен контрол. Смея да твърдя, че такова чудо няма – почти година премиерът не е стъпвал 11 месеца в парламента, за да отчете работата на правителството. Брилянтен пример за работеща парламентарна държава! У нас нито веднъж не чухме в Народното събрание нито една от важните теми, например по Българското председателство на Съвета на ЕС - не ги обсъдихме, не ги подкрепихме, за да дадем онова самочувствие, от което имате нужда\", каза Корнелия Нинова.   \"Пазите неутралитет от българския национален интерес\", обвини соцводачът на Борисов. \"Нямаме и позиция по политиката за миграция... Защо не се изпълняват решенията за връщането на икономическите мигранти\", попита настъпателно лидерът на социалистите.   \"Редица държави ще получат повече пари от нас\", разкритикува Нинова, като обясни, че солидарността изисква специално внимание към такива държави като България, за да не се разделя Европа на две скорости. Италия ще получи с 11 млрд. евро повече, Испания - с 10 млрд. евро. \"Имаме шанс дори и накрая на нашето председателство да коментираме грешките, които допусна правителството. В момента тече дебат за бюджета на ЕС по следващия програмен период. Става дума не само за пари, а за живота на всеки българин и на всеки европейски граждани, за бъдещето на Европа и за мястото на България там. Питам българските депутати от мнозинството – знаете ли каква е позицията по политиката за сближаване?“, коментира Нинова.  Лидерът на БСП посочи, че България е най-бедната страна в ЕС.  „И солидарността изисква специално внимание към такива държави, за да не се разделя Европа на две скорости. Италия ще получи с 11 млрд. евро повече, Испания - с 10 млрд. евро. Защо това е така? Защото има държавници, които бранят интересите на народите си и знаят как се прави европейска политика със съмишленици. Можем ли ние да бъдем такива? Вие, г-н Борисов, посочихте, че правителството ще запази неутралитет и не може да се изявява по такива позиции. Пазите неутралитет от българския национален интерес“, каза още Нинова.   Настояваме премиерът Бойко Борисов да внесе проект за бюджет на Европа за следващия програмен период, добави председателят на БСП.  „Г-н Борисов, трябва да бъдете равен на другите – със сила и самочувствие, а не послушник на другите. Според Вас почти всяка среща по време на Председателството беше историческа. Но само историята ще каже кое е историческо. И има няколко варианта – историята да реши, че историческа е разходката на Еманюел Макрон, Тереза Мей и Ангела Меркел с Бойко Борисов по моста на влюбените в НДК. Това е първият вариант“, каза още тя.  Лидерът на БСП посочи, че вторият е историята да напише, че по време на Българското председателство българското правителство и българският парламент са пропилели шанса на България и националния ни интерес.  „Но аз призовавам историята да напише третото, че правителството и парламента защитиха народа и националния интерес и гарантираха просперитет на България по време на председателството. Но това зависи от всички нас“, посочи Нинова.  ", "date": "2018.06.08", "title": "Нинова: Борисов е послушен, пази неутралитет от българския национален интерес. Такова чудо няма! "}
{"url": "http://epicenter.bg/article/Borisov--Otidoh-v-Rusiya-po-patya--trasiran-ot-Radev--no-toy-ne-beshe-trasiral-nishto--/156292/2/0", "text": "\" Този отговор от три изречения даде премиерът Бойко Борисов на народния представител от \"БСП за България\" Антон Кутев на въпрос, какво е постигнал с визитата си в Москва.     „Щеше ми се да започна и с отговор на въпроса на Корнелия Нинова, как бихме могли като държава да постигнем по-добри резултати. Със сигурност може повече, затова преди време предложихме министърът по европейските въпроси на Европредседателството да бъде от вашата партия. Вие казахте, че сме искали да ви купим. Сега вие ни предлагате същото – да работим заедно. Добре, приемаме го“, каза още Борисов.   Премиерът заяви,  че се бил подготвил да отговаря \"по другояче\", но заради акцента и тона на питащия обяви, че ще отговаря кратко.  Преди това в началото на своя въпрос Антон    След краткия отговор на Борисов, че е минал по \"трасирания\" път от Радев, който всъщност \"не е трасирал нищо\", Кутев го репликира: \" . Депутатът от БСП каза още, че оценката на Борисов за срещата коренно се различава с това, което говорят от Кремъл. \" \", допълни Кутев.  \"  За рейтинги бих казал, че   отвърна Борисов и продължи: \"Толкова да не съм бил със заклет преводач и толкова да не съм разбрал какво казваше, а на живо го предаваха\".    \"Съжалявам за това, че винаги, когато съм идвал в парламента, вие не искате да свършим някаква работа, а да си изговорите, каквото искате. Това, че Радев има по-висок рейтинг, не значи нищо.  . Затова бях добронамерен и се обадих и на Румен Овчаров. С Русия имаме договор до 2030 г. Сега говорим за увеличаване на количествата на доставките\", обясни Борисов състоянието на газовите доставки и преговорите с руската страна.    \" , отговори Кутев и припомни думите на Борисов след връщането му от Москва, как през страната ще минават 35 млн. куб. газ, а говорителят на руския президент Дмитрий Песков е заявил, че няма договорености за газ през България от Турски поток. \"Вие говорите как България вече е на газовата карта, Песков обобщава, че България проявява интерес\", каза Кутев и цитира израз на руски, който, според него означава, че \"оттук нататак политиката е изчезнала\", а от Министерския съвет са съобщили, че се преминава към \"работа на практика\". \" \", заяви разпалено Кутев.   \"Толкова да не съм разбрал това, което казваше... Имаме един проблем - договор за газ имаме до 2030 г. Говорим за допълнително количество газ, което ще влезе в България. Това допълнително количество по третия пакет трябва да видим как да го прекараме по третия пакет. Това е проблемът и затова \"Северен поток\" бускува\", каза още Борисов   И изтъкна: „ „Така започнат разговор, води до такова отношение“, обърна се Борисов към БСП, в отговор на репликата на Кутев, че не разбира руски език и че преводачите му не са му превели точно какво е казала руската страна.  „ “, обяви нервно Бойко Борисов.    На кого да повервам? Три часа си говорихме най-добронамерено. Като дойде Путин в България, ще помоля на руски да ви обясни, това мога да направя\", каза като оправдание Борисов.   Премиерът анонсира, че на 13 юни предстои нова среща с министрите на енергетиката от страните, които получават руски газ, за да се договори как част от горивото да се търгува на територията на България, а другата част да се търгува чрез директни договори със Сърбия и Унгария. \"Това е огромен проблем, който трябва да решаваме. Г-н Стойнев знае как се работи с Брюксел, като се отиде с договори\", заяви Борисов, препращайки към бившия енергиен министър на БСП Драгомир Стойнев.   След престрелката си с  Кутев, Борисов напусна парламентарната зала. Депутатите на ГЕРБ излязоха веднага, след като премиерът си тръгна.  Докато народните представители от мнозинството напускаха местата си, Антон Кутев отговори в движение на премиера - \"ако трябва на руски, ако трябва - на английски, все някак ще се разберем, но на банкянски няма да стане.. .Проблемът не е, че (премиерът) е говорил 4 минути, а че не отговори на въпроса\", остана недоволен социалистът. \"Борисов не отговори нито веднъж на въпросите, които зададохме писмено и устно.  .  , каза в заключение Антон Кутев от парламентарната трибуна.   Депутати призоваха председателя на парламента Цвета Караянчева да има по-чест парламентарен контрол с участието на Борисов. Тя обясни, че има върнати 12 въпроса към него, а други 11 са коригирани и адресирани към ресорните министри.    За първата година от третия си мандат Борисов е идвал само няколко пъти в Народното събрание, което е повод за критики от страна на опозицията.   Миналата седмица финансовият министър Владислав Горанов обясни рядкото присъствие на министър-председателя с това, че той „не може да си губи времето с парламентарния контрол, в който дебатът истеризира“.    Днес Борисов дойде в Народното събрание в 10.58 и влезе в пленарна зала, докато течеше дебатът за модернизацията на армията и закупуването на нови изтребители. Заради появата му депутатите не ползваха традиционната си почивка.   Цялата изява на премиера в парламента трая не повече от няколко минути.   Преди началото на контрола лидерът на БСП Корнелия Нинова критикува Борисов, че не идва в парламента, не защитава българския интерес при формирането на новия европейски бюджет и го призова да обсъдят нашата позиция по въпроса в българския парламент. В отговор зам.-председателят на ГЕРБ Цветан Цветанов благодари, че Борисов е сред депутатите днес въпреки натоварената му програма.   След престрелката си с Кутев в пленарната зала премиерът напусна бързо парламента, избягвайки журналистическия интерес.", "date": "2018.06.08", "title": "Борисов: Отидох в Русия да видя какво е трасирал Радев, а то не беше трасирано нищо! "}
{"url": "http://epicenter.bg/article/Kutev-kam-Borisov--Smenete-ekipa-si--na-bankyanski-nyama-da-se-razberem--/156307/2/0", "text": "„Какво говорихте с Владимир Путин за доставките на газ?” Това попита от парламентарната трибуна зам.-председателят на ПГ на „БСП за България” Антон Кутев премиера Бойко Борисов. Той припомни промените в решенията и политиките на министър-председателя за строежа на газовия проект през годините.   „Преди време на заседание на МС, взехте решение за ускоряване на „Южен поток”. През 2012 г. сте казал, че това е изключително изгоден проект за България. Казал сте, че г-н Путин Ви е споделил, че през декември 2015 г. трябва да тече газ и че г-н Ердоган е подписал всички нужни документи.  През декември 2015 г., г-жа Румяна Бъчварова е заявила, че благодарение на приятелството си с Америка, сте спрели три големи руски проекта. По-късно, след среща с Путин, заявихте, че България запазва газоразпределителната си роля на Балканите, че той и Ердоган нямат нищо против входната точка на тръбата да е на българската граница и че през „Турски поток” ще влизат 34 – 35 млрд. куб. метра газ. Какво се промени през всичките тези години и какво обяснихте на г-н Путин?”, попита Кутев.  „Вие говорите как през нашата територия ще минават 35 млрд. куб. метра природен газ, докато г-н Песков казва, че договореност по доставките на газ за България през „Турски поток” няма, а че от страна на България има интерес”, припомни Кутев.  „Нито едно от прессъобщенията, които сте пуснали от МС, не отговаря на това, което обявява Путин”- каза Антон Кутев и призова премиера Борисов да подмени екипа си, защото очевидно не разбира какво се говори на срещите му. Народният представител от БСП добави, че премиерът не е отговорил на въпроса му, и добави: „На руски и на английски можем да се разберем. На банкянски няма да се разберем, не!”, заключи Кутев, след като Борисов напусна пленарната зала.", "date": "2018.06.08", "title": "Кутев към Борисов: Сменете екипа си, на банкянски няма да се разберем! "}
{"url": "http://epicenter.bg/article/Tomislav-Donchev--Priemame-neobhodimostta-ot-reformi-v-kohezionnata-politika/156308/2/0", "text": "Ние приемаме необходимостта от реформи в кохезионната политика, включително нуждата от това тя да бъде много по-свързана с приоритетите и сферите на икономическото развитие.   Това обяви вицепремиерът Томислав Дончев преди началото на конференцията на високо равнище, посветена на Кохезионната политика на ЕС, която се провежда в НДК, по повод предложението на Европейската комисия за средства за кохезионна политика и новите предизвикателства в сферата на сигурност и миграция.  \"Приемаме виждането на тези страни, които казват, че ние трябва да гарантираме, че парите се харчат в адекватна правна среда. Тук обаче не е възможно да съществува механизъм, който се базира изцяло на субективизъм или спонтанно виждане на някой политически ръководител или администратор. Предстои дискусия\", заяви Дончев.  Той коментира, че до голяма степен кохезионният пакет е съхранен и номинално е сходен с предишния програмен период и подчерта, че все пак на този етап това е само предложение на ЕК, което подлежи на дискусия.  Дончев каза още, че трябва да се продължи финансирането на регионите, които са по-изостанали. Той отбеляза, че и по-напредналите райони също се нуждаят от подкрепа за инфраструктура независимо, че в тях има съсредоточени инвестиции.  \"Освен вътрешната кохезия, ние трябва да мислим за свързаност не само между държавите членки, която е тема. Ние трябва да мислим за свързаност както е темата Западни Балкани с държавите, които не са членове на ЕС. Свързаността би донесла сигурност, би донесла икономическо развитие, би донесла нови икономически възможности\", добави вицепремиерът.  Източник: standartnews.com", "date": "2018.06.08", "title": "Томислав Дончев: Приемаме необходимостта от реформи в кохезионната политика"}
{"url": "http://epicenter.bg/article/Tarzhestvena-arhiereyska-liturgiya-shte-se-otsluzhi-v-hrama--quot-Sv--Aleksandar-Nevski-quot-/156309/2/0", "text": "По повод изпълването на 1000-годишнината от учредяването на Българската Охридска Архиепископия и по решение на Св. Синод на БПЦ-БП на 10.06.18 г. - Неделя на Всички български светии, ще бъде отслужена архиерейска св. литургия в ПКСХП \"Св. Александър Невски\". Това съобщиха от Светия Синод.   Началото на Божествената св. литургия е обявено за 9:30 часа.   Приканват се православните християни да вземат молитвено участие в светата Богослужба по повод бележитата годишнина от историята на Българската православна църква.   Богослужението ще бъде излъчено на живо в Официалната страница на Св. Синод във Facebook -  ", "date": "2018.06.08", "title": "Светият Синод чества 1000-годишнината на Българската Охридска Архиепископия"}
{"url": "http://epicenter.bg/article/Ivo-Hristov--Borisov-prizna-provala-na-poseshtenieto-si-v-Moskva-i-go-obyasni-s-prezidenta-/156312/2/0", "text": "\". Това написа в профила си във Фейсбук Иво Христов, началник на кабинета на президента Радев.   \"След едногодишно игнориране днес министър-председателят се яви в парламента, колкото да потвърди пренебрежението си към него.  Пътем призна провала на посещението си в Москва и го обясни с...президента.  Всъщност г-н Борисов се убеди на свой гръб в необходимостта да се възстанови доверието между България и Русия, което сам пропиля преди години.  Президентът акцентира върху проблема в Сочи, докато мнозинството го обвиняваше, че нямал министри в делегацията си и не подписал никакви документи.  Сега премиерът се убеди от собствен опит, че напразно бе взел министрите си. Доверието предхожда договорите\".", "date": "2018.06.08", "title": "Иво Христов: Борисов призна провала на посещението си в Москва и го обясни с...президента "}
{"url": "http://epicenter.bg/article/Karakachanov--Balgariya-izrazhodva-1-4--ot-BVP-za-otbrana/156314/2/0", "text": "  В момента България изразходва 1,4 на сто от брутния вътрешен продукт (БВП) за отбрана, съобщи вицепремиерът Красимир Каракачанов в кулоарите на срещата на министрите на отбраната от НАТО, цитиран от БТА.   Той уточни, че решението на пакта за сътрудничество с ЕС за развитие на инфраструктура с двойно предназначение не касае допълнителни разходи за нашата страна. Каракачанов поясни, че става дума за преодоляването на законодателни пречки пред бързото движение на военни сили в Европа. По отношение на България не виждам необходимост от допълнителни разходи, добави той.   Вицепремиерът коментира в отговор на въпрос, че ако Атина и Скопие постигнат до срещата на върха на НАТО през юли решение по въпроса за името, възможностите за покана към Македония за преговори за присъединяване към пакта стават доста по-реални. Той отбеляза, че решението е свързано и със законодателни и конституционни промени.   Каракачанов заяви, че България не трябва да губи позициите си като страна производител на атомна електроенергия. От водеща страна, в момента изоставаме, а след 15 години от износител ще се превърнем във вносител на електроенергия, посочи той. Проектът за АЕЦ-Белене винаги е бил защитаван от мое име и от името на партията, която представлявам. Мисля, че правителството намери правилно решение, което предложи на парламента и парламентът вчера го одобри, добави вицепремиерът в отговор на въпрос.   България е направила огромни инвестиции в проекта - и по отношение на площадка, инфраструктура и купуване на двата реактора. Оттук нататък трябва да се потърси стратегически инвеститор, който, без да търси специални гаранции за количества и цена на тока, да инвестира в този проект, да го завърши и държавата да има участие с направените досега инвестиции. Въпросът с АЕЦ-Козлодуй, дори да се удължи още срокът на реакторите, има край. От монополист износител на електроенергия на Балканите, ще се превърнем в консуматор. Защо - защото има някакви политици, бих ги нарекъл \"псевдополитици\", в България, които чисто идеологически, без да разсъждават за интересите на държавата, си играят на леви и десни, на русофили и русофоби, и по този начин търсят евтини политически дивиденти, коментира Каракачанов.  ", "date": "2018.06.08", "title": "Каракачанов: България изразходва 1,4% от БВП за отбрана"}
{"url": "http://epicenter.bg/article/-SAS-reshi--Desislava-Ivancheva-veche-ne-e-kmeta-na-rayon--Mladost-/156259/3/0", "text": "Кметът на столичния район \"Младост\" Десислава Иванчева бе отстранена окончателно от длъжност с решение на Специализирания апелативен съд, съобщи БНР. Решението бе взето късно снощи.    Заседанието протече с остри реплики между съда, Иванчева и заместничката й Биляна Петрова, която разбра едва в съдебната зала, че е уволнена от настоящия и.д. кмет на Младост Румен Русев. Петрова отказа да приеме заповедта за уволнение, но юристите на общината приложиха процедурата за връчване при отказ. Това беше достатъчно за трите спецсъдийки, за да прекратят производството спрямо нея.      В очакване на съдебното решение Десислава Иванчева се оплака, че е жертва на политическа поръчка, а обвинението, че тя и Петрова искали пари от бизнесмена Александър Ваклин, за да му разрешат да строи, били на принципа \"една жена каза\". Те обвиниха прокуратурата, че манипулира СРС-тата по делото с цел да се прехвърли инициативата за подкупа на посредника Петко Дюлгеров и да се оневини Ваклин.   Прокурорът Тихомир Стоев отказа коментар на тези твърдения, но увери, че делото не се \"диктува\" от външни лица.   Съдът отстрани Иванчева с обяснението, че служебното й положение й предоставя широки правомощия, неограничен достъп до документи в общината и възможност да влияе пряко на свидетели и доказателства, особено ако в бъдеще й изменят мярката в по-лека.  ", "date": "2018.06.08", "title": " САС реши: Десислава Иванчева вече не е кмета на район „Младост“"}
{"url": "http://epicenter.bg/article/-quot-Gazprom-quot--Vse-oshte-ne-e-obsazhdano-otklonenieto-na--quot-Turski-potok-quot--kam-Balgariya-/156274/4/0", "text": "Вицепрезидентът на „Газпром“ Александър Медведев заяви, че все още не е обсъждано прокарването на второто разклонение на газопровода „Турски поток“ през България от Черно море, пише руският вестник „Коммерсант“, цитиран от Агенция \"Фокус\".  „По време на посещението на президента и на министър-председателя на България Румен Радев и Бойко Борисов българската страна постави въпроса защо да не се построи пряко второто разклонение в България, фактически повтаряйки се маршрута на „Южен поток“. Според мен това отразява съжалението на българската страна, че някога тя фактически блокира осъществяването на проекта „Южен поток“, за който всичко бе готово“, заяви Медведев.  Той напомни, че посещенията от България са се състояли съвсем скоро след подписването на междуправителствения протокол с Турция за осъществяването на сухопътната част от второто разклонение на „Турски поток“, където всяка страна е поела определени задължения. Той допълни, че при потвърдени от Европа гаранции, че търсенето на газ ще се увеличи, „Газпром“ е готов да удовлетвори искането. „Ясно е, че за новите обеми ще са нужни нови газотранспортни системи, но все още е рано да се говори как ще се казват те“, допълни Александър Медведев.  „По-рано, руският президент Владимир Путин, след разговори с българския премиер Бойко Борисов, потвърди, че „Газпром“ практически „изработва“ втората нишка от „Турски поток“ от Турция към България. По този начин най-логичният път от гледна точка на развитието на инфраструктурата за „Турския поток“ е този през България, Сърбия и Унгария - бе одобрен на политическо ниво, въпреки болезнените спомени от провала на \"Южен поток\", коментира руското издание „Коммерсант“.„  ", "date": "2018.06.08", "title": "\"Газпром\": Все още не е обсъждано отклонението на \"Турски поток\" към България "}
{"url": "http://epicenter.bg/article/-quot-Galap-quot--54--ot-balgarite-ne-planirat-da-pochivat-prez-lyatoto-/156311/4/0", "text": "54% от българите не планират да почиват това лято. 44% пък си правят планове за лятната отпуска. Останалите твърдят, че още не знаят. Това сочат данните от проучване на „Галъп интернешънъл“, направено съвместно с Борда по туризъм. То е проведено между 13-17 април и 1-5 юни сред 1000 души.  В България на море мислят, че ще могат да отидат 55% от участвалите в изследването, които ще почиват. За море в чужбина пък мислят 36% от онези, които планират почивка. 26% от възнамеряващите да почиват пък ще отидат на планина у нас. Останалите споменават всякакви форми на културен, спа и друг туризъм. Анкетираните са имали право да посочат повече от един отговор.  10 дни е средната продължителност на планираната почивка. Средната сума за тези дни, която са заделили онези, които смятат, че ще почиват, е 1557 лв. Предпочитано остава Черно море. Тези, които предпочитат почивката в чужбина, оглеждат Бяло море.  Беше проверено отношението към някои конкретни идеи в тази насока. Например, има предложение премахването на обекти на плажа, като се ползва тежка техника, да се състои пред юни месец, като сезонът вече е започнал. Според 74% от отговорилите това ще се отрази негативно. 6% са на обратното мнение. За 18% няма да има особен ефект. Останалите не могат да преценят.  Очевидно е, че хората у нас искат повече правила и законност, като в същото време не се създават допълнителни проблеми за почиващите.  ", "date": "2018.06.08", "title": "\"Галъп\": 54% от българите не планират да почиват през лятото "}
{"url": "http://epicenter.bg/article/Panko-Anchev--Vilekiyat-inkvizitor-na-balgarskata-inteligentsiya/156334/6/0", "text": "  Думата „интелигенция” днес е все по-рядко срещана и все по-непозната и използвана. Както все по-непозната и изчезваща е думата, обозначаваща понятието народ. Интелигенцията произлиза от народа, изразява го и го води в неговия исторически път. Народът излъчва от себе си интелигенцията, дарява й живот, подхранва я и я обявява за свой духовен водач. Чрез нея той се самоосъзнава, а благодарение на него тя придобива способността да го води в историята и да съхранява душата и облика му, да бъде неговият ум, чувствителност и съвест.  Това не са две обикновени думи и понятия, а социални категории, които неолибералните идеолози се мъчат да изличат, мотивирайки се с твърдението, че вече няма нито народ, нито интелигенция, а само общество и интелектуалци. За тях няма народ, а само гражданско общество; нацията е на път да изчезне. А интелигенцията било руско явление, което в гражданското общество от западноевропейски тип е непригодно. Друга била структурата на това общество и в състава й подобно съсловие не съществува.   Неолиберализмът и неговата политическа власт успяха да реорганизират българския свят и да го подчинят на своите социално-политически правила и норми, изваждайки го от традициите и устройваки го напълно по западен образец.  Най-зле пострада интелигенцията - тя практически бе ликвидирана, като преди това бе изкуствено разслоена, разделена и вътрешно противопоставена в борба между политически определили се нейни крила. Тези, които приеха неолиберализма и замениха предишните си думи и позиции с проповед на „европейски ценности” и живот в материално благополучие, застанаха на едната страна и заклеймиха собственото си миналото. Другите, голяма част от които не осъзнаха навреме, а и защото не пожелаха да се нагаждат и продават, какво ги задължават да направят, изпаднаха в социалните низини и трябваше да понесат несгодите на новия си бит. Това бе тяхното потресение, което и до ден днешен не съумяват да преодолеят.  Възпроизводството на неолиберализиралата се интелигенция или на съсловието на интелектуалците се извърши ускорено чрез обсебване на университетите, медиите и онези институции, които поощряват и финансово подпомагат занимаващите се с интелектуална дейност. В това възпроизводство намесата на чуждите фондации, сред които „Отворено общество” на Сорос бе най-активна и щедра, е безспорна. Те поощряваха интелектуалците да подражават и сляпо да копират поведението на западните си колеги, като им внушаваха, че това именно поведение е причината за високия стандарт на техния живот, за големите възможности пред тях за спокойна и плодотворна работа, за тяхната известност и прославеност. Довчерашните никому неизвестни поети, критици, научни сътрудници и асистенти бързо налапаха въдицата с прирамката и се изживяха като новите светила на науката, литературата и политиката. Започна се светъл период от живота им, натоварен с научни командировки в Европа и САЩ, с интервюта, конференции, стипендии, книги. Онези, които преди им „пречеха” и не им даваха „да се развиват”, сега се бяха изпокрили, гузно мълчаха, изплашени от очакващото ги възмездие.  „Интелектуалците” бързо ликвидираха интелигенцията, за да се установят и в България „европейските ценности” и тя стане част от Европа.  Всичко това бе невидимо, ала умело ръководено от Великия инквизитор.  Великия инквизитор е героят от съчинената от Иван Карамазов „поема” в романа на Ф. М. Достоевски „Братя Карамазови”, която той разказва на по-малкия си брат Альоша малко преди да бъде убит баща им.  „Поемата” е въображем диалог между Великия инквизитор и слезлия на земята Господ Иисус Христос. Хората разпознават Божия Син, покланят Му се и Го молят да изцери болестите и недъзите им. Тогава пред множеството се появява Великия инквизитор, който предния ден е осъдил и изгорил на клада сто еретици. Множеството изведнъж осъзнава кой стои пред него и мигновено се подчинява на заповедите му, изоставяйки Божия Син, Когото допреди малко прославяха за чудесата Му. Великия инквизитор заповядва да уловят Божия Син и Го затворят в тъмница. В полунощ той слиза при своя пленник и започва да Му говори.  Това, което Му говори, е укор и натяквания, че се е отказал да отговори на въпросите на сатаната в края на Неговия четиридесетдневен пост в пустинята. Това е разказано в Светото Евангелие по Матея, гл. 4, стих 1-11. Иисус Христос не се поддава на дяволските съблазни и не превръща камъните в хлябове, нито скача от скалата, за да покаже, че е Бог и ангелите ще Го подемат, за да не падне. И дори не му се и покланя, както оня го кара.  Такива въпроси задават и такива идеи възприемат, макар и с други думи и в други условия, и българските идеолози на възраждането и на модерната епоха.  Свещената дума в модерната ни история е „свобода”, но свобода преди всичко национална и за устройване на бъдещата българска национална държава и култура. Френското просвещение прокламира, че човек се ражда свободен по природа, свободата му нужна повече от всичко друго и никой няма право да му я отнема; тя трябва да му бъде осигурена, за да може той да се труди за своя полза и да живее по български, а не по чужди правила и закони. Той я иска от себе си и от „Европа”; надява се на милостта на султана да му позволи да създаде своя Православна църква, за да не бъде измъчван и унизяван от гърците, които вече не са му „братя-християни”, а врагове и духовни поробители. Това е друго съзнание, основано на идея, а не на вяра. То е политическо, а не религиозно и е формирало в себе си убеждението, че ще постига целта с човешки усилия, а не със смирение и вяра.  Борбите за църковна независимост са истинският родител на интелигенцията и я легитимират в пълна мяра като буржоазно явление.  Национално-освободителната революция създаде и изведе на преден план нов тип личност, който няма нищо общо с човека на Средновековието, формиран изцяло по учението на Иисус Христос. Политическата цел, каквото е създаването на българската държава, изисква други хора; те трябва да са активни, смели, решителни, да не се съмняват и да умеят да стрелят, а не да се молят в храма. За тях принципът в живота е „свобода или смърт”, а не смирение, поканяние, любов, вяра, добротолюбие. Нищо не бива да го разколебава и отклонява, защото „свободата не ще екзарх, иска Караджата”. Това е нравственият максимализъм на модерното време, възприет от младата българска интелигенция и следван дълго след Освобождението. Идеите й са светски, политически, прагматични. Нейният пример е Европа и по нея равнява себе си и своя народ.  Веднага след Освобождението, когато отминават опиянението и възторгът от свободата, започват лутанията, изпитанията, заблудите и терзанията на българската интелигенция. Тя и сега е обзета от онова нетърпение и прибързаност, които я караха да страда, че „народът е заспал” и да „ускорява” с различни средства историята, да желае да прескача етапи, за да постигне по-бързо намеренията си. Българската интелигенция не търпи изостаналостта, срамува се от нея и призовава да се движим по-бързо и да възприемем всичко хубаво, което идва от Европа.  Нашата тогавашна интелигенция е обзета от едно състояние, което руският мислител и богослов о. Сергей Булгаков е забелязал и открил у руската и което сполучливо нарича „духовна педокрация”, т.е. проявление на детска нетърпеливост и прибързаност, взимане на видимото за истинска реалност. Накратко, на незрелост. Това е заболяване, което или трудно се излекува, или изобщо не се лекува и е вечна характеристика на всяка национална интелигенция. Това е търсене винаги на екстремни исторически решения, проява на максимализъм във всяко решение и оценка на ситуацията. Ала когато са най-необходими и наложителни решителните действия, тя изпада отново в теоретични размишления, дълги умувания и в крайна сметка стига до извода, че ще е по-добре да се изчака. Или ще остави друг да свърши опасната и рискована до смърт работа.  Има нещо мъченическо и страдалческо в такава интелигенция, защото постоянно развива у себе си комплекс за малоценност, който внушава и предава на цялата нация. А от друга страна е вечно недоволна и мърмореща, че обществото и народът не я разбират, недооценяват я и не признават заслугите й.  Още в началото на следосвобожденската ни история българската интелигенция заема особена позиция спрямо властта и държавата. И в това се проявява нейният характер, оформен в службата й при Великия инквизитор. От една страна тя е състрадателна към народа, обича го силно и желае неговото добруване. Затова е и критично настроена към социалните неправди, неравенствата, несправедливостите. Литературата и изкуствата реалистично изобразяват, пресъздават и изразяват това отношение. Човекът е добър, но условията го променят и го правят лош. Социалното зло е причината за човешките грехове. Затова интелигенцията призовава по един или друг начин, открито или чрез патоса на изображението в изкуството към преобразяване на обществото и създаване на добри условия за живот и развитие на човека.  Бедността поробва човека, унизява го и го унищожава. Тя го изхвърля от живота и не го допуска да се завърне в него, защото е физически неугледен, мръсен, жалък, неспособен за нищо – освен да проси и предизвиква съжаление. Душевната му доброта и възвишеност ще се проявяват от време на време, но колкото да покажат, че светът е зле устроен и че хората са роби (но не по своя вина!) на злото и несправедливостта.  Без да бъдат превърнати камъните в хляб, безсмислено и безполезно е да се живее. Свободата е необходима, но само ако избавя от недоимъка. Затова и политическите идеологии, по които се устройва българският свят, са все идеологии на „превръщането на камъните в хлябове”. Различията в тях са различия по отношение характера, възможностите и допустимостта на свободата за обикновения човек. Но тя няма смисъл и не е желана, ако е просто свобода единствено да мислиш, а още по-малко – да избираш между доброто и злото. Каква полза от нея, когато си гладен, бездомен и лишен от работа и възможности за осъществяване.  За българската интелигенция бедността и мизерията винаги са били унизителни. Тя е страдала, че народът е беден и се е чувствала виновна, че не може да направи нищо, за да го нахрани. Затова и е била обикновено зле настроена към Църквата, която според нея нехае за народните беди и говори, че човек трябва да се стреми към друго – не толкова към хляба и материалните блага. Интелигенцията, по-скоро от добро сърце и състрадателност, но и заради нецърковността и атеизма си одобрява идеите на Великия инквизитор и призовава да бъдат осъществени в живота. Буржоазният дух пригажда морала й към буржоазния начин на мислене и я закотвя на служба при Великия инквизитор.  А при кого е на служба българската интелигенция след революционните промени от края на 80-те и началото на 90-те години на ХХ век?  От началото на 90-те години насам започна установяването на нов, невиждан преди ред, който рязко се различава от всичко, което е било преди. Не преувеличавам значението на възстановяването на буржоазно-капиталистическата система у нас, но подчертавам, че в новата си редакция тя наложи и то под въздействието на неолибералната идеология промени, които трябва да видим и анализираме.  Всичко стана в момента, когато глобализацията бе достигнала твърде високи равнища в реализацията си и бе успяла вече да установи в голяма степен културно и идейно изравняване на света – и особено на социалните структури, формите на управление, отказа на традиции и денонсиране на т. нар. „просвещенски модел”. Става дума преди всичко за разрушаване на националното съзнание и на нациите като феномен на модерната епоха. Бе започнал и процесът на интеграцията в Европейския съюз, която да доведе до създаването на нов тип многонационална държава, основана върху т. нар. „европейски ценности”. Тези „ценности” атакуват най-напред националните традиции и особено модела на националната държава като политическа организация на хора с общо съзнание, история, бит, култура и език. Според неолиберализма нацията трябва да отстъпи на етноса, регионалните обединения, сексистките организации. Чрез тях ще бъде по-лесно да се осъществи въпросната интеграция и превръщането на Европейския съюз в постнационална държавна структура. Уговорката, че засега националните държави отдават само част от суверинитета си на новия съюз, е въпрос на организация на преходния период в замисления проект, а не постоянно условие за съществуването на този „проект”.  Интелигенцията е крепителката на нацията, нейната поддържаща конструкция, която носи националното съзнание и е хранителката на националния ум и изразителка на националния характер, душевност, чувствителност и поведение. Каквато и да е тази интелигенция, в момент на изпитания тя винаги си спомня за историческата отговорност, с която е натоварена, и заема позиция на охранител на нацията. По тази причина в новите условия тя се оказва пречката, която трябваше да бъде отстранена.  Ще подчертая още веднъж, че промените, за които става дума, са практическо приложение на идеите, които Великия инквизитор с такава страст и рационален ум изложи пред Божия Син във великия роман на Ф. М. Достоевски. Процесите на глобализация, европейска интеграция и денационализация, т. е. отказ от различие и разнообразие, са пътят към окончателното осъществяване на тези идеи. За да е възможно по-лесното превръщане на камъните в хлябове и постигането на онази свобода, за която героят на Достоевски мечтаеше.  За българската интелигенция не бе трудно да възприеме като свое убеждение неолибералната идеология и да започне да я проповядва усилно. По-точно – да повтаря до безкрай, че за да станем „част от Европа” и заживеем в „Европа” богато”, свободно и „като в белите държави”, трябва да възприемем „европейските ценности”. Акцентът бе поставен върху бедността, ниските заплати и нищожните пенсии. Станем ли обаче „част от Европа”, ще получаваме много повече, ще пътуваме из целия свят и ще се радваме на охолство и безгрижие. Магазините ще са пълни със стоки, ще отпаднат визите, ще премахнем „номенклатурата” и реките от мед и масло ще потекат и ще ни залеят. Аз не оспорвам, че през 80-те години българите бяха бедни материално, че живееха оскъдно и че магазините бяха празни и нямаше какво да се купи. И че това беше мъчително и унизително. Само наблягам на обещанията единствено на метериални неща. От духовната сфера едничкото обещание бе „свободата”. Но свободата, разбирана като възможност да правиш, каквото пожелаеш; да нямаш ограничения, да не се страхуваш, че ще бъдеш преследван за думи и политически убеждения и действия. Към това се добавят приказки за демокрация, свободни избори, многопартийна политическа система, пътувания в чужбина.  Мнозина обвиняваха и сега още обвиняват интелигенцията в продажност и слугинаж, в нагаждачество и желание за лично спокойствие. И на мене са ми минавали такива мисли, но сега си мисля, че те не са точни. Защото българската интелигенция поради това че е не религиозна и е повече атеистична, но и подвластна на различни езически вярвания, охотно и бързо възприема елементарните и лесни за разбиране идеи и тези. Тя не умее да се задълбочава в сложностите, не се стреми да види отвъд видимото, поради което не е склонна и да търпи несгоди и да страда, когато това е наложително или дори необходимо. Нашата интелигенция не желае да изкупва грехове и да се жертва „за народа”. Поради това тя не е склонна да противоречи на Великия инквизитор, защото говоренето му е просто, убедително и е очевидно, че казва истината. Тя не размишлява, а просто пренебрегва думите на Иисус Христос, че „не само с хляб ще живее човек”. А ако се вслушва в тях и се опитва да ги разбере, не отива по-далеч от това, че „не само” е чисто и просто „още нещо” и то непременно материално и угаждащо на плътските потребности, а не на душевните нужди.  Когато си така устроен и нагласен, е съвсем лесно да забелязваш всеки нов „велик инквизитор” и да се прехласваш по думите му, да тръгнеш след него, а не след Спасителя и да му служиш вярно дотогава, докогато превръща камъните в хлябове. В края на 80-те години голяма част от нашата интелигенция избра такъв нов „Велик инквизитор”, отказвайки се от този, на когото дотогава служеше. Смяната на системата за интелигенцията по същество беше преминаване на служба при нов Велик инквизитор.  По същото това време бе произнесена тезата за „андрешковщината”, заклеймяваща липсата на държавническо съзнание у българина, който работи срещу държавата си, разрушава я, „защото така бил научен от турското робството и от комунизма”.  Сега не ми е работа да изследвам това „държавническо чувство” у българина, но обявяването на един от най-нравствените и светли персонажи в българската литература за държавен нихилист и асоциален тип е твърде показателно за нравствената същност на интелигенцията от края на ХХ век. Затова и напомням този факт. Състраданието и съжалението към бедния и онеправдания, към слабия, който не може сам да се защищава и спасява и израз на любов и доброта. Дори и когато тази любов „застрашава” държавните устои и пречи на представителя на държавата да събере държавните взимания. Човекът е повече от държавата – особено в описания от Елин Пелин случай. Разбира се, Андрешко нищо не променя; той само отлага висящото над бедния човек нещастие, което след случката в блатото дори може да бъде още по-голямо. Но добрият и нравствен Андрешко не си позволява то да дойде с него и да изненада бедняка с многото деца и празната къщица.  От къде се взе това противно високомерие у българската интелигенция, която дружно обяви Андрешко за национален позор и причина за българския икономически упадък и разрухата на държавата през ХХ век?  Най-напред, това е проява на глупост. Само глупав човек е способен така да съчетае усещането за литература, социологическата неграмотност и неспособността за анализ. Но това е според мене по-малката беда. Голямата беда е в променената нравственост на интелигенцията, в атрофията на чувствата и представите за нравствените ценности, в неудържимата страст да се угоди на Великия инквизитор. Проявява се отново духовната педокрация – този път обаче в нравствено уродлив вид. Сменят се ценностите, но се сменя и риториката; на преден план излизат нови проблеми, представи и отношения. Задачата е да се тласне обществото по друг път, но преди това ще се подхрани, за да бъде залъжен „интелектуалния” му глад, с нови понятия, думи, категории. Онова, което допреди малко се е считало за положителен пример, сега е отречено. И обратното! Затова и се представят нови примери, но няма време те да бъдат подбирани, прецизирани и формулирани точно и вярно. В шумотевицата се говори, когато е възможно изобщо да се говори, неясно, приблизително, каквото и да е – само да се говори. И се намира теза, която би могла уж да бъде убедителна. Още повече че няма кой да възразява, уточнява и оспорва нейната валидност. Важното е да се намери причина за обругаване на миналото и то най-вече за това, че не е отделяло достатъчно енергия за превръщането на камъните в хлябове. И тогава се посяга на състраданието, съжалението, съчувствитето, милостта, прошката, солидарността. На доброто, в крайна сметка.  Случи се и нещо друго. Новата политическа система предизвика рязко поляризиране по идейно-политически принцип вътре в интелигенцията – не само в обществото. Тези, които довчера бяха заедно, днес изведнъж се оказаха на противоположни позиции, изразяват различни идеи и идеологии, дори враждуват като привърженици на политически партии. Разпаднаха се творчески и научни съюзи, закрити бяха литературни издания и издания за изкуство и наука, голяма част от интелектуалците остана без работа и се наложи да се преустройва и нагажда към новите условия. Онова усещане и съзнание за общност изчезна. Интелигенцията сама се обяви за мъртва.  Преди това за мъртва я обявиха идеолозите на неолиберализма, а заради разхлабените връзки вътре в нея и обезсиленото съзнание за съсловна общност тя изнемощя дотолкова, та се съгласи и примири, че е престанала да съществува. Но по-скоро премина в друго състояние, в което й е все още трудно да се осъзнае. То е причина да не влиза в ролята, която й се полага да играе и днес.  В публичното говорене, а и във властовите среди и днес надделяват неолибералните интелектуалци, които не примат да участват в обществения живот като съставка на „интелигенцията”. Те наложиха в общественото мнение, че днес нито има интелигенция, нито тя е необходима и поради това не е нужно нейното реанимиране. За разлика от тях левите интелектуалци са по-зрели и отговорни, но са все още уплашени, разколебани и не вярват, че са реална сила, която би могла да ги обедини, за да станат решаващ фактор в обществото. Те също са покварени от неолиберализма, носят неговите пороци и следват тезите му. Но въпреки това съм убеден, че няма да мине много време и такова обединение или по-скоро единение, или още по-точно – осъзнаване значението на това единение ще стане факт. Защото без него нацията ще продължи да бъде в тежко състояние и няма да има кой да я укрепва идейно и нравствено. Все пак левите интелектуалци са с друго съзнание и са превърженици на друга идеология. Сблъсъкът между левите и неолибералните интелектуалци ще се изостря все повече и точката на този сблъсък ще бъде осъзнаването на ролята и необходимостта от интелигенция днес. Разбира се, дискусиите между тях ще обхванат и други теми (напр. за нацията, традициите, българското и европейското), но постепенно ще достигнат и до проблема кому служи интелигенцията. Този проблем ще става все по-остър и все повече вярното решение ще се приближава. Той е съвременният вариант на въпроса „Какво да се прави?”, който интелигенцията винаги си го и задавала, понеже я измъчва непрестанно.  Но въпросът трябва да се разшифрова и поосвободи от своя чисто политико-нравствен смисъл, свеждан обикновено до отношението към революцията и социално-политическите борби на онеправданите класи. Службата при Великия инквизитор е служба не в полза на една или друга класа, кауза или ценност; тя е екзистенциален избор, въпрос за човешкото битие и за това кому и за какво служи човек. Тя определя смисъла на човешкото съществуване; от нея зависи доминиращия тип лично и обществено съзнание и в крайна сметка отношението към доброто и злото. И още: интелигенцията ще формулира проблема за това как трябва да живее човекът, кое е добро за него, за неговата свобода и за ценностите, които ще определят за какво той живее, с кого ще бъде, какво му е необходимо, за да бъде щастлив и доволен. И разбира се, как да спаси душата си.  По тази причина аз смятам, че идва времето на православната и консервативна интелигенция с българско национално съзнание, която ще преосмисли, но преди това ще изследва и формулира в достъпна за сегашния човек традиционните ценности, ще ги анализира, за да прецени кои от тях и в каква степен са приложими към актуалната ситуация. Градежът на новото без съмнение ще започне върху руините на старото, но това старо не може да бъде безразборно осъждано, заклеймявано и разрушавано до основи просто защото е старо.  Проблемът е, че след като толкова дълго е вилняла неолибералната, консервативната интелигенция трудно ще се роди и още по-трудно ще се утвърди. Но аз мисля, че тя ще намери в лицето на лявата интелигенция свой съюзник и заедно ще започнат да възстановяват и възраждат нацията, националния дух, националното съзнание, като преди това ще положат здрави основи.  В крайна сметка интелигенцията е тази, която ще отвори очите на народа и ще му покаже пътя, по който да върви, посоката и целта на движението. И не само в политически план, но и в нравствен. Проблемът за хляба ще придобива оня смисъл, който му е даден в Църквата от Иисус Христос и който е оспорен и профаниран от Великия инквизитор. Тази профанация ражда заблудите и илюзиите, съпътстващи и определящи същността на историята. Тя е причината за толкова грешки, престъпления и реките от човешка кръв.  Няма как интелигенцията да не възкръсне и заживее отново, щом без нея ще погинат нацията, националният ум, отечеството.", "date": "2018.06.08", "title": "Панко Анчев: Българската интелигенция на служба при Великия инквизитор"}
{"url": "http://epicenter.bg/article/Obraha-imenieto-na-Shakira-i-Pike--otkradnati-sa-bizhuta-i-skapi-chasovnitsi/156270/8/0", "text": "Домът на една от звездите на „Барселона'' – Жерар Пике и неговата любима Шакира, беше обран.   В момента Пике е на лагер с отбора на Испания преди световното първенство по футбол, което стартира само след дни - на 14 юни, в Русия. Крадците са използвали този момент, за да проникнат с взлом в дома му, където футболистът живее с Шакира. Имението било празно, тъй като и самата Шакира е на турне.   Апашите успели да откраднат бижута и скъпи часовници. Крадците са се възползвали от голямата буря, която се разрази в Барселона, за да влязат в дома и да не бъдат чути от съседите. Родителите на Пике съобщили на полицията за обира.    Органите на реда все още не са открили престъпниците.  Източник: woman.bg", "date": "2018.06.08", "title": "Обраха имението на Шакира и Пике, откраднати са бижута и скъпи часовници"}
{"url": "http://epicenter.bg/article/Pipa-Midaltan-ofitsialno-obyavi--che-chaka-dete/156267/10/100", "text": "По-малката сестра на херцогинята на Кембридж Кейт Мидълтън - Пипа Мидълтън, обяви, че е бременна.   Медиите спекулираха за това от известно време, но сега Пипа го призна пред изданието \"Уейтроуз\". Тя разказа, че е минала първите три месеца на бременността и сега адаптира упражненията, които практикува редовно, спрямо състоянието си.   Пипа Мидълтън се омъжи за мениджъра на хедж фондове Джеймс Матюс през 2017 г. Тя беше шаферка на сватбата на Кейт. Сестра й има три деца от брака си с принц Уилям.", "date": "2018.06.08", "title": "Пипа Мидълтън официално обяви, че чака дете"}
{"url": "http://epicenter.bg/article/Antoniya-Petrova-zamina-na-ekzotichna-pochivka-v-pustinyata-Sahara/156280/10/100", "text": "\"Мис България\" 2009 г. Антония Петрова замина на гореща почивка в Средиземноморските страни, пише Дир.бг Петрова сподели екзотични кадри от зелен оазис в пустинята Сахара. Тя не пропусна да се увековечи сред декорите от сагата \"Междузвездни войни\". Преди да се насочи към Тунис, където се е снимала и пред колизея от римско време Ел-Джем, Петрова се е отбила и в музея на Салвадор Дали в родното му градче в Испания.   На повечето кадри Антония е с туристическо облекло, а блузките по тялото подчертават бюста ѝ. Петрова е зарадвала феновете си и със снимка по черно горнище на бански с обемни бели точки на фона на палми и кристален басейн.   От една година Антония е свободна жена, след като официално сложи край на брака си с руския бизнесмен Александър Бередин. Тогава тя каза, че не е виждала в него бащата на децата си и ще стане майка, ако срещне подходящ човек.", "date": "2018.06.08", "title": "Антония Петрова замина на екзотична почивка в пустинята Сахара"}
{"url": "http://epicenter.bg/article/Golyamo-priznanie-za-Dzhordzh-Kluni--Amal-siyae-ot-shtastie-do-nego/156290/10/100", "text": "получи наградата за  на   на церемония в холивудския театър \"Долби\", съобщи Контактмюзик, цитиран от Дарик. 57-годишният актьор каза, че е много щастлив от това признание. Наградата му връчи баща му Ник Клуни. \"Ако си  , това е едно от най-хубавите неща, които могат да ти се случат. Наистина е забавно. Наистина ми е приятно да съм тук\" - каза Джордж Клуни пред \"Ентъртейнмънт тунайт\". Съпругата на Джордж Клуни -  , го придружаваше на галата. Тя каза, че е \"много, много горда\" с него.   На церемонията присъстваха много приятели и колеги на   като Кейт Бланшет, Дженифър Анистън, Ана Кендрик, Дон Чийдъл, Кортни Кокс, Бил Мъри, .  може да изглежда млад за награда за цялостно творчество, но това почетно отличие не е първото в кариерата му. През 2015 г. Асоциацията на чуждестранните журналисти в Холивуд му присъди награда си \"Сесил Б. де Мил\". \r\n \r\n \r\n \r\n Когато през октомври миналата година беше обявен изборът на  за почетната награда на  , Хауърд Стрингър, председател на съвета на попечителите, го нарече  , творец, който комбинира блясъка на отминало време с яростна страст за въздействие на изкуството извън екрана\".    е двукратен носител на наградата „ “ - като поддържащ актьор за участието си в \"Сириана\" и като продуцент - за най-добър филм за \"Арго\".", "date": "2018.06.08", "title": "Голямо признание за Джордж Клуни, Амал сияе от щастие до него"}
{"url": "http://epicenter.bg/article/Deputatite-shte-glasuvat-proekti-za-modernizatsiya-na-armiyata/156260/2/0", "text": "Законопроектът на вицепремиера Валери Симеонов за преместваемите обекти влиза на първо четете в пленарната зала. Той предвижда промяна в реда на премахването на такъв тип обекти върху имоти държавна собственост, съобщи БНР. Заедно с него ще бъдат разгледани още четири законопроекта за изменение на Закона за устройство на територията.   С предлаганите изменения в Закона за устройство на територията се предвижда главният архитект да одобрява поставянето и вида на преместваемите обекти. Премахването на всички павилиони, сергии, увеселителни и други обекти, които са разположени върху държавни имоти, в това число и върху морските плажове, ще се извършва от страна на Дирекцията за строителен контрол, а не както в момента от общините, предвиждат още промените, внесени от вицепремиера Валери Симеонов.   В началото на заседанието депутатите ще подложат на гласуване военните инвестиционни проекти за придобиване на нов тип бойни самолети и за модернизация на пехотата, процедура отложена за днес. Само от партия „Воля“ дадоха заявка да не ги подкрепят.   Министър-председателят Бойко Борисов ще информира народните представители за визитата си в Москва в края на май. Това ще стане в рамките на парламентарния контрол в отговор на искане на БСП.", "date": "2018.06.08", "title": "Депутатите ще гласуват проекти за модернизация на армията"}
{"url": "http://epicenter.bg/article/Borisov-otchita-pred-parlamenta-rezultatite-ot-vizitata-si-v-Moskva-/156261/2/0", "text": "Парламентът ще обсъди проекторешение за придобиване на нова бойна техника за нуждите на Българската армия. След това ще обсъди Доклад за състоянието на отбраната и въоръжените сили на Република България през 2017 г.  В парламентарния контрол от 11.00 часа ще участват премиерът Бойко Борисов, вицепремиерите Валери Симеонов и Екатерина Захариева, както и министрите Бисер Петков, Румен Порожанов.  Премиерът Борисов ще отговаря на въпрос, зададен от депутата от \"БСП за България\" Антон Кутев, свързан с визитата на премиера в Москва и срещата му с руския президент Владимир Путин, която той осъществи в края на месец май.   От началото на този мандат (4 май 2017 г.) Борисов е идвал да отговаря на депутатски въпрос само веднъж - на 9 юни миналата година. Въпросите към него винаги са били отклонявани като противоречащи на правилника от председателя на парламента Цвета Караянчева и Димитър Главчев преди нея. Зададените към премиера въпроси от началото на този парламент са общо 20, като на четири от тях е отговорено писмено.  Борисов ще отговори на двадесетия по ред въпрос, който му е зададен от депутата от БСП Антон Кутев и е за разговорите по енергийни теми при официалното посещение на премиера в Москва, и срещата му с президента на Русия Владимир Путин.  Борисов не уважи дори дебатите по първия вот на недоверие срещу правителството, който беше заради провал в борбата с корупцията на 23 януари, тъй като имал срещи. Борисов присъства тази сутрин и на срещата на високо равнище за бъдещето на Европейската кохезионна политика, част от европредседателството на България.  На нея ще бъде предадена и международната подписка от над 140 000 души в защита на Кресненското дефиле. Подписите са събрани за три месеца в международна кампания.", "date": "2018.06.08", "title": "Борисов отчита пред парламента резултатите от визитата си в Москва "}
{"url": "http://epicenter.bg/article/Bivsh-politseyski-shef-za-sluchaya--Pelov--Propusk-e--che-ne-sa-nablyudavali-vsichki-okolo-begletsa/156264/2/0", "text": "Слабото място в работата на МВР по издирването на Владимир Пелов е, че не са подложили на 24-часово наблюдение целия контингент около беглеца – близки, познати, съученици, приятелки, любовници. Това обяви в предаването \"Тази сутрин\"  на  bTV  бившият началник на МВР за София-област Николай Николов.   Той е ръководил акцията по залавянето на Пелов през 2011 г. Тогава ние изучихме детството, миналото, ученическите му години, стигнахме до Пирдоп – до негова съученичка, която му е била приятелка, каза Николов. \"Аз предположих, че е в района на Стара Планина. Преходът през Своге за Ботевград е кратък и има около 33 000 вили, много от тях изоставени\", напомни Николов. П о думите му причината за слабостите в работата на МВР е фактът, че системата е разбита. Това се е случило на два етапа – през 2008 г., когато министър на вътрешните работи е Михаил Миков, и през 2013 г. при кабинета „Орешарски”. Винаги, когато БСП дойде на власт, има политическа чистка в МВР, коментира бившият полицейски шеф. Той препоръчва на настоящото ръководство на МВР да направи анализ – какво са направили и какво са пропуснали по случая „Пелов”, и да вземе съответните мерки.  ", "date": "2018.06.08", "title": "Бивш полицейски шеф за случая „Пелов”: Пропуск е, че не са наблюдавали всички около беглеца"}
{"url": "http://epicenter.bg/article/Otlozhiha-smartnata-prisada-na-Penka-s-4-dni/156266/2/0", "text": "  Окончателното решение за живота на кравата Пенка ще бъде взето в понеделник. Това съобщиха от пресцентъра на Българската агенция за безопасност на храните (БАБХ), пише „Монитор“ .   Така присъдата на кравата беглец, която напусна пределите на страната ни и гостува в рамките на две седмици в съседна Сърбия, беше отложена с 4 дни.   Директорът на агенцията по храните Дамян Илиев ще проведе извънредни срещи с представители на ветеринарните служби на Македония и Сърбия по повод казуса с преминаването на безстопанствени животни през граничната зона.   В сряда Илиев се е срещнал с македонските ветеринари в София, а в неделя ще проведе разговори и със сръбските експерти в Ниш След това се очаква да бъде съобщено окончателното решение за съдбата на Пенка. Очаква се тя да бъде умъртвена, тъй като след „екскурзията си“ е влязла в страната ни от държава извън Европейския съюз.   Пенка изчезна от животновъден обект в село Мазарачево на 12 май и едва преди няколко дни стопанинът й Иван Харалампиев успя да си я прибере от съседна Сърбия. Това обаче се оказа незаконно. Експерти от БАБХ – Кюстендил, пък взеха кръвни проби от Пенка, за да се установи дали е заразена с дерматит, ку-треска, злокачествена катарална треска или син език.   Междувременно Македония стана българска благодарение на кравата беглец. Поне според многотиражния британски таблоид \"Сън\". Историята на кравата особено развълнува вестниците на Острова.   Появиха  се призиви Пенка да бъде осиновена във Великобритания само и само да не бъде убита. Любопитен гаф обаче допусна \"Сън\". За да онагледи разходката на кравата, таблоидът показа карта, на която страната ни сериозно е увеличила територията си. В границите ни е включена и Македония, която изобщо не се споменава на картата, за разлика от съседните Албания и дори Косово.", "date": "2018.06.08", "title": "Отложиха смъртната присъда на кравата Пенка с 4 дни"}
{"url": "http://epicenter.bg/article/DPS--AETs--Belene--e-riskov-proekt/156272/2/0", "text": "Вчера Народното събрание даде зелена светлина за проекта АЕЦ „Белене” и предстои търсене на инвеститор. В парламента единствено от ДПС гласуваха против проекта, които смятат, че е рисков.   В студиото на  bTV  членове на всички парламентарно представени партии обсъждаха рестарта на енергийния проект. В разговора участваха Александър Ненков от ГЕРБ, Искрен Веселинов от „Обединени патриоти”, Атанас Костадинов от БСП, Рамадан Аталай от ДПС и Пламен Христов от „Воля”.   Според Рамадан Аталай проект като АЕЦ „Белене” няма как да се осъществи, тъй като у нас няма сигурна енергийна среда. Според него подходът към проекта е бил несериозен.   От БСП пък изразиха съмнение дали проектът въобще ще рестартира, макар и да са подкрепили решението на правителството. „По този начин вече сме го играли, проектът е страдал заради политически мантризъм”, каза Атанас Костадинов от левицата.   Според Пламен Христов от партията на Веселин Марешки за първи път в Народното събрание има воля за изпълнението на даден проект. „Тук не съществува въпросът дали да има или да няма АЕЦ „Белене”. Единственото, което трябва да направим е да спрем политическото говорене. Тогава трябва да огласим от Ванкувър до Владивосток, че имаме на масата за преговори проект за централата”, смята той.   „Интересът на държавата е да има ядрена мощност. Това е стратегически интерес – няма войни в държави с ядрени централи. Това е икономически и кадрови интерес – създаваме една сериозна група хора, които са сериозно образовани и се занимават с висока технология”, каза на свой ред Искрен Веселинов от „Обединените патриоти”.   Александър Ненков от ГЕРБ поясни обаче, че рестартирането на проекта зависи и от „Атомстройекспорт”, които трябва да съдействат.", "date": "2018.06.08", "title": "ДПС: АЕЦ „Белене” е рисков проект"}
{"url": "http://epicenter.bg/article/Borisov--Kohezionnata-politika-e-nay-vazhnata-za-svarzanostta-na-Evropa-/156273/2/0", "text": "Кохезионната политика е най-важната за свързаността на Европа. Това каза министър-председателят Бойко Борисов в началото на Конференция на високо ниво, посветена на Кохезионната политика на ЕС: Перспективи за конвергенция и устойчиви региони след 2020 г.   „Няма да говоря и за България. Всичко добро, което сме направили в последните години за над 20 млрд. лв., сме го направили по тези програми. Това дава възможност за повече инвестиции БВП, квалификация на хората, които упражняват труда си и разбира се свързаност между континентите. Ние сме на стратегическо място и инфраструктурата е изключително важна. То не е само в сферата на инфраструктурата както я познаваме, но в същото време и конкурентоспособност, дигитална, енергийна свързаност“, заяви Борисов.  По думите му кохезионната политика може да събира доста сфери и политики на ЕС.  „Всички съжаляваме за решението на Великобритания да напусне ЕС и в следващата финансова рамка до 2027 г. липсват доста милиарди. В същото време Европа е амбициозна. Имаме още няколко важни теми – киберисигурност, дигитална инфраструктура, обща европейска отбрана, за която все по-често се говори. Не на последно място вследствие на войните – миграционната криза. Дни наред нашето председателство полага огромни усилия и за решаване на този въпрос – Дъблинският процес, това, което сме се договорили, да се намери някакъв разумен компромис“, допълни премиерът.  Той подчерта, че всеки следи международния обмен и вижда как десетки души на ден продължават да се давят, да страдат и всички имат една притегателна точка, наречена Европа.   „България не само стриктно си спази ангажиментите като външна шенгенска граница на ЕС, но имаме нулев миграционен натиск и споразуменията ни с Турция работят перфектно. В днешния ден, отчитайки тези нови предизвикателства, а те нито са нови, нито ще престанат, с решението на САЩ да излязат от ядреното споразумение с Иран и твърдата позиция на ЕС по темата, засичаме все повече мигранти и от Иран. Когато нещо предвещава война, нищо не може да спре хората да търсят по сигурно място за живот. Те живеят днес, ако се поставим на мястото на сирийците, иракчаните или либийците и си представим, че на нашите деца и внуци училището или болницата им са разрушени, как бихме подходили? Всеки ще търси място, където децата му да растат в мир. С мира като дума ще завърша и последния си прочит за ситуацията на Западните Балкани, защото тя много бързо може да се превърне в това, което беше преди 20 години – войната в Косово, масовите гробове“, поясни премиерът. Според него на Балканите всичко се случва много бързо и след това се пренася на европейския терен.  „Включително имаме и военни, които са в Босна и Херцеговина, в Косовска Митровица. Какво може да даде перспектива? Разбирам, че за много от вас Балканите са много далечна тема. Вълшебната дума е свързаност“, каза още Бойко Борисов.", "date": "2018.06.08", "title": "Борисов: Кохезионната политика е най-важната за свързаността на Европа "}
{"url": "http://epicenter.bg/article/Modelat-Kristin-Ilieva--Prostih-na-Divna--minah-prez-ad-s-tazi-bolka/156276/2/0", "text": "„Имаше моменти, в които не можех да дишам от болка”. Това сподели в интервю за Нова телевизия моделът Кристин Илиева, която пострада при тежка катастрофа с певицата Дивна. Младата изпълнителка била зад вола на автомобил, който се удари в мантинела на пътя Русе-София, край село Българене. Инцидентът стана на 12 март.   Момичето претърпя няколко операции, като сега е на лечение. „Аз самата също не знам на моменти как съм, още съм в шок и не знам какво преживявам“, посочи раненото момиче.   Тя заяви, че е простила на певицата Дивна, която шофираше катастрофиралия автомобил.   „Аз съм й простила, защото знам, че не го е направила нарочно, може да се случи на всеки, просто е било невнимание“, заяви момичето.   Кристин обясни, че помни всичко от фаталния ден, а адреналинът я е държал.   „Пожелавам никой да не изпита тази болка, която аз изпитах“, обърна се към хората момичето.   Според нея няма нищо случайно.   „Вярвам, че всяко нещо се случва с причина, усещам колко повече доброта има в мен“, заяви моделът.   По думите й осъзнава, че ще й бъде тежко, но знае, че я чака нещо много по-хубаво отвън.   „Аз вярвам, че ще се оправя. Трябва да бъдеш силен“, смята Кристин.  ", "date": "2018.06.08", "title": "Моделът Кристин Илиева: Простих на Дивна, минах през ад с тази болка"}
{"url": "http://epicenter.bg/article/Vits-ot-tribunata--Zashto-Mareshki-e-protiv--Otkazali-mu-benzinostantsiya-da-zarezhda-samoletite-/156278/2/0", "text": "Втори ден продължават дебатите по двата проекта за модернизация на армията. Започнаха да се разказват притчи, поговорки и вицове от парламентарната трибуна, съобщава Канал 3  Мнозинството, заявило подкрепа на проектите, е повече от внушително - всички партии без Воля стоят зад модернизацията.  Последният виц по темата защо Веселин Марешки и Воля били против модернизацията на армията и покупката на нови самолети бе разказан от Юлиан Ангелов от Обединени патриоти.  Защото не му разрешили да сложи бензиностанция на Граф Игнатиево да зарежда самолетите, каза той и разсмя залата.  Преди това и най-новата депутатка на Марешки - Елена Аксиева, повтори тезата на лидера си, че не можем да си позволим харча, и завърши с неумела редакция на поговорка: \"На гол КРЪСТ чифте пищове\". Това провокира Ангелов да я посъветва да не се срамува да си го каже, както е - \"тумбак\".  БСП ще подкрепи проектите, защото отговарят на условията, на които държи партията - да не се надхвърлят 2% разходи от БВП и поддръжката да се извършва от българската индустрия. Това подчерта соцлидерът Корнелия Нинова в контрареплика на нападките на Марешки, че социалистите се врътнали в последния момент. Това са провокации, отсече Нинова.  Отговориха му и от ГЕРБ. И в единия, и в другия случай са заложени параметри, които позволяват на българската индустрия да участва в поддръжката, изтъкна Владимир Тошев. И призова генералитета в най-скоро време да внесе и третия проект - за Военноморските сили. Не бива да се притесняваме, че сега не се приемат и трите, защото няколко месеца не са от значение. Тошев се надява до лятото и третият проект, за фрегатата, да стане факт до лятото. Разходите на годишна база са по-малко от половин процент от БВП, отхвърли той упреците, че модернизацията била скъп разход.  Трябва да се постъпи отговорно, защото след 10-12 г., когато приключи модернизацията, ГЕРБ, БСП и ОП пак ще носят отговорност, а тези, които сега казват, че средства не трябва да се дават, ще бъдат може би в историята на България, предрече депутатът от комисията по отбрана.  Благодаря на колегите от БСП, че ние и те, и ОП държим българската икономика максимално да участва в производството, ремонта и поддръжката. Тези пари ще бъдат инвестиция, която ще донесе приходи, подчерта депутатът от ГЕРБ.  На тези, които няма да ни подкрепят, ще им тежи на съвестта.  Съпартиецът му Емил Христов пък изтъкна, че оглавяваната от него временна комисия върнала проекта към нормалното русло и актуализацията му била полезна. Той обаче, за разлика от колегата си, нападна БСП, че когато е в опозиция, е против модернизацията на армията. \"Преди да се обединим, да се разграничим\", призова депутатът от ГЕРБ в отговор на шум от залата.  Той призова офертите да не се класират на първо, второ и трето място, а само да се изтъкнат плюсовете и минусите им.  От ДПС също подкрепиха проектите за модернизация на армията. Джейхан Ибрямов изтъкна и ролята на финансовия министър Владислав Горанов, който отпуснал вместо 1,5 млрд. за нови изтребители на първия етап, сумата от 1,8 млрд.  ", "date": "2018.06.08", "title": "Виц от трибуната: Защо Марешки е против? Отказали му бензиностанция да зарежда самолетите "}
{"url": "http://epicenter.bg/article/Ninova--Proektite-na-voenniya-ministar-Karakachanov-otgovaryat-na-iziskvaniyata-na-BSP/156279/2/0", "text": "  Това заяви от парламентарната трибуна лидерът на БСП Корнелия Нинова  след изказване на председателя на Воля Веселин Марешки. Днес в Народното събрание се провеждат дебати относно гласуването на проектите за модернизация на  Сухопътни войски и Военновъздушните сили. До словесната схватка се стигна след декларация на левицата за модернизацията на армията. Социалистите смятат, че тя е мощен инструмент за българската икономика. „Още от вчера започнаха спекулациите за БСП“, заяви Нинова. По думите й проектите на военния министър Красимир Каракачанов отговарят на изискванията, поставени от БСП. „И двете ни условия са изпълнени. Първото е да не се надхвърлят 2% от БВП. Второто условие е да бъдат ангажирани фирмите от българската военна индустрия и българската икономика. В проектите има такива ангажименти“, смята лидерът на БСП.", "date": "2018.06.08", "title": "Нинова: Проектите на военния министър Каракачанов отговарят на изискванията на БСП"}
{"url": "http://epicenter.bg/article/Petar-Kurumbashev--Tryabva-da-badem-vnimatelni--kogato-otchitame-pobedi-nad-Makron-/156285/2/0", "text": "  Социалистът дойде в Народното събрание, за да вкара в ролята на големия български войвода френския президент Макрон, ранен тежко от \"генерал Новаков\", който нанесъл съкрушителен удар върху френското национално достойнство с победата за българските превозвачи. Иронията бе предназначена за евродепутата от ГЕРБ Андрей Новаков, посъветван да говори по-внимателно за победата в Брюксел за българските превозвачи.   \"Сега виждаме един ранен Макрон, който, както казва българският народен епос, лежи и пъшка, лежи и пъшка, а около него може би има една 60-годишна френска самодива, която го в уста целува\", заяви пред медиите в парламента социалистът.   \"Франция има три национални катастрофи, когато е загубила - първата битката на Наполеон при Ватерло, втората голът на Емо Костадинов на Парк дьо Пренс и третата загуба, която Макрон получи директно от \"генерал Новаков, който нанесе съкрушителен удар върху френското национално достойнство. Както Криско казва, \"шапка ти свалям\". Метафорите и литературното творчество бяха използвани за по-голяма образност на онова, което чуваме от три дни - какво било договорено, и какво не било на транспортната комисия в ЕП за българските превозвачи.   Според Курумбашев положителните неща можело да бъдат атакувани и да паднат в пленарната зала, както пък социалната комисия в ЕП отхвърлила нашите предложения. Единственото добро постижение било, че международният транспорт е изваден от директивата за командировките.   Призовавам за по-голямо спокойствие при изявленията по повод промените за транспортния бранш, защото се получава ситуация на нещо като мокър пясък.  „Искам да ви запозная с действителните резултати от гласуването, тъй като имаше спекулации относно Директивата за международния транспорт. По отношение на ползване на почивката в кабината, водачите няма да могат да ползват освен ако не са паркирали на определени паркинги, каквито на практика не съществуват. Също така изискването е намалената седмична почивка да се ползва в хотел, така че и то не е в наша полза“, посочи той.  Курумбашев заяви, че \"сваля шапка\" на Новаков за плана \"Макрон\".  „Очевидно камионите са носталгични към своите семейства, а не само шофьорите“, посочи евродепутатът.  Според него ще бъде трудно за шофьора да остане в Западна Европа без камиона си.  „Трябва да се има предвид, че сме в доста обтегнати отношения с нашите колеги. Не е добре да се говори за пълна капитулация“, смята още той.  „Трябва да бъдем внимателни, когато отчитаме победи над Макрон, защото всякакви изказвания за капитулация не помагат в такива ситуации“, категоричен бе той.   \"Чух, че е използвал обидни думи по мой адрес,аз не смятам да падам на това ниво\", коментира той пред медиите в НС той. Евродепутатът е доволен, че вече е на едно мнение с колегата си Ангел Джамбазки, който явно е чел текстовете.   \"Успехите са успехи\", отчете Новаков. Имало проблеми, но и те щели да се решат, смята евродепутатът от ГЕРБ.   Влизаме в процедура на преговори в момента, обясни и Емил Радев. Самият Петър Курумбашев се подписал под компромисните текстове, припомниха двамата. Избегнахме най-опасното, доволен е евродепутатът. Борбата е да няма крачка назад. Поне година ще тече процедурата и ще имаме време за защита на нашата позиция, отговориха на Курумбашев от ГЕРБ.  ", "date": "2018.06.08", "title": "Петър Курумбашев: Трябва да бъдем внимателни, когато отчитаме победи над Макрон "}
{"url": "http://epicenter.bg/article/Rumen-Petkov--V-Botevgrad-nyama-politsiya--Pelov-go-e-znael-otlichno-/156289/2/0", "text": "Четири месеца занимаваме министър Валентин Радев с проблема на Ботевград. Престъпниците знаят, че в Ботевград няма полиция и си правят каквото си искат. Това заяви председателят на АБВ Румен Петков пред Bulgaria ON AIR.  Дни преди избягалият от Централния софийски затвор Владимир Пелов да бъде застрелян в Ботевград, от АБВ поискаха оставката на вътрешния министър именно заради проблемите с реда в града. По думите на Румен Петков, убитият престъпник неслучайно е отишъл да живее там, а съставът на полицията в Ботевград може да обслужва само една патрулна кола.  \"Какво означава \"пуснал брада, сложил качулка\"... Какво очакват - да тръгне с табелка \"Аз съм Пелов\"?, подчерта Петков, визирайки обясненията на органите на реда защо рецидивистът не е бил заловен по-рано.  \"Не може Пелов да се шматка там месец и повече, да е ясно къде е живял... Вътрешна сигурност и прокуратурата трябва да направят много сериозна проверка. Имаме пример на тотално бездействие в ущърб на десетки хиляди граждани\", каза още бившият вътрешен министър.  \"Нека Валентин Радев да излезе от министерството без връщане\", настоя Петков, според когото вътрешният министър е показал грозно отношение към служителите на МВР и действията му са довели до деморализация в системата.  Вчера депутатите дадоха зелена светлина за реализиране на проекта АЕЦ \"Белене\", а Румен Петков определи решението като половинчато. Все пак той уточни, че това е добра стъпка в намиране на инвеститор, създаване на среда и решаване на въпроса.  \"Тази милиардна инвестиция е много важна за България и не търпи промени\", подчерта Петков.", "date": "2018.06.08", "title": "Румен Петков: В Ботевград няма полиция, Пелов го е знаел отлично "}
{"url": "http://epicenter.bg/article/Turtsiya-prekrati-migrantskoto-sporazumenie-s-Gartsiya/156262/7/0", "text": "  Турция прекрати споразумението си за реадмисия с Гърция в отговор на решението на Атина да освободи осемте турски военни, които избягаха след опита за преврат през 2016 година. Новината съобщи турският външен министър Мевлют Чавушоглу, предаде БНТ.   Анкара настояваше военните да бъдат екстрадирани в родината си. Чавушоглу подчерта, че позицията на гръцката страна противоречи на нормите на международното право.  ", "date": "2018.06.08", "title": "Турция прекрати мигрантското споразумение с Гърция"}
{"url": "http://epicenter.bg/article/Makron-gotvi-edinen-front-sreshtu-Tramp-na-G-7-i-predupredi--Nikoy-lider-ne-e-vechen--/156265/7/0", "text": "Френският президент Еманюел Макрон отбеляза, че никой лидер не е вечен, което намеква за по-конфронтационно отношение към президента на САЩ Доналд Тръмп на започващата днес среща на върха на Г-7 в Канада, предаде \"Ройтерс\", цитирана от БТА.  На журналистически въпрос дали проблемът с Тръмп е, че \"не го е грижа дали ще бъде изолиран\", Макрон отвърна: \"Казвате, че президентът на САЩ хич не го е грижа. Може и така да е, но никой не е вечен. Шестте страни от Г-7 без САЩ взети заедно са по-голям пазар от американския.\"  \"Няма да има световна хегемония, ако знаем как да се организираме. А ние не искаме да има\", каза френският президент на съвместна пресконференция с канадския премиер Джъстин Трюдо в Отава. Досега Макрон се държеше по-сговорчиво с Тръмп, когото нарича свой приятел. Вчера обаче той заяви намерение да е в единен фронт с другите лидери от Г-7, макар и да посочи, че е важно да се запази учтивост, отбелязва \"Ройтерс\".  \"Може би американският президент не го е грижа, че ще бъде изолиран днес, но ние нямаме нищо против да останем шест страни, ако се наложи. Защото тези шест страни представляват ценности, представляват икономически пазар и най-вече представляват реална сила на международно ниво днес\", заяви френският президент.  Макрон съобщи, че ще събере днес лидерите на Германия, Великобритания и Италия и представителите на ЕС преди началото на срещата на върха на Г-7 с цел укрепване на съюза пред Тръмп, предаде \"Франс прес\". Той припомни разногласията с американския президент за промените в климата, иранското ядрено споразумение и въведените мита върху вноса на стомана и алуминий от европейски страни в САЩ. .  В подготвителната среща преди началото на форума на Г-7 ще участват германският канцлер Ангела Меркел, британският министър-председател Тереза Мей, новият италиански премиер Джузепе Конте и председателите на Европейския съвет и на Европейската комисия, Доналд Туск и Жан-Клод Юнкер, уточни френският президент.  Според германски представител, цитиран от \"Ройтерс\", европейските държави ще представят единна позиция по въпроси, обхващащи теми от Иран до климатичните промени, на започващата днес среща на върха на Г-7, която може да приключи без традиционната заключителна декларация.  В такъв момент е много важно да имаме такива срещи. Дали ще има декларация или не, не знам, каза източникът на \"Ройтерс\". Необичайно би било за срещата на върха да приключи без заключително комюнике. Целта ни е да имаме обща декларация, но имаме своите позиции, от които няма да се откажем, допълни той.", "date": "2018.06.08", "title": "Макрон готви единен фронт срещу Тръмп на Г-7 и предупреди: Никой лидер не е вечен! "}
{"url": "http://epicenter.bg/article/Deputati-v-Kiev-biyat-trevoga--Gubim-Odesa-po-donbaskiya-stsenariy--/156275/7/0", "text": "Група депутати от Върховната Рада на Украйна смятат за крайно тревожна обстановката в Одеса, заявявайки, че страната постепенно губи контрол над своя трети по големина град, пише \"Московский Комсомолец\", цитиран от Агенция \"Фокус\".  Депутатът Игор Луценко публикува в профила си в социалната мрежа Фейсбук копие от обръщението си към ръководителя на Съвета за национална сигурност и отбрана Александър Турчинов, в което се говори за серия нападения над проукраински активисти с „твърда антируска позиция“.  Сред пострадалите били ръководителят на местното отделение „Автомайдан“ Виталий Устименко и бившият водач на одеското отделение на „Десен сектор“ Сергей Стерненко.  Според Луценко властите в Одеса, в това число и кметът Генадий Труханов способстват за загубата на „проукраинския“ контрол над града. „Губим Одеса по същия сценарий, както Донбас“, смята депутатът.  Той призова Турчинов да инициира заседание на Съвета относно ситуацията в Одеса, уверявайки, че „информационно-политическото завземане на Одеса от проруските сили“ заплашва националната сигурност на Украйна.  ", "date": "2018.06.08", "title": "Депутати в Киев бият тревога: Губим Одеса по донбаския сценарий! "}
{"url": "http://epicenter.bg/article/Tsvetanov--Chest-pravi-na-ministar-predsedatelya--che-doyde-v-parlamenta/156294/2/0", "text": "Това заяви от парламентарната трибуна председателят на ПГ на ГЕРБ    преди да започне да задава въпроса си към премиера за резултата от разговора за газ с Владимир Путин.   „Искам да благорадим на българското правителство за , което организирахме“, посочи политикът. По думите му дори и днес премиерът Бойко Борисов коментира темата за кохезионната политика и миграцията. „Нито за миг този дебат не е отсъствал от срещите“, допълни Цветанов като благодари за парламентарното измерение на българското председателство. Според него това, че Западните Балкани са поставени като основен акцент е заслуга на министър-председателя. „Винаги трябва да говорим, че част от националната сигурност минава през европейската перспектива на Западните Балкани“, посочи председателят на ПГ на ГЕРБ. По думите му няма друг държавник, който да е така приет от балканските лидери и да направи България посредническа страна. „Най-важното, за да има просперитет и за България, и за региона, това е свързаността, която трябва да има“, допълни Цветанов. Според него Борисов не трябва да се укорява, а да бъде подкрепян с действията на българското правителство.   Той се обърна към левицата с молба да участват активно в дебатите. „Г-жо Нинова, ние водим дебата практически не тук, а в Европа и отстояваме националните интереси на България“, заяви Цветанов, като допълни, че БСП са изолирани от този дебат.   „Ние не разглеждаме председателството на ГЕРБ или на БСП, а като обединение на всички отговорни политици, които ни представляват на европейската сцена, за да работим заедно“, отчете политикът. Цветанов подкрепи премиера за усилията и резултатите, като припомни отчета на министър Лиляна Павлова.   „Аз съм убеден, че в оставащите няколко дни до изтичане на нашето председателство ще отчетем високи резултати. Най-важното е, че ние получихме одобрението на европейските лидери. Нека да бъдем обективни“, заяви Цветанов.", "date": "2018.06.08", "title": "Цветанов: Чест прави на министър-председателя, че дойде в парламента"}
{"url": "http://epicenter.bg/article/Naprezhenie-i-kilometrichno-zadrastvane-na--quot-Kulata-quot--shofyori-zaplashiha-da-blokirat-granitsata-/156296/2/0", "text": "Стотици шофьори на тежкотоварни камиони са блокирани на граничния пункт \"Кулата - Промахон\"“. Проблемите започнаха още от вчера, като някои от тях чакат на границата повече от 12 часа. Опашката вече е около 10 километра, а причината за задръстването е бавната обработка на митническите кантари.  Според агенция \"Митиници\" в момента в колоната са около 400 камиона, за които е необходимо около 40 часа, за да преминат.  Пред БНР от контролната агенция заявиха, че правят всичко възможно да оптимизират пропускането на камионите, но трафикът е изключително голям. Според митничарите един камион се обработва средно за 6 минути, а според шофьорите – за 8 минути.  Голямото чакане предизвика и напрежение. Шофьорите заплашиха, че ще блокират граничния пункт, ако не се оптимизира системата. Те негодуват, тъй като и в горещините чакането е още по-тежко, а много от тях карат и земеделска стока, която може бързо да се развали.  През нощта е имало и бой между тираджии, защото техен колега се е опитал да се пререди.  Междувременно областният управител на Благоевград Бисер Михайлов се е разпоредил на граничния пункт \"Кулата\" да бъде осигурена линейка и вода за шофьорите.  ", "date": "2018.06.08", "title": "Напрежение и километрично задръстване на \"Кулата\", шофьори заплашиха да блокират границата "}
{"url": "http://epicenter.bg/article/Shte-izmestyat-li-kinoata-i-chiyata-traditsionnite-balgarski-hrani-v-detskite-gradini-/156297/2/0", "text": "С екзотични или нашенски ястия ще се хранят децата ни? Ще останат ли български традиционни храни в детските градини или ще бъдат изместени от сьомга и киноа? Тази темата коментираха експерти пред Нова телевизия.    „Съществуващият към настоящия момент сборник е от 2004 г. В рамките на тези 14 г. бяха разработени много европейски и национални документи. Всички рецепти, които са включени в досега действащия сборник, остават. Това са традиционни български рецепти и храни”, поясни в „Здравей, България\" проф. Веселка Дулева от Националния център по обществено здраве и анализи.   Отпадат пържените храни, но баничките остават и то с голямо разнообразие – с различни плънки от сирене, яйце, спанак, праз, ябълка, тиква и други. До технологичния минимум е намалено съдържанието на сол, захар и мазнини в рецептите. Това са хранителни вещества, които имат доказани неблагоприятни ефекти върху здравето.   „Запазено е количеството на хляба и хлебните изделия. Включено е богато разнообразие от пълнозърнести видове и те трябва да присъстват в ежедневния хранителен прием на децата”, поясни още Дулева, допълвайки, че по този начин старото меню остава, но просто са добавени нови неща.   „Най-коментираните култури – киноа и чия, се отглеждат в екваториални държави, в които няма никакъв фитосанитарен контрол. Те пристигат в България с кораби, в насипно състояние. Семената имат срок на годност 3 години. Всеки българин знае, че нормалните нетретирани семена с пестициди за последващо удължаване на срока на годност покълват при определена влажност и при смяна на сезоните”, коментира от своя страна Мариана Кукушева от Националния браншови съюз на хлебарите и сладкарите.   По думите й изместването на традиционната българска храна е голям експеримент с детското здраве, а идеята е да се намери пазар за така нареченото вертикално земеделие.   „В сборника няма чия, тъй като тя не търпи никаква кулинарна обработка и нямаме нито една рецепта, в която да е включена. От 433 рецепти имаме 7 или 8, в които споменатите продукти са като алтернатива на традиционните български просо и ориз, например”, уточни Веселка Дулева.   По думите й сборникът има много други предимства, за които не се говори. Едно от тях е наличието на чисто месо. Изключени са колбасите като основна храна, тъй като в момента има практиката да се дават на обяд кренвирши или наденица. Изключени са имитиращите млечни продукти, както и продуктите, в които има изкуствени консерванти, подсладители и оцветители.   Мариана Кукушева от своя страна контрира, че рецептурникът още не е подкрепен от дружеството на детските ендокринолози, на гастроентеролозите, както и от педиатрите.   „Експертите, до които нашите деца опират ежедневно, все още не са си казали мнението. Здравето на нашите деца не е хазарт и няма да позволим никакви външни интереси да се включат в темата обществени поръчки, захранване на децата с нетипични за България и непроверени като здравословност храни”, категорична бе Мариана Кукушева.   Предстои обсъждане на сборника в Министерството на здравеопазването.  ", "date": "2018.06.08", "title": "Ще изместят ли киноата и чията традиционните български храни в детските градини?"}
{"url": "http://epicenter.bg/article/BSP-podkrepi-modernizatsiyata-na-armiyata--parlamentat-odobri-3-2-mlrd--za-VVS-i-Suhopatnite-voyski-/156300/2/0", "text": "Парламентът одобри Проектите за инвестиционен разход за модернизация на Сухопътни войски и Военновъздушните сили, предаде репортер на Агенция „Фокус“. „За“ гласуваха 151 депутати, 7 бяха „против“, а един се въздържа. Положителен вот дадоха всички парламентарни групи, с изключение на \"Воля\". Народните представители дебатираха по проектите в две пленарни заседания.  Модернизацията на армията е на стойност над 3 млрд. лева. Проектите за придобиване на нов изтребител и на бойна машина бяха одобрени от Комисията по отбрана на 5 юни.  Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Прогнозната стойност за придобиване на бойната и специалната техника, както и на допълнителното оборудване възлиза на 1,4 млрд. лева с ДДС. Ще се извършва на разсрочено плащане.  Проектът за Военновъздушните сили включва придобиването на 16 изтребителя, на два етапа по 8. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. Финансовата рамка на първия етап е на стойност 1,8 млрд. лева с ДДС. Вторият етап трябва да започне след приключване на доставките по първия етап и подписване на договор за реализация.  Министерството на отбраната предвижда да изпрати запитване до: САЩ (за F16), Португалия (за F16), Израел (за F16), Италия (за Eurofighter), Германия (за Eurofighter), Франция (за Dassault Rafale), Швеция (за Gripen).  Оперативна готовност за изпълнение на задачата по Air Policing трябва да се постигне в края на третата година от влизане в сила на договора за доставка на самолетите. А пълна готовност - в края на петата година. За изпълнението на тази задача България трябва да разполага с минимум 30 подготвени летци и 16-20 изтребители в летателна годност.  ", "date": "2018.06.08", "title": "БСП подкрепи модернизацията на армията, парламентът одобри 3,2 млрд. за ВВС и Сухопътните войски "}
{"url": "http://epicenter.bg/article/Valeri-Simeonov--Nyamam-spor-s-ministar-Angelkova--a-s-hora--koito-ne-spazvat-zakona-/156301/2/0", "text": "Нямам спор с министър Николина Ангелкова, а с хора, които не спазват закона. Това каза пред журналисти в парламента вицепремиерът Валери Симеонов, предаде репортер на Агенция „Фокус“.  „Имам спор с хора, които не спазват закона. Не коментирам министър Николина Ангелкова“, посочи той.  „Имаме разминавания по някои въпроси, свързани с това кое е законно и кое не е. Подал съм сигнал по въпроси, които тя смята, че са законни решения“, обясни Валери Симеонов.  „Убеден съм, че са в нарушение на закона. Нека да изчакаме какво ще решат прокуратурата и съдът“, заяви той.  „Нямам никакво противоборство с министър Ангелкова. Настоявам законите да се спазват, не само в туризма, а и в устройството на територията“, обяви вицепремиерът.  „Да се премахнат изключително опасните заведения, които имат размерите на универсални магазини. Построени са без разрешение“, посочи той и допълни, че в тях се събират 3-4 хил. човека, което е много опасно.  \"Тези огромни постройки по никакъв начин не са закрепени устойчиво към земята“, уточни Валери Симеонов.  „Не мога да стоя и да гледам как ще трупат стотици хиляди на вечер, рискувайки живота на децата, които са там“, заяви той.  „Задължение е на всеки български гражданин, независимо каква позиция заема, да подава сигнали в случай, че констатира нарушения на законността“, каза още вицепремиерът.  ", "date": "2018.06.08", "title": "Валери Симеонов: Нямам спор с министър Ангелкова, а с хора, които не спазват закона "}
{"url": "http://epicenter.bg/article/Ministar-Radev-za-sluchaya-Pelov--Stiskame-zabi-da-ne-vi-izdadem-operativna-informatsiya/156303/2/0", "text": "Вътрешният министър Валентин Радев определи като малшанс за полицията факта, че избягалият затворник Владимир Пелов е бил убит в Ботевград преди да бъде задържан.  Припомняме, че Пелов беше застрелян във вторник вечерта от криминално проявения Марио Панчев при престрелка в центъра на Ботевград.  В Бургас Радев каза, че полицейските служби са били много близо до разкриването на мястото, където избягалият затворник се е укривал.    „Аз съм имал сигнали - това да ви кажа. И си спомних, проверих го - ноември месец мисля, че беше, или октомври - от г-н Нотев, народен представител от този район - Ботевградския. Той тогава ми обърна внимание. След това и на оперативка, когато сме обсъждали, аз попитах ръководството какво сме направили и те ми докладваха. Всичко това е взето под внимание,“ каза още Радев, цитиран от \"Фокус\".  Възложил съм цялостна проверка и анализ на работата на РУ-Ботевград. Целта е да се изведат допуснати пропуски, ще се направи цялостна оценка, на базата на която ще се преценява и необходимостта от наказания. Министерството на вътрешните работи е максимално открито и задачата ни е ако открием недостатъци в работата, да предприемем мерки така, че тези недостатъци да не се повтарят, заяви министър Радев, цитиран от пресцентъра на МВР.  Същевременно, ако нещо е свършено добре, то трябва да бъде поощрено, обобщи министър Радев.   Полицията е била на крачка да залови Пелов преди да бъде убит, каза министър Радев. Той уточни, че информацията, която е получил от професионалното ръководство на МВР, се различава много от коментарите по медиите.   \"Добре е, че избягалият затворник не е извършил и други престъпления, защото в апартамента, в който се е укривал, са открити боеприпаси и взривни вещества\", допълни Радев.   Дали ще има уволнени и наказани полицейски служители, работили по случая, ще стане ясно, след като приключи вътрешната проверка, която е започнала в Областната дирекция на полицията, заяви още министърът.   Критиките са безпощадни, приемам ги, но заставам изцяло зад екипа, който работи по случая с издирването на двамата затворници, заяви главният секретар на МВР гл. комисар Младен Маринов. Той посочи, че полицията разчита на активността на гражданското общество, защото не може да бъде навсякъде и по всяко време. Главният секретар на МВР уточни, че по-нататъшните действия по разследването се провеждат под наблюдението на прокуратурата.   „Търсихме кой да ни заведе до бараката, за която се твърди, че са се крили избягалите затворници Владимир Пелов и Радослав Колев“, това заяви главният секретар, предаде „Блиц“.   „По сигнала е действано с необходимата сериозност. Всичко необходимо е направено. Имаше термокамери, джипове, полицаи, а и претърсвахме всички коли, които се качваха и слизаха в района“, поясни комисарят.   Той допълни, че не може да каже конкретика за действията на колегите си, но все пак благодари на всички. „Критиките са безпощадни. Включително и от хора, които са работили в системата и знаят как се работи. Лесно е да се критикува, но е трудно да се запазят професионалистите и да им се помогне да работят“, каза Маринов.   „Няма да отговоря кога са се разделили Пелов и Колев, защото още тече разследване. Полицията няма как да разбере всичко сама без подкрепата на гражданското общество“, поясни главсекът.   „Полицията е на народа. Той трябва да ни помага. Знаем за страха в обществото“, коментира пък силовият министър Валентин Радев. Той поясни, че целта на МВР е това да не се повтаря. „Стискаме зъби, за да не ви кажем оперативна информация, а и за да защитим колегите“, каза Радев.   „Това, което е на повърхността не е това, което аз знам и е станало. Нека да изчакаме малко. Нека бъдем търпеливи“, призова силовият министър. Министър Валентин Радев, заедно с министър Николина Ангелкова и главният секретар на МВР Младен Маринов проведоха работна среща в Бургас. Целта бе да се извърши преглед на готовността за предстоящия летен сезон. За предприетите до този момент мерки докладваха директорите на областните дирекции на МВР в Добрич, Варна и Бургас. Те съобщиха, че са проведени координационни срещи с представители на прокуратурата и на частни охранителни фирми. Министър Радев уточни, че само в Бургаска област ще бъдат командировани 757 полицаи за летния сезон. Вече са договорени и смесените екипи с румънски, чешки и германски полицейски служители, които ще патрулират в курортните центрове.  Продължаваме въведените добри практики, доказали своята резултатност в годините, и надграждаме с допълнителни мерки, уточни вътрешният министър. Той обясни, че в рамките на срещата е била обсъдена и пътнотранспортната обстановка в региона, както и възможностите за въвеждане на допълнително видеонаблюдение.  Министър Ангелкова съобщи, че тази година се очакват много повече туристи по нашите курорти, което изисква и много по-добра организация. Тя посочи, че тази година е въведена забрана за извършване на улична търговска дейност в к.к. Слънчев бряг и по отношение на контрола разчита на подкрепа от МВР. Припомни, че в курортния комплекс има осигурена охрана и са поставени над 300 камери.    ", "date": "2018.06.08", "title": "Министър Радев: Убийството на Пелов е малшанс за полицията. Бяхме на крачка да го заловим!"}
{"url": "http://epicenter.bg/article/Sergey-Stanishev-gotvi-doklad-v-Evroparlamenta-za-vlizane-na-Balgariya-v-Shengen-s-vsichki-granitsi/156304/2/0", "text": "Евродепутатът Сергей Станишев готви доклад в Европарламента за България в Шенген с всички граници. До края на годината правителството трябва да върне въпроса в дневния ред на Съвета, заяви Станишев на конференция за Шенген в Хърватия, съобщиха от пресофиса на евродепутата.  „Идеята за поетапно присъединяване на България към Шенген не е нова – обсъжда се още от 2011 г., но напоследък набира скорост. Последно я чухме от канцлера Меркел при посещението й в София през януари. Убеден съм обаче, че влизане само с въздушни и морски граници би било стратегическа грешка – ще отложи за неопределеното бъдеще вдигането на контрола по сухопътните, които са икономически по-важни, ще постави под въпрос участието на България в бъдещи общоевропейски системи за сигурност и ще бетонира двойния стандарт на членство в Шенген.  Ето защо инициирах доклад в ЕП, който ще поиска от държавите-членки незабавно решение за приемане на България с всички граници. Това ще бъде качествено нов елемент в позициите на европейските институциите по темата.”, обяви президентът на ПЕС и български евродепутат Сергей Станишев по време на конференция за разширяване на Шенгенското пространство, организирана в Дубровник, Хърватия, от евродепутати-социалисти.  В дискусията се включиха комисарят по миграция и вътрешни работи Димитрис Аврамопулос, зам.-председателят на Европейския парламент Йоан Пашку, държавният секретар в министерството на вътрешните работи на Румъния Даниел Марин, бившият министър на вътрешните работи на Франция Мишел Алиот-Мари, зам.-министърът на вътрешните работи на България Красимир Ципов, ръководителят на хърватските социалисти в ЕП Тонино Пицула, евродепутати, ескперти от Европейската комисия, политолози и студенти.  „Конференцията, която организирахме с колегите Пашку и Пицула, продължава серията от инициативи, целящи връщането на темата Шенген в дневния ред на ЕС”, заяви Станишев, който беше определен за докладчик на ЕП за пълното приемане на България и Румъния в Шенген.  „Въпреки силната опозицията от консервативни политически сили, ние, социалистите, полагаме всички усилия да осигурим подкрепа в европейските институции. Приемането на доклад, с който ЕП недвусмислено ще заяви, че поетапно влизане е неприемлив вариант, ще бъде поредният конкретен резултат. Очевидно е обаче, че десни правителства спират България за Шенген. Затова смятам, че трябва да се работи както в институциите, така и по линия на политическите семейства, особено това на европейската десница (ЕНП). За съжаление отсъствието от конференцията на министрите на вътрешните работи на България и Хърватия, които са част от ЕНП, не изпраща добър сигнал”, посочи евродепутатът.  Решението за приемането на България в Шенген е изцяло в ръцете на държавите-членки (Съвета на ЕС), но процедурата изисква ЕП да бъде консултиран, което предоставя възможност за косвено влияние и възобновяване на процеса. Изготвянето на доклада ще включва дебати в Комисията по вътрешни работи и правосъдие в ЕП, както и в пленарна зала с участието на представители на ЕК и на Съвета. При успех в преговорите с поличитеческите групи в ЕП се очаква евродепутатите да приемат резолюция по темата през октомври тази година.  „На последния си конгрес БСП открои членството на България в Шенген и Еврозоната като непосредствени национални приоритети. Тогава управляващите не се вслушаха в аргументите, че неприемането ни в Шенген е проблем не само за България, но и за ЕС като цяло и заявиха, че по време на Българското председателството не можем да поставяме национални въпроси. Смятам, че предстоящото Австрийско председателство, оглавявано от десницата, е исторически прозорец да поставим въпроса на дневен ред. По това ще си проличи дали Българското председателство и активната външна политика през последните 6 месеца са били успешни и ще донесат реални ползи за българските граждани”, категоричен е Станишев.  ", "date": "2018.06.08", "title": "Сергей Станишев готви доклад в Европарламента за влизане на България в Шенген с всички граници"}
{"url": "http://epicenter.bg/article/Kralitsata-slozhi-snimka-na-Hari-i-Megan-v-zalata-za-ofitsialni-sreshti-na-Bakingamskiya-dvorets/156293/10/100", "text": "Още щом стана ясно, че принц Хари има сериозни намерения към любимата си Меган Маркъл, се появиха всевъзможни твърдения, че кралица Елизабет Втора никога не би позволила американската актриса да стане част от кралския двор. Но, както на всички е известно, до сватба все пак се стигна. По време на церемонията погледът на кралицата към Меган бе тълкуван с редица задни мисли. И в повечето от нас остана впечатлението, че Елизабет Втора никак не харесва Маркъл и никога няма да я приеме така, както на нея й се иска. Едно са предположенията, друго е истината. Сега Daily Mail обръща внимание на един привидно дребен детайл от интериора на Бъкингамския дворец, който обаче има важно значение именно по въпроса харесва ли кралицата Меган или не. Като направим сравнение между снимки от залата за официални срещи във времето преди 19 май - денят на сватбата на Хари и Меган, и тези след, виждаме една промяна.   До единия стол, на който често сяда кралицата, върху дървена маса, вече стои снимка на младоженците. Кадърът е от фотосесията по случай годежа и, очевидно, е поставена на мястото си след сватбата. А допреди това на нейно място стоеше семеен портрет на дъщерята на Елизабет Втора принцеса Ан и нейния съпруг във военни униформи. Ето как Маркъл намери своето място сред любимците на кралицата.   Източник: Блиц", "date": "2018.06.08", "title": "Кралицата сложи снимка на Хари и Меган в залата за официални срещи на Бъкингамския дворец"}
{"url": "http://epicenter.bg/article/Krastiha-printsesa-Andrien---nay-mladiyat-chlen-na-shvedskoto-kralsko-semeystvo--Snimki-/156323/10/99", "text": "Шведското кралско семейство се събра, за да отпразнува едно много важно събитие - кръщенето на най-новия член на семейството - принцеса Адриен. Принцеса Маделин пристигна малко преди обед с дъщеря си, люлеейки я на ръце, а съпругът ѝ Крис О'Нийл носеше на ръце сина им - принц Николас. Най-голямото им дете 4-годишната принцеса Леонор също бе до родителите си.   Церемонията се състоя в кралската църква в двореца Дротнингхолм навръх петата годишнина от сватбата на Маделин и Крис.   Принцеса Адриен бе облечена в традиционна рокля за кръщене, предавана от поколение на поколение. Тя е носена от всички по-големи братовчеди на Адриен на техните кръщенета, както и от майка ѝ Маделин, леля ѝ Виктория и вуйчо ѝ Карл Филип. Имената на всички деца, които са кръстени с нея са избродирани на подгъва на одеждата. Службата бе водена от жена - архиепископ Антие Якелен, с асистенцията на епископ Йохан Далман.   На церемонията присъстваха крал Карл Густаф XVI и кралица Силвия, по-голямата сестра на Маделин - принцеса Виктория, по-големият ѝ брат - принц Карл Филип и техните семейства.   Източник: Дир.бг  ", "date": "2018.06.08", "title": "Кръстиха принцеса Андриен - най-младият член на шведското кралско семейство (Снимки)"}
{"url": "http://epicenter.bg/article/Poyavi-se-chisto-gola-snimka-na-Kim-Kardashiyan-v--quot-podchinena-poza-quot--/156327/10/100", "text": "Преди броени дни американската хип-хоп звезда Кание Уест пусна дългоочаквания си нов албум „YE“ с многозначителна корица.     На фона на планините в Уайоминг, където са правени записите, Уест е написал „Мразя, че съм биполярен. Страхотно е!“.   Корицата предизвика доста положителни реакции, но американският таблоиден сайт TMZ.com разкри, че рапърът е имал далеч по-шокираща идея за обложката на своя албум.     Централна роля в нея играе не кой да е, а съпругата на Уест Ким Кардашиян - при това в съвсем позната светлина. От TMZ са се добрали до шокиращо фото на риалити кралицата, направено от самия рапър. На снимката Ким е надупена чисто гола, легнала по корем на ръба на матрак.     Огромният ѝ бюст се очертава съвсем ясно в профил, но фокусът е върху закръгленото ѝ дупе, изложена фронтално на показ - дори цепката ѝ се вижда в пълната си прелест.     Според човек от екипа на семейство Уест, снимката в крайна сметка е била отхвърлена заради прекалено подчинената и унизителна поза на Ким. Това е лесно разбираемо в контекста на случващото се в Холивуд, но феновете на най-известната риалити звезда могат отново да се порадват на разголения ѝ задник.  Източник: Блиц", "date": "2018.06.08", "title": "Появи се чисто гола снимка на Ким Кардашиян в \"подчинена поза\" "}
{"url": "http://epicenter.bg/article/Nikoleta-Lozanova-stana-platinena-blondinka/156331/10/100", "text": "Николета Лозанова изненада приятно феновете си, като показа как изглежда с коса, боядисана в платинено русо, пише HotArena.   Най-напред заклетата брюнетка пусна фото с грива с дължина до раменете, боядисана във възможно най-светлите нюанси. После пусна снимка, на която е медено блонди, с дълги удължители и бритон.   Безспорно всички цветове й отиват, категорични са феновете й. И противно на очакванията, че след цветовете идва ред на на мъжете, Лозанова няма намерение да заменя половинката си Ники Михайлов с друг.", "date": "2018.06.08", "title": "Николета Лозанова стана платинена блондинка"}
{"url": "http://epicenter.bg/article/Maykata-na-Ronaldo-za-Dzhordzhina--Tya-e-badeshtata-mi-snaha/156313/8/16", "text": "Майката на една от най-скъпоплатените футболни звезди в света Кристиано Роналдо, нарече в интервю приятелката на футболиста и майка на най-малкото му дете \"бъдещата ми снаха\".   63-годишната Мария Долорес говори за 33-годишната звезда на \"Реал\" Мадрид, любовния му живот и децата му.   Майката, която е родена в Мадейра, и за която се знае, че е имала сложни отношения с някои от бившите половинки на сина си, в това число и Ирина Шейк, споделя, че харесва 24-годишния модел. Бабата на децата на Роналдо добавя:    Джорджина даде живот на дъщеричката на Роналдо - Алана Мартина, в началото на ноември, която е негово четвърто дете. Другите три деца са родени от сурогатни майки.   Майката на футболиста споделя, че човек прави много луди неща през живота си, но идва време, когато трябва да спре, да помисли и да оформи собствения си живот.  , казва Мария за сина си.   Долорес споделя, че е била шокирана, когато разбрала, че ще става баба за първи път. За Кристиано-младши бабата добавя, че той никога не е имал майка до себе си и е \"специално\" и \"различно\" дете. Бабата добавя, че е имала известни трудности при отглеждането на Кристиано-младши, които в последствие са успели да преодолеят и да съумеят да го отглеждат с много любов и отдаденост.   Мария разкрива, че има мнение по въпроса за евентуалния трансфер на сина си.   \"Манчестър Юнайтед\", вместо да отива в ПСЖ, в случай че напусне испанския гигант \"Реал Мадрид\".   Източник: Дир.бг", "date": "2018.06.08", "title": "Майката на Роналдо за Джорджина: Тя е бъдещата ми снаха"}
{"url": "http://epicenter.bg/article/Bozhinov-prasna-20-000-v-Dubay--za-da-glezi-lyubimata-si-Bilyana-Dol/156315/8/16", "text": "Около 20 бона пръсна футболистът Валери Божинов, за да глези любимата си Биляна Дол на почивка в Дубай.   Нападателят на хърватския \"Риека\" не жали средства, когато става дума за охолен живот извън терена. Божинката пилее всичко заработено, за да тъне в лукс по време на лятната си ваканция.   Бившият роден национал е отседнал в един от най-скъпите хотели в арабското емирство. Футболистът е резервирал стая в \"Джумейра ал Насийм\" с невероятен изглед към световно популярния 7-звезден хотел в морето - \"Бурж ал Араб\". Там Божинката събира тен със сръбското си гадже от една седмица насам, пише в. \"България днес\". Само нощувката за двама в тузарския комплекс струва около 800 лева.   Отделно Валери не се лишава от никакви благини на живота. Обича да пуши наргиле и да пие екзотични местни коктейли. Биляна черпи с марково бяло вино.    Не е тайна, че футболната половинка е изключително разкрепостена. Сръбкинята не спира да залива социалните мрежи с провокативни снимки само по изрязан бански или в оскъдно бельо.   32-годишният й любим вече се уреди с нов договор за още една години в Хърватия.   \"Щастлив съм в Риека. Благодарен съм на клуба. Очаквам с нетърпение следващия сезон. Вярвам, че ще имаме добър отбор и ще успеем да постигнем отлични резултати\", коментира Валери Божинов.", "date": "2018.06.08", "title": "Божинов пръсна 20 000 в Дубай, за да глези любимата си Биляна Дол"}
{"url": "http://epicenter.bg/article/Putin-otiva-v-Kitay-v-tarsene-na-po-dalboki-otnosheniya-/156268/7/0", "text": "Само месец след като започна новия си мандат, руският президент Владимир Путин заминава на тридневно държавно посещение в Китай, което подчертава как нарастващият американски натиск все повече сближава двете страни. Русия и Китай отвръщат на стратегията за национална сигурност на САЩ, посочила ги като главни противници на Америка, обещавайки още повече да разширят своето икономическо, политическо и военно сътрудничество. Те също така се стремят да подсилят Шанхайската организация за сътрудничество, създадената от тях регионална организация.  Сближаването между Пекин и Москва се дължи и на силните лични отношения между Путин и китайския президент Си Цзинпин, смятан за най-могъщия китайски лидер след управлението на Мао Цзедун. Според външнополитическия съветник на Путин Юрий Ушаков двамата са се срещали 25 пъти - пет пъти само миналата година. Посещението на Путин започва днес.  Подчертавайки близките си лични отношения със Си, Путин каза в излъчено вчера интервю за китайска държавна медия, че китайският президент е единственият световен лидер, когото е канил на рождения си ден. Ще бъда откровен с вас, надявам се той да не ми се разсърди: изпихме по чашка водка, просто си нарязахме някакъв салам в края на работния ден, каза Путин. Той похвали Си като \"спокоен партньор, добър и надежден приятел\".  Двамата лидери разчитат на строг контрол и мерки за сигурност, за да блокират предизвикателствата срещу своето управление, и укрепиха властта си тази година - Си, като подготви ход, чрез който да остане на власт за неопределено време, а Путин, който е най-дълго властвалият лидер на Русия след управлението на Йосиф Сталин, като спечели още един шестгодишен мандат. \"Изглежда, че те отлично се разбират\", каза базираният в Москва водещ външнополитически експерт Фьодор Лукянов. \"Те имат сходен мироглед и обща визия.\"  Общи интереси и попарени надежди  Путин бе подтикнат към сближаване с Китай от рязкото влошаване на отношенията със Запада след анексирането на Крим от Москва през 2014 г. и подкрепата й за сепаратисткия бунт в Източна Украйна. Москва все повече гледа към Пекин за търговия и инвестиции след вълната от западни санкции, засегнали жизненоважния й енергиен сектор, военната ѝ промишленост, и ограничили достъпа на страната до световните финансови пазари. \"През последните десетилетия развиваме отношения, които нямат аналог в съвременния свят\", каза Путин в интервюто, имайки предвид Китай и Русия. \"Тези отношения се основават на отчитане на общите интереси.\"  Надеждите на Русия за подобряване на отношенията със САЩ при управлението на президента Доналд Тръмп бяха попарени, а напреженията между Китай и Вашингтон се изостриха заради възможната търговска война и американските критики срещу претенциите на Пекин към територия в стратегическото Южнокитайско море.  Новоназначеният китайски министър на отбраната - генерал Вей Фънхъ, каза в необичайно откровено изявление през април, че е избрал Русия за първото си пътуване в чужбина, за да изпрати сигнал до Вашингтон за все по-близките военни връзки между Москва и Пекин.  \"Просто казано, всичко, което правят САЩ, опитвайки се да санкционират Русия и да спрат Китай, ще накара Китай и Русия да засилят сътрудничеството във всички области\", каза директорът на Центъра за изследване на Русия и Централна Азия към Шанхайския институт за външнополитически изследвания Ли Син.  Русия и Китай до голяма степен имат сходни позиции в ООН, противопоставяйки се на намеса в Сирия и парирайки опитите за критикуване на поведението им в областта на човешките права. И двете се стремят да отстояват своите интереси в преговорите със Северна Корея, а Москва подкрепя съпротивата на Пекин срещу операциите за свобода на корабоплаването, провеждани от американския военен флот в Южнокитайско море.  Русия и Китай проведоха съвместни военни маневри, включително учения в Южнокитайско море и съвместни военни игри миналото лято в балтийския регион. През декември армиите на двете държави организираха учения по противоракетна отбрана за отработване на съвместен отговор на ракетни заплахи от други страни, което отразява общата им тревога от американската програма за противоракетна отбрана. Русия също така сподели своите най-модерни военни технологии с Китай, като го снабди с батареи зенитни ракети с голям обсег \"С-400\" и най-новите си изтребители \"Су-35\".  Трудностите  Но въпреки че сътрудничеството в политиката и сигурността процъфтява, икономическите връзки изостават. Китай е главен търговски партньор на Русия, а Русия се нарежда на 10-о място в списъка на Пекин. Износът на петрол, дървен материал и други суровини съставляваше по-голямата част от руския износ за Китай, а китайският износ се състоеше основно от промишлени стоки, заменяйки вноса на западни продукти, спрян от санкциите.  Двустранната търговия спадна от почти 100 милиарда долара през 2014 г. на около 60 милиарда долара следващата година заради рязко обезценяване на руската валута. Оттогава тя частично се възстанови след засилването на рублата, достигайки почти 90 милиарда долара миналата година.  За сравнение търговията между САЩ и Китай възлизаше на 636 милиарда долара миналата година при американски дефицит от 375 милиарда долара. Москва и Пекин обещават да увеличат своята търговия на 200 милиарда долара до 2020 г. - цел, която изглежда прекалено амбициозна, като се има предвид бавният растеж на руската икономика и продължаващите ограничения, затрудняващи търговията между двете страни. Предвижда се при посещението на Путин да бъдат подписани нови споразумения, а то също така ще включва участие на двамата лидери в младежки хокеен мач.  Пекин също така показва подновен интерес към железопътни и други инфраструктурни проекти в Русия, като същевременно преследва своята инициатива \"Един пояс, един път\", имаща за цел да насърчи развитието в бившите съветски републики в Централна Азия. Политологът от университета \"Уитънбърг\" в Охайо Ю Бин вижда \"нарастваща асиметрия в тяхната национална сила\" в момент, когато икономиката на Китай продължава да се развива, а армията му, особено флотът, бързо се разраства. Все пак според Ю различията между страните са преодолими и за разлика от отношенията им със САЩ рядко са политизирани.  Москва продължава да смята Централна Азия за част от своята сфера на влияние и още от самото начало имаше резерви към икономическата експанзия на Китай в региона - това донякъде отразява все още съществуващото подозрение, датиращо от съперничеството им за водачество в комунистическия блок през епохата на Студената война.  Оттогава обаче двете държави изглежда са постигнали съгласие за общото си присъствие там, а страните от региона също така изглежда се застраховат, като с готовност развиват икономическото сътрудничество с Китай, но продължават да разчитат на тесни връзки с Русия в областта на сигурността. \"Изграждането на сътрудничеството с Китай е стратегически приоритет за Русия\", каза Лукянов, който ръководи Съвета за външна и отбранителна политика. \"Но има и разбиране, че всяка страна има собствени интереси.\" /БТА", "date": "2018.06.08", "title": "Путин отива в Китай в търсене на по-силно сближаване"}
{"url": "http://epicenter.bg/article/Donald-Tramp-zaplashi-ES-i-Kanada-s-novi-vnosni-mita-/156271/7/0", "text": "Президентът на САЩ Доналд Тръмп в четвъртък обвини Канада и Европейския съюз в създаването на търговски бариери, в това число – въвеждането на вносни мита, след което заплаши да наложи нови и по-силни мита, ако Брюксел и Отава откажат да премахнат своите срещу САЩ, предава ТАСС, цитирана от Агенция \"Фокус\".  „Защо ЕС и Канада не информират обществеността за това, че дълги години са използвали мащабни търговски мита и непарични търговски бариери против САЩ? Абсолютно нечестно по отношение на нашите фермери, работници и компании. Отменете митата и бариерите си или ще получите повече от ответен отговор“, написа Тръмп в социалната мрежа „Туитър“.  ", "date": "2018.06.08", "title": "Доналд Тръмп заплаши ЕС и Канада с нови вносни мита "}
{"url": "http://epicenter.bg/article/Naprezhenie-na-krachka-ot-Balgariya--Turtsiya-postavi-voenniya-si-flot-v-Egeysko-more-v-boyna-gotovnost-/156277/7/0", "text": "Анкара повишава сигурността в Егейско море, „за да предотврати възможни провокативни действия“ от Гърция, съобщи турската държавна „Анадолска агенция“, пише електронното издание на гръцкия вестник Kathimerini.  Според медията, турският флот е наредил на една фрегата и две канонерки да са постоянно нащрек, заедно с екип от специални части, специализирани в подводните действия.  Според „Анадолската агенция“, командването на Военноморските сили на Турция е увеличило мерките за сигурност в отговор на гръцките опити за повишаване на напрежението в Източното Средиземноморие и Егейско море.   ", "date": "2018.06.08", "title": "Напрежение на крачка от България! Турция постави военния си флот в Егейско море в бойна готовност "}
{"url": "http://epicenter.bg/article/Putin-pomolil-Kurts-da-mu-uredi-sreshta-s-Tramp-/156282/7/0", "text": "Руският президент Владимир Путин е помолил канцлера на Австрия да организира среща между него и американския президент Доналд Тръмп във Виена. Това пише в. \"Уолстрийт джърнъл\", като се позовава на високопоставен европейски представител.  Путин е отправил искането по време на официалната си визита във Виена по-рано тази седмица. Австрийският канцлер Себастиан Курц е приел молбата и е обещал да говори с Тръмп, казва източникът.  Настойчивата молба на Путин навежда на мисълта, че среща на върха между него и Тръмп може да има по-скоро от очакваното, само след няколко седмици. Изданието съобщи миналата седмица, че Белият дом е започнал предварителна работа по уреждането на среща на върха между двамата лидери. Джон Хънтсман, американският посланик в Русия, е бил във Вашингтон миналата седмица. Той се е срещнал с представители на администрацията на Тръмп с цел уреждане на срещата на върха, отбеляза тогава изданието.  Австрия вече е съобщила на САЩ готовността си да бъде домакин на срещата на върха между Тръмп и Путин, допълва ТАСС, като се позовава на източник от Съвета за национална сигурност на Белия дом.  На 20 март Путин и Тръмп проведоха телефонен разговор. Според съобщението на пресслужбата на Кремъл на ръководителите на външнополитическите ведомства на САЩ и Русия е било дадено поръчение да проучат въпроса за среща на лидерите. По-късно стана ясно, че Тръмп не само е говорил за възможност за среща, но и поканил Путин на среща във Вашингтон. Миналия месец Юрий Ушаков, сътрудникът на руския лидер, заяви, че възможността за организирането на среща между Путин и Тръмп в близките месеци, до ноемврийската среща на върха на Г-20, засега не се обсъжда, пише БТА.", "date": "2018.06.08", "title": "Путин помолил Курц да му уреди среща с Тръмп "}
{"url": "http://epicenter.bg/article/14-miliona-potrebiteli-sa-zasegnati-ot-porednoto-iztichane-na-lichni-danni/156284/7/0", "text": "Нов скандал с „Фейсбук” – социалната мрежа обяви, че погрешка е направила обществено достояние личните съобщения на 14 млн. потребители в продължение на четири дни през май, съобщи  bTV .   Случилото се дължи на компютърен дефект, който бил открит неотдавна и който превръщал автоматично в публични съобщенията на някои хора.   Грешката става в момент, в който социалната мрежа работи по нов начин за споделяне на някои елементи от профила на потребителите, като например снимки.   Проблемът е засегнал мрежата в периода 18-27 май. Техническият дефект бил отстранен още на 22 май, но на компанията били нужни още пет дни, за да върне отново в лични всички направени обществено достояние съобщения.", "date": "2018.06.08", "title": "14 милиона потребители са засегнати от изтичане на лични данни"}
{"url": "http://epicenter.bg/article/Putin-pristigna-v-Kitay--posreshtat-go-s-voenni-pochesti-vav-Velikata-zala-na-naroda/156286/7/0", "text": "Китайският президент Си Цзинпин ще посрещне руския си колега с военни почести във Великата зала на народа (сградата на китайския парламент) в Пекин, след което се очаква двамата лидери да подпишат редица бизнес споразумения. \"Русия и Китай искат да засилят сътрудничеството си в области като инфраструктура, енергетика, научни изследвания и високи технологии\", посочи Путин в интервю за държавната Китайска медийна група, публикувано преди визитата. Москва се концентрира върху засилване на връзките си с Азия през последните години на фона на влошаването на отношенията й със Запада заради ролята й в украинската криза. Централно място в тези усилия заема Шанхайската организация за сътрудничество (ШОС). Путин ще участва в срещата на върха на този евразийски военен и икономически блок, която ще се проведе през уикенда в китайския град Циндао. ШОС е източник на \"една четвърт от световния брутен вътрешен продукт, 43 процента от световното население и покрива 23 процента от общата площ на планетата\", заяви Путин в интервюто. \"Ресурсите са огромни. Предвид динамиката на растежа в Азия, в Китай и Индия, ще се опитаме да дадем тласък на руската икономика и да подкрепим динамиката, от която се нуждаем\", каза руският президент.  включва също проблемите около ситуацията на Корейския полуостров и споразумението за иранската ядрена програма. Руският президент ще се срещне и с китайския премиер Ли Къцян. След официалната част на преговорите Путин и Си Цзинпин планират кратко пътуване с високоскоростния влак до град Тянцзин, където ще гледат хокеен мач между младежките отбори на Русия", "date": "2018.06.08", "title": "Путин пристигна в Китай, посрещат го с военни почести във Великата зала на народа"}
{"url": "http://epicenter.bg/article/Erdogan--Izvanrednoto-polozhenie-mozhe-da-bade-otmeneno-sled-izborite/156287/7/0", "text": "Извънредното положение в Турция може да бъде отменено след предстоящите на 24 юни президентски и парламентарни избори. Това заяви президентът на страната Реджеп Ердоган в интервю за телевизиите Си Ен Ен-Тюрк и Канал Де (Kanal D), излъчено  снощи,  предаде БНР .   Това е първият път, в който Ердоган говори за подобна възможност. По думите му след изборите законът може да бъде внимателно обсъден и да бъде направена преценка дали да бъде отменен.   Извънредното положение беше въведено на 20 юли 2016 г. след опита за преврат пет дни по-рано и е в сила оттогава. На 18 април тази година то беше удължено за още три месеца за седми пореден път.   Турският лидер още веднъж подчерта, че „Канал Истанбул“ - проект за свързване на Черно и Мраморно море през европейската част на Турция е стратегически проект. Той заяви още, че турската армия ще атакува обекти на ПКК в Северен Ирак, ако правителството в Багдад не „прочисти“ тези райони.   По-рано стана ясно, че Турция спира споразумението с Гърция за обратно приемане на нелегални емигранти. Решението беше обявено от турския външен министър Мевлют Чавушоглу пред журналисти в Анталия. Турският първи дипломат добави, че споразумението с Европейския съюз по въпроса се изпълнява, а се прекратява споразумението само с Атина.   Причината е решението на гръцки съд, който отказа да екстрадира и освободи всички общо 8 турски военни, които избягаха в страната с хеликоптер в нощта на опита за преврат в Турция. По думите на Чавушоглу гръцкото поведение е неприемливо и Гърция е страната, привлякла най-много участници в преврата. Според турския министър на външните работи върху Гърция и особено върху съдиите има много голям натиск от страна на Запада.   Анкара и Атина имат споразумение за реадмисия от 2002 г., а през март 2016 г. беше сключено и споразумение с Евросъюза, което предвижда за всеки върнат в Турция нелегален емигрант в страните-членки да бъде настаняван един сириец, който отговаря на изискванията за бежански статут.  ", "date": "2018.06.08", "title": "Ердоган: Извънредното положение може да бъде отменено след изборите"}
{"url": "http://epicenter.bg/article/Avstriya-zatvarya-7-dzhamii-i-ekspulsira-nyakolko-imami/156295/7/0", "text": "Австрия ще експулсира няколко имами, финансирани от чужбина, и ще затвори седем джамии, съобщи БГНЕС.   По думите на канцлера Себастиан Курц това е удар срещу „политическия ислям“.   Курц каза, че тези действия са резултат от разследване на властите по религиозните въпроси за снимки, които се появиха по-рано тази година, на деца в подкрепяни от Турция джамии, които играят мъртви по време на възстановка на битката в Първата световна война край Галиполи.  ", "date": "2018.06.08", "title": "Австрия затваря 7 джамии и експулсира няколко имами"}
{"url": "http://epicenter.bg/article/Donald-Tramp-premahna-mesetsa-na-geyovete-v-SASht-/156298/7/0", "text": "В последния ден на месец май, президентът на САЩ Доналд Тръмп обяви пет акцента с културно съдържание, избирайки през юни да бъдат чествани Карибско-Американското наследство, Афро-Американската музика, притежанието на дом, откритите пространства и океанът,  .  Няма нито дума за ЛГБТ, издигнати в култ по времето на Барак Хюсеин Обама. При неговото управление юни бе наложен като месец на ЛГБТ, обявяван от Белия дом. Въпросът за България е дали американският посланик в София ще следва президента на своята страна и зададените от неговата администрация приоритети, или ще продължи да изпълнява очакванията на ЛГБТ-лобито, продължавайки да руши репутацията на САЩ в съзнанието на традиционно консервативното българско общество, коментира Гласове.  ", "date": "2018.06.08", "title": "Доналд Тръмп премахна месеца на гейовете в САЩ "}
{"url": "http://epicenter.bg/article/Vladimir-Putin-i-Si-Dzinpin-se-opalchiha-na-Tramp--shte-spasyavat-iranskata-yadrena-sdelka-/156302/7/0", "text": "Президентите на Русия и Китай Владимир Путин и Си Дзинпин подписаха съвместно заявление на двете страни, както и редица други документи, предава РИА Новости, цитирана от Агенция \"Фокус\". Путин пристигна в Пекин тази сутрин.  След края на преговорите страните подписаха споразумение за международните автомобилни съобщения, както и меморандум за по-нататъшното укрепване на инвестиционното сътрудничество.  Също така са постигнати договорки в сферата на усвояването на космоса, атомната енергетика и науката.  Освен това, Путин и Си Дзинпин са се договорили да работят за съхраняването на Съвместния всеобхватен план за действие (СВПД) по иранската ядрена програма.  „Във връзка с предизвикващото разочарование едностранно излизане на САЩ от договорката... да се предприемат всички възможни усилия за запазването на СВПД, взимайки под внимание принципната важност на защитата на интересите на търговско-икономическото сътрудничество на всички държави с Иран от едностранни екстериториални санкции“, се казва в заявлението.  В документа се посочва също, че много страни едностранно разполагат противоракетна отбрана (ПРО) в Европа и Азия, което нанася вреди на сигурността на Русия и Китай. С тази фраза явно се имат превид САЩ и други страни от НАТО. Американците разполагат ПРО в редица страни от Централна и Източна Европа, както и в Южна Корея, обясняват експерти.  Путин ще бъде в Китай до 10 юни. След преговорите в столицата, руският лидер заедно със Си Дзинпин ще присъства на приятелски мач между млади хокеисти от двете страни. След това руският държавен глава ще вземе участие в срещата на върха на Шанхайската организация за сътрудничество в Циндао.  ", "date": "2018.06.08", "title": "Владимир Путин и Си Дзинпин се опълчиха на Тръмп, ще спасяват иранската ядрена сделка "}
{"url": "http://epicenter.bg/article/Ruskoto-vanshno-ministerstvo--Podgotvyame-sreshta-Putin---Tramp-/156305/7/0", "text": "Министерството на външните работи на Русия води съдържателна подготовка за среща между лидерите на Русия и САЩ Владимир Путин и Доналд Тръмп, но къде и кога ще се проведе тя, засега не се знае. Това заяви в петък пред ТАСС заместник-министърът на външните работи на страната Сергей Рябков, предава Агенция \"Фокус\".  „В момента се работи за определянето на конкретния вариант за такъв контакт. Засега, към днешна дата, няма яснота къде и кога може да се състои той“, отбеляза високопоставеният дипломат. „Но ние, по линия на МВнР, водим подготовка за съдържателно провеждане на такава среща“.  Рябков изрази мнение, че потребността от такава среща е много висока.  „Изхождаме от това, че потребността от такъв контакт от гледна точка на стартиране на процеса на нормализация и подобряване на отношенията между нашите страни е много висока“, подчерта той. „Както разбираме, американската страна също осъзнава мащаба на проблемите, които са се натрупали в отношенията и си дават сметка, че тези проблеми трябва да бъдат решени“.  Заместник-министърът обърна внимание, че „темата за провеждане на среща на най-високо ниво циркулира от много време“. „Знаем колко внимание отделят на тази тема медиите и обществено-политическите кръгове и в Русия, и в чужбина“, добави Рябков.  По-рано вестник The Wall Street Journal, позовавайки се на неназовано европейско длъжностно лице, съобщи, че Путин разглежда възможността за организиране на такава среща с Тръмп във Виена и е обсъждал това с канцлера на Австрия Себастиян Курц.  ", "date": "2018.06.08", "title": "Руското външно министерство: Подготвяме среща Путин - Тръмп "}
{"url": "http://epicenter.bg/article/Byala-mechka-preyade-s-shokolad-i-se-zakleshti-v-prozorets/156310/7/0", "text": "  Гладна бяла мечка се наяде с шоколад в хотел в норвежкия град Шпицберген, а след това при опита си да излезе се заклещи в прозорец, съобщава Daily Mail, цитира БНР.   Служителка на хотела Radio Adventure Hotel открила мечката, която влязла през отворена врата, но след това вратата била затворена и животното се опитало да излезе през прозореца.   Мечката обаче се заклещила и жената повикала помощ, която дошла с хеликоптер. При шума от машината мечката успяла да мобилизира сили и да се измъкне, след което побягнала към морето.  ", "date": "2018.06.08", "title": "Бяла мечка преяде с шоколад и се заклещи в прозорец"}
{"url": "http://epicenter.bg/article/US-chinovnichka-s-golyam-gaf---desantat-v-Normandiya-bil-primer-za--quot-zdravite-vrazki-quot--s-Germaniya--VIDEO-/156316/7/0", "text": "Огромен гаф направи прессекретарят на Държавния департамент на САЩ Хедър Науърт, съобщава RT.  В изявление пред медиите на 5 юни тя обяви, че десантът на въоръжените сили на САЩ, Великобритания и техните съюзници в Нормандия през 1944 г., по време на Втората световна война, е пример за \"здравите връзки между САЩ и Германия\".  Нелепата фраза бе изречена по повод 74-та годишнина от началото на операция \"Овърлорд\", която започва с десанта в Нормандия и отваря втория фронт срещу нацистка Германия.  \"Когато говорим за правителството на Германия, ние имаме много здрави връзки. Поглеждайки назад в историята, днес е годишнината от речта, която провъзгласи плана \"Маршал\" (планът на САЩ за възстановяване на следвоенна Европа, бел. ред.). Утре (6 юни) е годишнината от десанта в Нормандия. Ние имаме много дълга история с правителството на Германия,\" заяви Науърт.  След това \"епично\" изявление потребители в Интернет посъветваха служителите на Държавния департамент да понаучат историята, в противен случай говорителката на ведомството може да нарече атаката срещу Пърл Харбър, след която САЩ влизат във Втората световна война, \"пример за добрите отношения между САЩ и Япония\".  Нелепите думи на Хедър Науърт на видеото — на 1:00 м.   ", "date": "2018.06.08", "title": "US чиновничка с голям гаф - десантът в Нормандия бил пример за \"здравите връзки\" с Германия (ВИДЕО)"}
{"url": "http://epicenter.bg/article/Samoubi-se-edin-ot-nay-dobrite-gotvachi-v-sveta---Antani-Burdeyn-/156317/7/0", "text": "Известният в цял свят топ готвач, автор и телевизионна звезда що се отнася до кулинарията Антъни Бурдейн се е самоубил, съобщава CNN, цитирана от Actualno.com   Телевизията публикува и специално обръщение заради смъртта на големия готвач, в което го описва като човек, който винаги е изумявал с таланта си и който ще липсва изключително много.   Бурдейн е извършил самоубийството във Франция, където е работел по нов епизод от поредицата Part Unknown, чийто 11-ти сезон беше пуснат премиерно само преди месец.   Френският топ готвач Ерик Рипер е намерил Бурдейн мъртъв в стаята му.   Световният успех на Бурдейн тръгва от статията \"Не яжте, преди да прочетете това\", която чрез The New York Times става изключително популярна. Де факто тя дава началото на книгата \"Поверително от кухнята\" - автобиографията на Бурдейн.   От книгата става ясно, че Бурдейн се влюбва в храната, опитвайки за първи път стрида направо от рибарска лодка в Южна Франция. След \"Поверително от кухнята\" идва телевизионната поредица A Cook`s Tour.   В 22 епизода Бурдейн представя пътуванията си из различни държави по света в търсене на перфектното ястие. Подобно на Дарвин той се възхищава от нестандартните ястия и техники на готвене. По собствените му думи той е опитвал овчи тестиси в Мароко, яйца от мравки в Мексико и око на тюлен на \"забравено от бога място\".   Едноименната книга, написана след края на пътешествието му, става отново изключително популярна и стига до върховете на американските и британски класации. Кулинарните му книги с рецепти също имат голям успех сред професионалистите и любителите.   През 2005 година стартира и новата телевизионна поредица на Бурдейн \"Антъни Бурдейн: Без задръжки\", на която Бурдейн е водещ и в същото време готви, понякога странни вкусотии като препечен ректум от африкански глиган. В края на 2011 г. се появява и поредната му телевизионна изява – \"The Layover\".", "date": "2018.06.08", "title": "Самоуби се един от най-добрите готвачи в света - шеф Антъни Бурдейн  "}
{"url": "http://epicenter.bg/article/Putin-i-Si-Dzinpin-sas-strategichesko-poslanie-za-iranskata-yadrena-sdelka--mitata-i-sistemite-za-PRO/156318/7/0", "text": "\r\n Русия и Китай се обявяват срещу едностранни икономически санкции, които не са одобрени от ООН. Това се казва в обща декларация, която подписаха китайският президент Си Цзинпин и гостуващият му в Пекин руски държавен глава Владимир Путин. Двете страни ще засилят сътрудничеството в различни международни формати, заяви китайският домакин. Според руския президент сътрудничеството между Русия и Китай е на най-високото си равнище в историята. \r\n \r\n \r\n \r\n   \r\n Китайският президент подчерта, че Москва и Пекин ще защитават многополюсния световен ред въз основа на принципите от устава на ООН и ще подпомагат по-нататъшната демократизация на системата на международните отношения. \r\n Владимир Путин заяви, че \"Русия и Китай имат интерес на Корейския полуостров и в Североизточна Азия като цяло да има мир и стабилност\". Според него  последните контакти със Северна Корея са потвърдили готовността на Пхенян за конструктивна работа, предадоха Ройтерс и ТАСС. \r\n Руският президент е подчертал, че натискът на Запада е увеличил политическото и икономическото значение на Китай за Русия. Владимир Путин и Си Цзинпин подчертаха важността от съхраняването на Съвместния всеобхватен план за действие (СВПД) по иранската ядрена програма след „предизвикващото разочарование едностранно излизане на САЩ“.  В заявлението се подчертава „принципната важност от защитата на интересите на търговско-икономическото сътрудничество на всички държави с Иран от едностранни екстериториални санкции“.  Освен това, лидерите отбелязаха, че редица страни едностранно разполагат ПРО в Европа и Азия, с което нанасят вреди на сигурността на Русия и Китай. \r\n Двамата президенти се обявиха за запазване на териториалната цялост и суверенитета на Сирия и борбата с тероризма „без двойни стандарти“.   Москва и Пекин се договориха и за редица съвместни проекти. Конкретно, страните планират да построят далечен магистрален самолет и нов тежък хеликоптер.  „Съгласувано е строителството в Китай на още една атомна централа с руски дизайн на нова площадка. Със съдействието на Русия в Китай ще бъде произведен демонстративен реактор на бързи неутрони, съвременни руски разработки ще бъдат задействани в китайската лунна програма“, заяви Путин, като подчерта, че „нямаме такъв формат на взаимодействие с нито една друга страна по света“.  Путин и Си определиха партньорството между Москва и Пекин като „образцово за междудържавните отношения“ на фона на геополитическата нестабилност и случаите на протекционизъм.    Путин пристигна в Пекин в петък сутринта. Той бе посрещнат с военни почести под звуците на песента \"Катюша\", изпълнена от военен оркестър.  Освен съвместното заявление, след края на преговорите страните подписаха споразумение за международните автомобилни съобщения, както и меморандум за по-нататъшното укрепване на инвестиционното сътрудничество. Също така са постигнати договорки в сферата на усвояването на космоса, атомната енергетика и науката.  Путин ще бъде в Китай до 10 юни. След преговорите в столицата, руският лидер заедно със Си Дзинпин ще присъства на приятелски мач между млади хокеисти от двете страни. След това руският държавен глава ще вземе участие в срещата на върха на Шанхайската организация за сътрудничество в Циндао. \r\n \r\n  ", "date": "2018.06.08", "title": "Путин и Си Дзинпин със стратегическа декларация срещу еднополюсния свят  (ОБЗОР)"}
{"url": "http://epicenter.bg/article/Bolivudski-aktyor-ima-nepriyatnosti-s-Interpol-za-urezhdane-na-nereglamentiran-lov-na-gligani-u-nas/156320/7/0", "text": "Полицията в индийския град Мумбай е уведомила известния боливудски актьор Саиф Али Хан, че е получила писмо от Интерпол от името на правителството на България, което иска обяснения за уреждането на неразрешен лов на глигани на нейна територия, пише Times of India, цитиран от Фокус.  „Получихме документите от Интерпол и сме ги предали на актьора. Очакваме обяснение“, съобщи високопоставен служител от полицията в Мумбай.   Българската полиция е разкрила агент, който е организирал лов на глигани за Хан без необходимите разрешителни.   България е сред челните дестинации за ловен туризъм, но чужденците трябва да представят разрешение от собствените си страни или да проведат тестове в България, за да получат подобно разрешение от нея. В Индия не може да се получи разрешително за лов, защото практиката е забранена според закона „За защитата на дивата природа“ от 1972 г. Единственото изключение важи за вредителите, но и техният лов се извършва с надзор от министерството на горите на Индия.", "date": "2018.06.08", "title": "Боливудски актьор има неприятности с Интерпол за уреждане на нерегламентиран лов на глигани у нас"}
{"url": "http://epicenter.bg/article/Iznenada--Tramp-prizova-Rusiya-da-bade-varnata-v--quot-G-7-quot--/156326/7/0", "text": "Президентът на САЩ Доналд Тръмп призова Русия да бъде върната в „Г-7“ – групата на водещите индустриални нации, пише американското издание The Hill, цитирано от Агенция \"Фокус\".  Русия бе изгонена от тогавашната „Г-8“ през 2014 г. заради това, че присъедини Крим след проведения референдум на полуострова, който дотогава влизаше в състава на Украйна.  Тръмп направи изявлението си днес, говорейки пред репортери, преди да замине за Канада, където ще участва в среща на високо равнище на „Групата на седемте“.  Според изданието този коментар на президента може да раздразни съюзниците на Америка, които искат още повече да изолират Русия. Пред репортери Тръмп заяви, че самият той е \"най-големият кошмар\" за Русия, но смята, че Москва трябва да участва в разговорите.  “Русия трябва да участва в тази среща, каква е тя, след като Русия не участва\", запита риторично Тръмп.  “Дали ни харесва или не, дали е политически коректно или не, ние имаме да управляваме един свят. А \"Г-7\", което беше \"Г-8\", изхвърли Русия. Те трябва да върнат Русия обратно, защото Москва трябва да бъде на масата на преговорите\", заяви президентът на САЩ.   Прессекретарят на Кремъл Дмитрий Песков коментира веднага след думите на Тръмп, че Русия концентрира вниманието си в голяма степен на други формати, а не на Групата на седемте.  „Ние поставяме акцента си върху други формати“, заяви Песков.  По-рано прессекретарят отбеляза, че „актуалността на „Г-7“ за Русия пада от години, снижава се, защото в изменящата се политическа и икономическа обстановка значително расте значението и актуалността на формати като „Г-20“, където Русия участва активно“.   Забележките на президента може да подхранят критиките, че той е приятелски настроен към Русия независимо от неприятелските действия на Москва срещу САЩ, коментира изданието.  Тръмп често изказва желание да установи близки отношения с руския президент Владимир Путин и да договори споразумения по военната интервенция на Москва в Украйна и присъствието ѝ в Сирия.  Очаква се президентът на САЩ да срещне сериозни критики по време на срещата на \"Г-7\" заради решението си за вдигане на митата и отказа от ядрената сделка с Иран.  ", "date": "2018.06.08", "title": "Изненада! Тръмп призова Русия да бъде върната в \"Г-7\" "}
{"url": "http://epicenter.bg/article/Kremal-za-priziva-na-Tramp-Rusiya-da-bade-varnata-v--quot-G-7-quot--Veche-ne-sa-aktualni-/156328/7/0", "text": "Прессекретарят на на руския президент Дмитрий Песков заяви, че Русия концентрира вниманието си в голяма степен на други формати, а не на Групата на седемте. Така той коментира заявлението на президента на САЩ Доналд Тръмп за това, че Русия трябва да бъде отново поканена в „Г-7“, предава ТАСС, цитирана от Агенция \"Фокус\".  „Ние поставяме акцента си върху други формати“, заяви Песков.  По-рано прессекретарят отбеляза, че „актуалността на „Г-7“ за Русия пада от години, снижава се, защото в изменящата се политическа и икономическа обстановка значително расте значението и актуалността на формати като „Г-20“, където Русия участва активно“.  Песков категорично отказа да коментира хипотетични разсъждения за това, ще се върне ли във формата \"Г-8\", ако ѝ бъде предложено.  Междувременно новият премиер на Италия Джузепе Конте заяви, че подкрепя идеята на президента Доналд Тръмп.  \"Съгласен съм с президента Доналд Тръмп. Русия трябва да се върне в \"Г-8\". Това е в интерес на всички\", написа Конте в Туитър.  Канада обаче се противопостави. Говорител на премиера Джъстин Трюдо обяви, че Отава не е променила мнението си и е против връщането на Русия.  Преди два дни и германският канцлер Ангела Меркел обяви, че връщането на Русия в този формат е засега невъзможно заради анексирането на Крим. Меркел обаче се обяви и за продължаване на диалога с Москва.  ", "date": "2018.06.08", "title": "Кремъл за призива на Тръмп Русия да бъде върната в \"Г-7\": Вече не са актуални "}
{"url": "http://epicenter.bg/article/Galeriya-Arte-otkriva-izlozhba-v-pamet-na-Svetlin-Rusev-po-povod-85-godini-ot-rozhdenieto-mu/156338/6/0", "text": "По повод 85 години от рождението на Светлин Русев на 14 юни в камерното пространство на Галерия Арте се открива изложба с последните рисунки и скици на Маестрото.   По традиция на този ден, всяка година той подготвяше изложба, пазена в дълбока тайна. Събитието се превърна и в празник, който събираше всички приятели, почитатели и колекционери на чаша вино в чест на любимия ни художник.   През годините изложбите-изненада за рождения ден на Светлин Русев ставаха все по-ръзтърсващи като идеи и неочаквани като реализация.   Последната изложба трябваше да бъде автобиография... автобиография, синтезирана в една творба - равносметка на един живот.             Каменната композиция остана незавършена, но рисунките са при нас, мощни и въздействащи като самия творец.   Благодарим, че бяхте до нас, Маестро! Благодарим, че ни подкрепяхте и напътствахте безрезервно!        Нека всички, в чийто сърца има поне частица от силната личност на Светлин Русев, да споделят този ден с нас от 16.00 до 20.00 часа на 14 юни 2018,ул.Бузлуджа 31.        Изложбата ще продължи от 14 до 16 юни 2018.   Благодарим на Стефан Марков, чиято експозиция прекъсваме за 3 дни, за да почетем паметта на Светлин.        Събитието се провежда едновременно с представянето на банери с фотографии на каменната композиция пред СГХГ,  която Маестрото искаше да постави до самата галерия.                              ", "date": "2018.06.08", "title": "Галерия Арте открива изложба в памет на Светлин Русев по повод 85 години от рождението му"}
{"url": "http://epicenter.bg/article/Kevork-Kevorkyan---izoblichitelyat-na-duhovnite-plebeyshtini/156339/6/0", "text": "Великият немски философ Георг Вилхелм Фридрих Хегел говори за иронията на историята, която почти винаги спохожда времена на резки социални сътресения и трансформации. Често пъти крале, императори, дори неглупави държавници имат едни планове, а ироничните пируети на историята предлагат съвсем друго развитие на събитията. Времето на така наречения демократичен преход от края на 1989 година дава удивителни примери не само за шегобийството на историята, но твърде често и за мрачни и зловещи гротески, пред които  капричосите на Гоя биха могли да изглеждат като наивни детски рисунки.   Поразително е, че българското общество се оказа дотам неподготвено за социалните трансформации и промени, че в продължение на повече от четвърт век не само не успя да открие истинските си безкористни и родолюбиви народни водачи и политици, но и прояви учудваща наивност и безхаберие, да не кажем конформизъм и овчи възторг, издигайки все по-неподготвени за сложния и противоречив исторически период персони, които в един момент си повярваха и се самопровъзгласиха за несменяем политически елит. В коловозите на властта се овъргаляха няколкостотин депутати, областни управители, министри, премиери, президенти, които във всяка сериозна страна, в най-добрия случай биха били приети за началници на  цехове в някое малко градче или управители на баничарници и хоремагове.   Не стига, че българското общество не случи на истински безкористни народни водачи и политици, но се оказа и доста бедничко откъм ярки публицисти, които да демаскират безстрашно шабаша на политическите вещици (може би с единични изключения).   Несъмнено най-яркото изключение тук е Кеворк Кеворкян. За него категорично важи прекрасната българска поговорка „Шило в торба не стои“. Затова когато разноцветни български политици  и силните на деня спряха неговото легендарно предаване „Всяка неделя“, защото изтръпваха и трепереха от острия език на Кево и суровите му, безпощадно верни анализи, той даде воля на полемичното си перо на страниците на редица вестници като: „Уикенд“, „Стандарт“, „Преса“, „Труд“ и т.н. Те получиха феноменалната възможност блестящото перо на Кеворк да поднася своите ярки политически анализи, безжалостни разрези на слугинажа на редица медии (предимно коридорни телевизии), антрефилета, полемики, филипики, политически портрети и прочее. С присъщото си чувство за хумор Кеворк нарече една внушителна серия от публикации „приказки за телевизията“. Но ние виждаме, че в тези текстове често пъти не само няма нищо приказно, но и обратно – гротеската, безжалостната словесна карикатура, острата пародия доминират над всичко.   Ако погледнем като цяло хилядите публикации на Кеворк Кеворкян във вестниците, а напоследък и в някои сайтове, ще се убедим, че той сътворява удивителен социополитически и философско-исторически портрет на епохата на прехода. Българският преход, разбира се, както се вижда, май ще бъде безкраен и все по-мъчителен. Затова и въображението на нашия автор тепърва ще има своите предизвикателства за сериозни предупреждения, проникновени анализи и неподражаеми иронично-пародийни репризи и памфлетни експлозии…   Част от блестящите си статии, антрефилета, памфлети и словесни инвективи неслучайно Кеворк Кеворкян композира и в отделни книги. Това е необходимо на бъдещите изследователи, социолози и психолози, които сериозно ще се заемат с анализирането на шизофриничния български политически преход. Нека тук се спрем само на две от последните засега книги на Кеворк Кеворкян, които са емблематични за цялостното му творчество. Освен това те съдържат знакови послания към нашето общество.   Първата е „Тайните на телевизията“, която обхваща 77 от бравурните неистови, невероятни негови есета, печатани седмично във в. „Труд”. Всяка творба на Кеворк Кеворкян, разбира се, е провокирала в добрия смисъл на думата интереса на широката публика и на критиката, но тази действително е уникална, защото само на пръв поглед е посветена на телевизионните потайности. Всъщност главното й послание е насочено към духовното здраве на нацията, към сложните, често пъти алогични и ирационални трансформации и пертурбации в общественото пространство през последния четвърт век.   Обаче наистина ли са алогични и имагинерни? Прочитайки на един дъх книгата (а преди това сме следили тези текстове и във в. „Труд”), пред нас се очертава доста трагична картина – общество с драматично разклатена социална стратификация, дезориентирано, дезинтегрирано, отхвърлило едни идеали и несъздало на тяхното място други, общество в икономическа, политическа и най-страшното – духовна безпътица.   Нашият автор ни подвежда, като уж ни занимава с една или друга телевизионна еднодневка, някой тв водещ мишок или псевдогерой на деня с неизяснена сексуална идентичност, или просто с поредния ибрикчия. Той всъщност ни кара да се събудим, да отворим широко очите си за това, което се случва с нас самите. Има причини, разбира се, да бъдем такива днес. И причините са по-отдавнашни, не са само плод на така наречения демократичен преход. Но има и специфичен „принос” на последните две десетилетия в злодейския процес на разграждане и разфасоване на държавата. Анализите и разсъжденията на Кеворк са до болка точни и проникновени. Те оглозгват съзнанието на мислещия човек и го карат да се стряска. Разбира се, ако има съвест, ако са му останали поне зачатъци на чест, национално достойнство и гордост.   Тайните на телевизията всъщност са тайни на почти три шеметни и – за жалост – съвършено нелицеприятни десетилетия. Истинската демокрация не само е свобода на словото (която се изроди в нетърпимо словоблудство и заекващо речеви мастурбации). Тя предполага ред и организираност, смисъл и разум, правила, ясна ценностна система, истински ориентири, фундаментално базисни убеждения, върху които стъпва общественият договор. Острият като бръснач ум на Кеворк, уви, не открива такива общи и основополагащи за нацията и обществото ни фундаменти, от които да се оттласнем от дъното на духовната мизерия и нищета. Не бива да се подлъгваме от неговата блестяща ирония, от словесните му карикатури, гротески, инвективи, параболи на ума и да мислим, че те са само белег на стила му – неординерен, ярко предизвикателен, конструиращ фразата с помощта на многобройни алюзии и реминисценции, вътрешни цитати и позовавания на велики мислители или модерни медийни звезди от световната сцена.   Не, тук има нещо по-дълбоко – Кеворк Кеворкян се опитва да ни разкрие генезиса на злото, причините, които водят до развратяването на обществения морал, до невъзвратимия разпад на ценностите, до цялостната дезориентация на обществото ни.   Всъщност тези приказки за телевизията са май доста страшнички, ако ги четем, както трябва, а не както неговите псевдогерои, подвизаващи се на медийната, а и на политическата сцена на България. Квазигероите идват и си отиват, те са пренебрежимо незабележими микроорганизми, полепнали по снагата на изтерзаното Отечество. Сигурен съм, че след петдесет години бъдещите поколения ще се ориентират безпроблемно от текстовете на Кеворк, публикувани във в. „Труд”, за същинските причини на окаяното ни днешно битие и дай боже, ще могат да направят своите изводи как не трябва да се управлява не само една медия, но и една цяла държава.   И как има все пак неща, които не са за продан.   Другата книга на Кеворк Кеворкян, която още с излизането си се превърна в същински бестселър носи емблематичното заглавие „Плевнелиев – президентът натрапник“. Разбира се, почти няма медия в България, която да не е изтъквала и регистрирала безбройните гафове, скандални опущения или откровени глупости, дрънкани от това лице по време на петгодишния му мандат. Най-сериозно и методично обаче с изследването анатомията на това недоразумение се зае Кеворк Кеворкян. Задача трудна и неблагодарна като се има предвид твърде неприятната миризма, която постоянно витае около споменатото лице.   В продължение на пет години Кеворк Кеворкян с удивително постоянство и търпение следи одиозното развитие на този български мистър Бийн. Кеворк Кеворкян очертава порочния феномен на посочването. Един от големите грехове на прехода, довел до оскотяването на съвременната ни държава, е, че голяма част от дечицата на предишната номенклатура се превърнаха в най-върли слагачи и лакеи на американците. Плевнелиев, разбира се, е забравил какъв е собственият му произход и какви са били родителите му, но историята помни. Помни и Кеворк и създава особен жанр – иронична историография. По същество това е безжалостен разрез на политическия живот през последния четвърт век, през който интригите, крамолите, простотиите, нескончаемите плебейщини очертават гротесковия портрет на епохата. Възниква резонния въпрос „случайни ли са случайностите?“ Във време, в което ние имаме нужда от един Шаляпин, те ни пробутват Азис. Васалният манталитет, сервилността, слугуването, лакейниченето и мазното нищоговорене на политиците доведоха нашето общество до пълно объркване на ценностите, до тотална подмяна на ориентирите и до такова почти налудно състояние, в което празният бъбреж на лица като Меглена Кунева, Сергей Станишев, Росен Плевнелиев и прочее, става не само търпим, но и загадъчен.   Много сполучливо Кеворк нарича подобен тип парвенюта временни квартиранти на мизерното настояще. Книгата му е пронизана от болка и тревога за развитието на българската съдба. Възможно ли е да бъдем безучастни, когато газим в океан от безсърдечие, кучета оглозгват професори и дечица, а еколозите и добре платените защитници на човешките права ни обясняват, че циганите били иначе добри хора, въпреки, че безчинстват, насилват, грабят и убиват. И техните права били по-важни от правата на жертвите. Според Кеворк Кеворкян преходът е същински рай за малоформатните хора, какъвто е за съжаление и президента – „герой“ на неговата книга.   Фрагментарният и мозаечен подход на конструирането на книгата на пръв поглед би могъл да подведе наивния читател, че става дума за разхвърляни случки, събития, изказвания, свързани с нашенския Бийн.   Но всъщност авторът следва строга и ясна концепция, чиято главна цел е да се надникне отвъд външната събитийност и да се прозрат дълбоките причини, скритата механика на разпадните процеси, да се посочат диригентите на разтлението. Тук се нареждат не само ренегатите като Иво Прокопиев, Иван Кръстев, Огнян Минчев, Евгений Дайнов, Николай Младенов и др., които емблематизират отвратителното майкопродавство и отцеругателство, но и откровените мошеници, извършили хунвейбинските набези на ликвидационните съвети, чиито вдъхновител е Филип Димитров, ограбването на Кремиковци и цялата злодейска масова и касова приватизация, както и престъпната реституция, зачената в лъжа, подлост и безнравственост.   Остроумно Кеворк Кеворкян определя псевдоимперии като тази на кръга „Капитал“ като построени върху фундамент от кал. Ренегатите гъгнат на поредния американски посланик и целуват чепика му не само, за да се подмажат поради вътрешна склонност към сервилност, но и за да осигурят мизерното си битие с някое и друго проектче от фондации като „Америка за България“ или кърваво подаяние от Сорос. Това са всъщност истинските екзекутори на обществения морал, пиратите на прехода или колорадски бръмбари като Плевнелиев, еднакво безмислено ухилен като герой на Чехов при сватби и погребения.   Кеворк Кеворкян демаскира политическите мародери, които искат да обезличат постиженията на миналото и като цяло на доброто, безкористният дългогодишен труд на няколко милиона българи, вградили енергията и вярата си в изграждане на държавата.   Книгата на Кеворк Кеворкян е разнищваща диаграма на Прехода с всичките му зулуми и свинщини, с плебейщините на така наречения политически елит – разюздаността на агнешките главички и новите Павликморозовци, примъкващите се, чието знаме е мерзостта и гаврата със Свободата. Ето един поразителен фрагмент, който е като квинтесенция на философията на книгата:       Калейдоскопът от анекдоти, случки, събития, цитати от изказвания и мъдри книги на велики личности или полюции на обикновени идиоти политици позволява на автора да съчетае трагичното със смешното, водевилното със сериозното, гротескното със суровореалистичното.   Тази книга показва не само колосалната ерудиция на автора, пъргавата способност на неговия ум за бързи и внезапни комбинации, проникновенни социополитически анализи, но и многопластовост на наблюденията, бравурен, остър, солен понякога, цветист и богат български език, зад който стои дълбока и съдържателна мисъл. Езикът на тази книга е езика на гнева, трупан в годините на така наречения преход, гняв, който изригва в афористичната и елиптичната конструкция на фрагментите на Кеворк, където иронията прелива в гротеска, незлобливото и анекдотичното внезапно се превръщат в оксиморонна памфлетност, а понякога и в неприкрита злъч и подгавряне. Но обектите, които рисува изтерзаното перо на автора, са толкова уродливи, че каквито и силни думи и изрази да се използват, те ще бъдат справедливи.   Обективният прочит на историята е съпроводен с блестящи психологически портрети на лапацалата – Даниел Митов, Николай Ненчев, Христо Иванов, Румяна Бъчварова, Меглена Кунева, Радан Кънев, Петър Москов и прочее, и прочее, които са главните диригенти на шизофреничната политическа какофония, оглушила съвременното ни общество.   Ето честната, ето дълбокосъдържателната, ето истинската книга за прехода, показан без маска и без грим като озъбено свирепо куче, както би казал поетът. Несъмнено по тази книга бъдещите поколения ще съдят за иронията на историята, която ни поднесе толкова уродлив, безнравствен и апокалиптичен преход.    ", "date": "2018.06.08", "title": "Кеворк Кеворкян - изобличителят на духовните плебейщини"}
{"url": "http://epicenter.bg/article/Bulgargaz-poiska-s-18--po-skap-gaz-ot-1-yuli-/156335/4/0", "text": "Булгаргаз поиска от Комисията за енергийно и водно регулиране цената на природния газ да поскъпне от 1 юли с 18%, предаде репортер на БГНЕС.  Синьото гориво ще поскъпне за третото тримесечие на 2018 г. в размер на 427,12 лв.за 1000 кубически метра газ без да са включени такси за достъп, пренос, акциз и ДДС, уточниха от държавната газова компания.  БГНЕС припомня, че с исканото увеличение ще поскъпнат токът и топлоенергията от 1 юли. Цената на електроенергията за бита ще скочи най-малко с близо 2 на сто.  На 31 май след проведено обществено обсъждане в Комисията за енергийно и водно регулиране стана ясно, че крайната цена е в пъти по-ниска от поисканата от трите електроразпределителни дружества. За абонатите на ЧЕЗ увеличението ще е с 1,7%, за тези на ЕВН – 1,8%, а за клиентите на \"Енерго Про\" с 2,6%.  Граждански сдружения поискаха от председателя на държавния регулатор Иван Иванов да насрочи извънредно заседание на комисията, след като стане ясно с колко ще поскъпне газът. Иванов обаче отказа.  ", "date": "2018.06.08", "title": "Булгаргаз поиска с 18% по-скъп газ от 1 юли "}
{"url": "http://epicenter.bg/article/Pelov-e-pochinal-ot-ranata-na-litseto-mu--pokazva-autopsiyata-/156263/3/0", "text": "Жената укривала в апартамента си избягалите затворници Радослав Колев и Владимир Пелов е разпитана в полицията. Става дума за апартамента който полицията претърси вчера.  Материалите от разпита са предадени на прокуратурата и сега държавното обвинение трябва да прецени да ли ще и повдигне обвинение за укриване на издирвани престъпници.  Владимир Пелов се е крил 40 дни в апартамента в Ботевград. Той е обитавал жилището заедно с другия избягал от Централния софийски затвор Радослав Колев, от когото и до момента няма следа.  Разследващите са установили още, че в обискирания вчера апартамент в Ботевград избягалите затворници Владимир Пелов и Радослав Колев са се укривали до края на април.  Жената, която ги е укривала казала, че е мълчала защото се страхувала от двамата да не направят нещо лошо на децата ѝ.  Данните на полицията сочат, че след това двамата са се разделили. В апартамента останал само Пелов. Разследващите са иззели записите от всички охранителни камери в района около мястото на стрелбата. В момента записите от тях се анализират, предаде БНТ. Готова е и аутопсията на Пелов. Резултатите сочат, че раната в лицето е причина за смъртта му. Експерти ще анализират и ъгъла, под който са влезли куршумите, за да установят позициите на двамата при стрелбата.    Според бившия шеф на ГДБОП Румен Миланов, е странно как само няколко часа след престрелката службите са успели да установят коя е жената собственик на апартамента, където Пелов се е укривал.   Проблемите в МВР според Румен Миланов се крият не в непрофесионализма на един или друг началник, а в неподържането именно на системите във вътрешното министерство , обучението на състава и липсата на приемственост.  В Ботевград продължава засиленото полицейско присъствие, но според кмета полицаите в местното районно са крайно недостатъчно. Той е настоявал многократно за решаване на проблема пред няколко поред министри на вътрешните работи. По думите му, в Ботевград нивото на престъпленията като лихварство, сводничество, наркоразспространение и проституция са изключително много. В районното в Ботевград работят около 25 униформени полицаи за община от 35 хиляди жители.", "date": "2018.06.08", "title": "Пелов е починал от раната на лицето му, показва аутопсията "}
{"url": "http://epicenter.bg/article/Baba-dade-420-000-leva-na-alo-izmamnitsi-v-Sofiya/156281/3/0", "text": "Баба от София счупи рекорда в телефонните измами у нас, като позлати ало-измамници с 420 000 лева. 65-годишната Жасмин изтеглила парите последователно от две банки, а като отишла в трета, за да си вземе още 180 000 лева, служителите се усъмнили и подали сигнал в полицията.   Шеметната телефонна измама се разиграла във вторник в центъра на София, потвърждават от МВР. В момента тече разследване, но все още няма задържани за рекордната измама.   Жасмин живее в центъра на столицата в района около „Орлов мост“. Във фаталният вторник телефонът й звъннал и мъж с непознат глас я помолил за съдействие на полицията за залавяне на ало-бандити. Измамниците действали по позната схема за помощ на МВР. За да убедят старицата в думите си, престъпниците не са имали нужда от много време. Те я убедили, че операцията е секретна, след което жената си взела чантата и тръгнала към банката. От два клона успяла да изтегли 420 000 лева, които предала на муле. Тъй като се изпуснала, че има още пари в трета банка, мошениците я оплели в мрежите си. Щом Жасмин се наредила на гишето и поискала 180 000 лева, служителката се усъмнила и като не получила адекватно обяснение за какво са й парите, подала сигнал в полицията. Така било предотвратено даването на още пари, пише „Телеграф“.   Когато Жасмин разбрала, че е измамена, изпаднала в шок. Не можела да повярва, че е влязла в схемата на ало-мафията.   Съседи на жертвата споделят, че тя дълго години работела в голяма застрахователна компания и си спестявала пари. Била изключително интелигентна и възпитана,. Целият квартал се чуди как са успели да я измамят и то с рекордна сума.   От МВР отново призоваха хората да не се доверяват на непознати и да дават пари, особено след искане по телефона.", "date": "2018.06.08", "title": "Баба даде 420 000 лева на ало-измамници в София"}
{"url": "http://epicenter.bg/article/Bivsh-politseyski-shef-za-sluchaya--Pelov--Propusk-e--che-ne-sa-nablyudavali-vsichki-okolo-begletsa--VIDEO--/156283/3/0", "text": "Слабото място в работата на МВР по издирването на Владимир Пелов е, че не са подложили на 24-часово наблюдение целия контингент около беглеца – близки, познати, съученици, приятелки, любовници. Това обяви в предаването \"Тази сутрин\" на бТВ бившият началник на МВР за София-област Николай Николов.  Той е ръководил акцията по залавянето на Пелов през 2011 г. Тогава ние изучихме детството, миналото, ученическите му години, стигнахме до Пирдоп – до негова съученичка, която му е била приятелка, каза Николов.  \"Аз предположих, че е в района на Стара Планина. Преходът през Своге за Ботевград е кратък и има около 33 000 вили, много от тях изоставени\", напомни Николов.  По думите му причината за слабостите в работата на МВР е фактът, че системата е разбита. Това се е случило на два етапа – през 2008 г., когато министър на вътрешните работи е Михаил Миков, и през 2013 г. при кабинета „Орешарски”. Винаги, когато БСП дойде на власт, има политическа чистка в МВР, коментира бившият полицейски шеф.  Той препоръчва на настоящото ръководство на МВР да направи анализ – какво са направили и какво са пропуснали по случая „Пелов”, и да вземе съответните мерки.  ", "date": "2018.06.08", "title": "Бивш полицейски шеф за случая „Пелов”: Пропуск е, че не са наблюдавали всички около беглеца (ВИДЕО) "}
{"url": "http://epicenter.bg/article/Gen--Kiril-Radev--Politsiyata-ima-kasmet--che-sluchayat-s-Pelov-se-razvi-taka-/156288/3/0", "text": "„Полицаите имат късмет, че така се развиха нещата с избягалия затворник Владимир Пелов. А този случай показва какво е състоянието на МВР в момента”. Това каза в ефира на „Здравей, България бившият директор на НСБОП ген. Кирил Радев.  Според него фактът, че убитият рецидивист и избягалия от затвора, заедно с него – Радослав Колев, не са открити заради липса на информация, на координация между службите, на техника и на професионалисти.  „Общественото доверие към полицията е на нулата, да не кажа – и отрицателно”, коментира ген. Радев.  Според бившия директор на СДВР Валери Йорданов пропуските в разследването и издирването на Пелов и Колев се дължат не само на субективни грешки, „макар че ще се намери някой, който да бъде наказан”.  „Хората, които са прикривали бегълците, са се страхували, че ако ги издадат, веднага ще се разбере кои са информаторите”, каза още Йорданов.  Той изрази мнение, че предварително направеният по случая анализ не е бил достатъчно добър, след като рецидивистите не са били открити дори в родния им град, където са се укривали.  ", "date": "2018.06.08", "title": "Ген. Кирил Радев: Полицията има късмет, че случаят с Пелов се разви така (ВИДЕО)"}
{"url": "http://epicenter.bg/article/12-godishno-momche-i-semeystvoto-mu-sa-bili-zhestoko-prebiti-s-buhalki-v-kv---quot-Boyana-quot-/156299/3/0", "text": "Депутатът от БСП Иван Ченчев оповести от трибунта на Народното събрание криминален случай от снощи, при който 12-годишно момче и 35-годишната му майка и 40-годишният й съпруг са били пребити с бухалки в столичния квартал „Бояна“, съобщи  Novini.bg .    Нападението е било извършено вчера около 2:30 и 3:00 часа, но за него се е разбрало едва днес.   От МВР поясниха, че нападението е станало в района на \"Боянското ханче\". Веднага след това е бил подаден сигнал на тел. 112, а пострадалите са откарани в \"Пирогов\" и по-късно освободени. До този момент обаче те не са подали жалба в полицията за нападението. По тази причина новината не е била отразена в бюлетина на МВР.", "date": "2018.06.08", "title": "12-годишно момче и семейството му са били жестоко пребити с бухалки в кв. \"Бояна\""}
{"url": "http://epicenter.bg/article/SDVR-shte-pazi-gey-parada-utre--shte-ima-promeni-v-dvizhenieto-v-Sofiya-/156306/3/0", "text": "Столичната дирекция на вътрешните работи (СДВР) взема мерки за опазване на реда в столицата заради няколко обществени мероприятия, които ще се проведат в събота. Това съобщиха от пресцентъра на МВР.  Първото шествие е заявено с начален час 14 часа, сборен пункт пл. „Народно събрание“ и маршрут по бул. “Цар Освободител“ до пл. „Независимост“, по бул. „Княз Ал. Дондуков“, бул. „Княгиня М. Луиза“, бул. „Витоша“ до НДК, пл. „България“. Посоченият час на приключване е 16.30.  За времето от 16 до 22 часа е организирано шествие  , участниците в което ще се събират пред Паметника на Съветската армия - „Княжеска градина“ и ще преминат по бул. „Цар Освободител“, бул. „Васил Левски“, ул. „Ген. Йосиф Гурко“, ул. “Г.С.Раковски“, бул.“ Княз Ал. Дондуков“, бул. “Васил Левски“, бул. „Цар Освободител“ до Паметника на Съветската армия“, където мероприятието ще приключи.  От 17 до 20 часа в близост до билетния център пред Национален дворец на културата ще се проведе митинг - събрание.  В 18 часа пред пилоните на НДК ще се събират участници в шествие, които ще се придвижат по бул. „Патриарх Евтимий“, ул. „Граф Игнатиев“, бул. „Христо и Евлоги Георгиеви“, пред сектор „А“ на Национален стадион „Васил Левски“ , по алеята покрай сектор „Г“ на стадиона до езеро „Ариана“ в Борисова градина, където събирането ще приключи.  Преди, по време и след провеждането на тези прояви полицейски служители от СДВР, подпомагани от техни колеги от ГД „Национална полиция“ ще бъдат ангажирани в обезпечаването на сигурността, охраната на обществения ред и организацията на движение в града. На обявените сборни места ще бъдат изградени буферни зони за участниците в обявените събирания. Съгласно българското законодателство, в обособените зони няма да бъдат допускани лица във видимо нетрезво състояние, маскирани или носещи забранени предмети и вещи /огнестрелно оръжие, пиротехнически изделия, ножове, палки, боксове/.  При необходимост, по направленията на придвижване на шествията, поетапно ще бъде спирано и възстановявано движението по пътното платно.  Взети са всички необходими мерки за недопускане на инциденти и нарушения на обществения ред.  От СДВР призовават случайно преминаващи граждани в района на провежданите прояви, да проявят толерантност и да спазват стриктно указанията на униформените.  ", "date": "2018.06.08", "title": "СДВР ще пази гей-парада утре, ще има промени в движението в София "}
{"url": "http://epicenter.bg/article/Sin-blasna-bashta-si-po-stalbishteto-i-go-ubi/156322/3/0", "text": "71-годишен мъж почина на място, след беше блъснат от сина си по стълбището на жилищна кооперация в Пазарджик, съобщават от ОД на МВР, предаде  Novini.bg .   Трагедията се е разиграла в следобедните часове вчера.   Сигналът за инцидента е бил подаден в полицията от лекари от Спешна помощ, които са реагирали на сигнал за паднал на приземния етаж мъж. На място те само констатирали смъртта на възрастния мъж.   В хода на започналото незабавно разследване станало ясно, че починалият пенсионер е бил блъснат по стълбите от 46-годишния си син Никола М.   От доста време двамата били в лоши отношения и почти не поддържали контакт по между си. В четвъртък случайно се срещнали на стълбите на кооперацията, в която живеели, и между двамата избухнал скандал. В пристъп на гняв синът блъснал баща си и възрастният мъж полетял по стръмното стълбище, а тялото му се търкаляло до приземния етаж, което се оказало фатално.   Синът е задържан.  ", "date": "2018.06.08", "title": "Син блъсна баща си по стълбището и го уби"}
{"url": "http://epicenter.bg/article/Zaharieva-nastoyava-za-obsht-isk-za-obezshteteniya-za-trakiyskite-bezhantsi/156319/2/0", "text": "Турция е предложила претенциите на България за обезщетение на тракийските бежанци да бъдат поискани с индивидуални искове от всеки засегнат. България категорично е отхвърлила предложението, заяви пред парламента външният министър екатерина Захариева, съобщи „Сега“. По думите й този спор може да бъде решен само с един колективен иск.   Тя подчерта, че въпросът е много сложен и премиерът Бойко Борисов е повдигнал темата при посещението на турския президент Реджеп Ердоган във Варна през март, след като пет години тя не е била засягана. Захариева допълни, че двете страни са се разбрали да организират пета комисия по въпроса, като все още няма конкретна дата за нея. Най-вероятно разговорите ще се проведат в Турция.   Външният министър обясни, че южните ни съседи са на коренно различно мнение за тракийските бежанци, като според тях те сами са поискали да се изселят. Също така турските власти изисквали нотариални актове за имотите, което според Захариева трудно може да стане. Тя все пак уточни, че спорът може да бъде решен и чрез други документи, но не уточни какви.   Захариева, която е и вицепремиер по съдебната реформа, добави, че за обезщетението на тракийските бежанци се работи по мандат, който не е променян от 2012 г. Именно заради това тя предложи да се организира заседание на парламентарната външна комисия, на което да се говори повече и по-спокойно по темата, тъй като мандата е с гриф за класифицирана информация.   Тя каза още, че след думите на Ердоган за духовните граници на Турция, в които попаднаха и части от Южна България, той повече не е правил подобни изказвания. Това тя отдаде на забележката на Борисов към президента. Турският държавен глава е подчертал, че думите му не означават намерение по отношение на границите.   На генералния ни консул в Одрин е отправена строга забележка за отменянето на честванията на националния празник 3 март. Това каза министърът на външните работи Екатерина Захариева в отговор на въпрос на депутата от БСП Иво Христов относно случая с генералния консул на Република България в град Одрин (Турция), който отмени честването на националния празник Трети март, предаде агенция „Фокус“.   „Веднага се разграничихме от действията на генералния консул в Одрин. Поисках писмено обяснение за решението за промяна на организацията за провеждането на националния празник, както и за посочването на причината за това, че не е съгласувал предварително действията си с посланика или с централното управление на Министерството на външните работи. Той е информирал, че поради загиналите на 1 март 8 турски войници и над 25 ранени турски войници, на 3 март са отменени всички публични прояви. И по думите му поради липса на време не е провел стандартната съгласувателна процедура“, каза още Захариева.   Тя посочи, че част от аргументите му са базирани на желанието да запази позитивния ход на сътрудничеството и създадените добри контакти с държавни и общински институции в Одрин и в региона.   „Обясненията не са приети, още повече, че в средата на месец февруари са изпратени указания на всички генерални консулства, в които се обръща внимание, че обществените и публични мероприятия следва да се съгласуват с посолствата в съответната страна. На 18 март на генералния консул е отправена строга забележка и ви уверявам, че това негово действие ще бъде взето предвид и при годишното му атестиране. Имаше различни варианти – можеше да отложи с ден организирането на празника, но обяснението беше, че поканите вече са били изпратени и е било трудно да се пратят нови поради краткия срок. Има неща в качеството на българската дипломация, които могат да се подобряват. Но уверявам, че Министерството на външните работи има изключително добри дипломати, които достойно представят България и ежедневно получаваме благодарствени писма за тяхната работа“, коментира още Захариева.  ", "date": "2018.06.08", "title": "Захариева настоява за общ иск за обезщетения за тракийските бежанци"}
{"url": "http://epicenter.bg/article/Krasen-Kralev--Pritesnen-sam-za-Sportniya-totalizator/156321/2/0", "text": "Министърът на младежта и спорта Красен Кралев коментира пред медиите предложените промени в Закона за хазарта по време съвместна пресконференция с Българския футболен съюз и Българския спортен тотализатор, на която беше представено партньорството между трите институции с обезпечаване на футболни топки за Първа, Втора и Трета лиги и детско-юношеските школи. Това съобщиха от пресцентъра на Министерство на спорта.   „Не мога да скрия, че съм притеснен. Изключително добре разбирам моралните аргументи на вносителите на промените в закона и ги споделям. Но ми се струва, че нещата тук са много по-сложни, отколкото изглеждат на пръв поглед. Много внимателно съм изчел всички аргументи на спортните федерации, на спортисти, на политици, на гражданите в социалните мрежи. Много добре знам каква е обстановката и настроението. В интерес на истината съм малко изненадан, че всички коментират основно последиците върху частния сектор. Като че ли се забравя фактът, че Българският спортен тотализатор е най-големият спомоществовател на българския спорт“, каза Кралев.   Министърът съобщи, че бюджетът на ММС за тази година е малко над 75 млн. лв., като 27,5 млн. е предвидено да влязат от БСТ.   „Това прави около 1/3 от бюджета за спорт. Тези пари са планирани на 1 януари, договорени са бюджетите на федерации, клубове, за домакинства, за масов спорт и т.н. Няма начин една такава забрана да не се отрази на оборотите. Както на частните оператори, така и на държавния оператор“, заяви Кралев.   Той допълни, че бюджетът на тотализатора е около 160 млн. годишно. От тях 120 са от цифровите лотарийни игри и 40 млн. от моментните лотарийни игри, т.н. билетчета.   „Ако оборотът спадне примерно с 10 %, а аз мисля, че ще е с много повече, но това трудно може да се изчисли в момента, това ще доведе до неизпълнение на нашия бюджет в размер близо 2,8 - 3 млн лева. За нас това е огромна сума. Ако една частна компания може да понесе 20-30% загуби, възстановява се, прави си друга стратегия и през следващите години може да се развие, тотализаторът и Министерството няма от къде да компенсират тези 3 млн. лв. Няма от къде да ги вземем, което значи, че няма да можем да си изпълним бюджета. Не искам да давам окончателно мнение, в момента нашите експерти работят по становище, което ни е изискано от Народното събрание. Но ми се струва, че ако думата забрана се замени с регулация, нещата ще си дойдат на мястото“, каза Кралев.   Министърът подчерта, че всеки лев за спорт е ценен и за това трябва да се внимава много какво ще се случи с БСТ.   „Разбирам моралните подбуди на колегите, които са разработили тези промени, но българският спорт е изключително много зависим от начина, по който работи БСТ. Цифрите, които изнесох са максимално прецизни и коректни и могат да Ви дадат представа за това от къде са тези мои притеснения и опасения. Всяко намаление на бюджета се отразява на цифрите, които ние вече сме планирали. Общият бюджет за спорт на министерството далеч не е голям. 75 млн. са крайно недостатъчни за българския спорт и всеки лев ни е ценен. Всяка федерация се бори максимално рационално да изразходва парите си, така че ние сме много внимателни с това какво ще се случи с БСТ“, завърши Кралев.  ", "date": "2018.06.08", "title": "Красен Кралев: Притеснен съм за Спортния тотализатор"}
{"url": "http://epicenter.bg/article/Yavor-Notev--Ne-sam-signaliziral-sluzhbite-i-nyamam-informatsiya-po-sluchaya--quot-Pelov-quot--/156324/2/0", "text": "Не съм сигнализирал службите и органите. Не притежавам информация. Това каза пред журналисти зам.-председателят на парламента Явор Нотев по повод информация, че по думите на вътрешния министър Валентин Радев и той е подал сигнал по случая „Пелов“, предаде репортер на Агенция „Фокус“.  „Не мога да коментирам - не съм чул изявлението на министър Радев. Сигнал, не не съм“, посочи той.  „Аз съм народен представител от избирателния район София-област, имам отношение към сигурността в Ботевград. Разговаряли сме с министър Радев за полицейско присъствие, но по повод осигуряване на защита срещу битовата престъпност“, обясни Явор Нотев.  „Министърът реагира незабавно на настояването на хора от района да се разкрие полицейски участък, макар и временен, в по-рискови райони на Ботевград“, допълни зам.-председателят на парламента.  „Извинете, конкретно за случая „Пелов“ - не желая да злепоставям министъра, не зная какво е казал, но нямам спомен да сме разговаряли за този случай“, коментира Явор Нотев.  „Няма как да не си спомням, опитах се да бъда деликатен. Не съм споменавал името на Пелов в разговор с министъра, не съм имал повод и информация“, заяви той.  „Следя и се информирам за случилото се от медиите. Някакво недоразумение е станало“, каза още Явор Нотев.  ", "date": "2018.06.08", "title": "Явор Нотев: Не съм сигнализирал службите и нямам информация по случая \"Пелов\" "}
{"url": "http://epicenter.bg/article/Simeonov--Kato-stane-tsarstvo-v-Balgariya--togava-shte-razgovaryam-s-Borisov-po-vsichki-vaprosi/156325/2/0", "text": "\"Като стане царство в България, тогава ще разговарям с Бойко Борисов по всички въпроси\". Така вицепремиерът Валери Симеонов отговори на въпрос дали е разговарял с премиера за сигналите, които подаде за нарушения при строителство на заведения и хотели по Южното Черноморие, които според министъра на туризма Николина Ангелкова са законни. Още миналата година сме коментирали тези въпроси и съм получил пълна подкрепа, включително и публична, добави Симеонов, пише „Гласове“.   Нямам спор с министър Ангелкова, имам спор с хора, които не спазват закона, коментира пред журналисти вицепремиерът Валери Симеонов във връзка с подадения от него сигнал до прокуратурата за закононарушения на служители в Министерство на туризма, отнасящи се до незаконни строежи на морския плаж \"Слънчев бряг-юг\".   Той посочи, че с министър Ангелкова имат разминавания по някои въпроси, свързани с това кое е законно и кое не. \"Аз съм подал сигнал по въпроси, които тя смята, че са законно решени, аз съм убеден, че не са, че са в нарушение на закона. Нека изчакаме какво ще реши прокуратурата и след това съдът\", каза Симеонов.   Нямам никакво противоборство с министър Ангелкова, настоявам да се спазват законите, не само в туризма и в устройството на територията, и да се премахнат тези изключително опасни заведения, които имат размерите на огромни универсални магазини, а всъщност са построени без разрешение, посочи той. По думите му това са абсолютно незаконни строежи, в които се събират по 3-4 хиляди човека и това е страшно опасно.   Според Симеонов тези обекти могат да бъдат премахнати и по време на летния сезон, още повече, че те не били трайно закрепени към земята, а поставени върху пясъка. По думите му става въпрос за демонтиране на метални конструкции. ", "date": "2018.06.08", "title": "Симеонов: Като стане царство в България, тогава ще разговарям с Борисов по всички въпроси"}
{"url": "http://epicenter.bg/article/Bashtata-na-izbyagaliya-ot-zatvora-Radoslav-Kolev--Sinat-mi-veroyatno-e-v-chuzhbina/156329/2/0", "text": "За първи път публично говори бащата на избягалия от затвора Радослав Колев. След убийството на Владимир Пелов в Ботевград, полицията все още издирва Колев. Според баща му - той най-вероятно е избягал в чужбина, предаде Нова телевизия.   Ангел Колев разбрал от телевизията, че синът му е беглец от затвора.   „Това бяха първите думи на говорителката. Жена ми в същия момент каза: „Това, ако е Радослав ще умра от смях”, разказва бащата.   Полицията веднага щурмувала дома им.   „Влязоха в къщи и прибраха брат му. Прегледаха всичките стаи”, разказва още Ангел Колев. Разпитали са семейството кога за последно е виждало Радослав.   „В първия момент не знаеха какво да правят. Някой им се обади по телефона и прибраха Христо”, заявява още бащата.   Ангел Колев мисли, че синът му ще избяга в чужбина. Твърди, че досега не се е опитвал да се свърже с него.   14 служители на Софийския затвор са наказани с порицание заради бягството на двамата рецидивисти Владимир Пелов и Радослав Колев. Преди повече от месец държавата се закани да накаже за бягството от затвора 14 служители. Според закона - от мъмрене до уволнение. Те признават вината си и седмици по-късно получават порицание.   \"Това е възможността, която ни дава законът за МВР\", поясни проф. Николай Проданов, зам.-министър на правосъдието.   По време на проверката, свързана с бягството на двамата рецидивисти, са разкрити и още провинения от страна на отстранения заместник-началник на затвора Анатолий Борисов. Той беше споменат и в писмото на Пелов до медиите.   След бягството има още въпроси, които остават без отговор. Като например как Пелов се е сдобил с оръжие зад решетките. Според портрета, направен на Пелов при повторното му влизане в затвора, той бил решителен, жесток, интелигентен човек, който нямало да се спре пред нищо, за да постигне целите си.   Заместник - министърът признава, че може би част от служителите на затвора са го подценили: \"Профилът на другия беглец е доста по-банален. Става дума за дребен престъпник от улицата, който е и наркозависим\".   Проданов обаче не може да отговори как Колев е успял да си набавя наркотици в затвора. Но беше категоричен, че сега ще му е много по-трудно да се открие без Пелов.  ", "date": "2018.06.08", "title": "Бащата на избягалия от затвора Радослав Колев: Синът ми вероятно е в чужбина"}
{"url": "http://epicenter.bg/article/Radev--Balgariya-podkrepya-usiliyata-na-NATO-za-izgrazhdane-na-savremenni-otbranitelni-sposobnosti/156330/2/0", "text": "България подкрепя усилията на НАТО за изграждане на съвременни отбранителни способности и модернизацията на Българската армия е част от този процес. Това заяви президентът Румен Радев днес във Варшава на срещата на високо равнище във формат Б9. Това съобщиха от прессекретариата на държавния глава.  В рамките на международния форум България, Естония, Латвия, Литва, Румъния, Словакия, Унгария, Чехия и Полша разменят мнения и координират свои позиции по въпроси от дневния ред на НАТО, преди провеждането на предстоящата през юли среща на върха на алианса в Брюксел.  Очаква се на срещата на високо равнище в Брюксел да бъде приета и обща декларация на ЕС и НАТО, която да очертае рамката на бъдещото партньорство на двете организации.  „Предизвикателствата, пред които сме изправени в сферата на сигурността, надхвърлят ограничените възможностите на отделните държави за тяхното преодоляване и изискват общ отговор“, подчерта в изказването си на форума президентът. Държавните и правителствени ръководители потвърдиха общия ангажимент от Уелс за постепенно увеличаване на бюджетните средства за отбрана до 2 процента от БВП за развитието на националните и съвместните отбранителни способности.  По думите на президента политиката на „отворени врати“ на НАТО трябва да се запази и България ще продължи да подкрепя страните, които се стремят към пълноправно членство, да изпълнят необходимите условия. Румен Радев открои укрепването на стабилността, продължаването на реформите, изграждането на добросъседски отношения и насърчаването на евроатлантическата перспектива за Западните Балкани като ключов приоритет за България. „Без гарантирането на сигурност е невъзможно да постигнем устойчива стабилност на Балканите“, подчерта президентът.  Потвърдена беше и подкрепата на страната ни в рамките на политиката на НАТО за оказване на помощ при изграждането на отбранителния капацитет на държавите, ангажирани в борбата с международния тероризъм и противодействащи на „Ислямска държава“ в Близкия Изток.  Отношенията на Алианса с Русия трябва да бъдат водени от реализъм и прагматизъм, в съответствие с подхода на НАТО за едновременно развитие на отбранителни способности и провеждането на диалог, посочи още в изказването си държавният глава. По време на дискусията президентът подчерта, че трябва да се оценяват променените условия, да се търсят възможности за намаляване на напрежението и нормализиране на отношенията, като се избягва агресивният тон. По думите му това ще помогне за запазването на отворени канали за комуникация и за реализиране на важни национални икономически интереси, така както правят водещите държави в НАТО и ЕС.  По-късно днес президентът Румен Радев ще участва във Варшава в честванията, посветени на отбелязването на 100-годишнината от възстановяването на независимостта на Република Полша.  ", "date": "2018.06.08", "title": "Радев: България подкрепя усилията на НАТО за изграждане на съвременни отбранителни способности"}
{"url": "http://epicenter.bg/article/Vitseprezidentat-Iliyana-Yotova-e-patron-na-blagotvoritelniya-bal-na-zhaltata-roza-na-9-yuni-/156332/2/0", "text": "Вицепрезидентът Илияна Йотова е патрон на традиционния благотворителен бал на жълтата роза, организиран от Зонта клуб – София. Това съобщиха от прессекретариата на държавния глава.  Събитието ще се състои на 9 юни в „София Хотел Балкан“ от 20.00 часа. Тазгодишният благотворителен бал е приел за своя кауза подкрепата за талантливите ученици от музикалните училища в Котел и Широка лъка.  Зонта клуб – София е част от международната организация Зонта интернешънъл на изявени жени лидери с различни професии. Дейността на над 1200 клуба в 67 страни с повече от 33 хил. членове е насочена към подобряване на живота на жените по света.  Зонта клуб – София работи по проекти в подкрепа на жените и за защитата на техните права, както и по проекти за подпомагане на хора в неравностойно положение и в подкрепа на млади български таланти.  ", "date": "2018.06.08", "title": "Вицепрезидентът Илияна Йотова е патрон на благотворителния бал на жълтата роза на 9 юни "}
{"url": "http://epicenter.bg/article/Sedem-dni-protest-na-mayki-na-detsa-s-uvrezhdaniya---samo-chetirima-deputati-otidoha-pri-tyah-/156333/2/0", "text": "Майки на деца с увреждания протестират вече 7 дни до Народното събрание. Четирима депутати – толкова са дошли до палатката на протестиращите за седмица. Хората тук обаче усещат подкрепата на обществото, предава бТВ.  „Непрекъснато идват хора без нашите проблеми, които ни носят вода, храна, въженце, за да си уплътняваме палатката. Виждаме огромна подкрепа от обществото, за разлика от народните представители, които са вътре. Излизат един по един, качват се по колите, гледат в другата посока”, заяви Вера Иванова от Конфедерацията за защита правата на децата.  „Моят син е вече на 20 години. Просто сме тук, защото знаем, че когато нас ни няма, нашите деца са обречени на смърт. Това е истината. Няма друга истина”, отбеляза и Диана Димитрова – майка на дете с увреждане от Варна.  Заедно с омбудсмана Мая Манолова майките подготвиха нов закон за личната помощ.  „Днес премиерът беше в Народното събрание, ние го чакахме и тук от всички страни на парламента да дойде и да ни каже защо плаче. Ако може някак си, господин премиер, да се разберем, не да плачем, тоест ние да си плачем, ама вие не да плачете, а да вършите работа. Искаме закон за личната помощ, искаме сериозни промени, искаме да не се молим да надживяваме децата си”, категорична е Валентина Христова – майка на дете с увреждане от София.  „Децата просто имат грижа 24 часа, ние сме до тях и се изхабяваме, но просто нищо не се случва. Искаме закон за личната помощ, искаме регистри, искаме просто да бъдем чути”, посочи Лиляна Иванова, която е майка на дете с увреждане от Силистра.  Безсрочни протести на майки на деца с увреждания се подготвят в Бургас, Варна и Враца.  ", "date": "2018.06.08", "title": "Седем дни протест на майки на деца с увреждания - само четирима депутати отидоха при тях (ВИДЕО)"}
{"url": "http://epicenter.bg/article/Otpushiha-GKPP-Kulata--opashkata-ot-TIR-ove-se-stopi-na-4-km--VIDEO-/156336/2/0", "text": "Опашката от товарни автомобили преди ГКПП-Кулата-Промахон към 15 ч. днес се \"стопи\" на 4 км, след като по обяд бе двойно по-голяма. На място пристигна в 15.15 ч. областният управител Бисер Михайлов, който увери пред БГНЕС, че след предприетите мерки опашката започва да намалява, предаде кореспондентът на агенцията за региона.  „Заради засиления трафик се образува доста голяма колона от товарни автомобили в зоната на ГКПП-Кулата. Още от сутринта проведохме разговор с началника на митница „Югозападна“ – г-н Александров. Бяха организирани два допълнителни екипа от агенция „Митници“. Беше отворено допълнително трасе с цел облекчаване преминаването на товарните автомобили. Максимално натоварване изискахме от екипите, проверяващи камионите, за да снижим до минимум времето за преминаване на всеки товарен автомобил, но не за сметка на контрола”, каза областният управител пред БГНЕС.  Според него за безопасност на шофьорите в зоната на пункта са поставени медицински екип заедно с линейка, който ще остане на място толкова, колкото е необходимо. Раздадена е вода на шофьорите заради високите температури. Създадена е и организация съвместно с БЧК за раздаване на допълнителни количества както вода, така и храна.  „В резултат от предприетите действия сутринта колоната значително намалява и се очаква в рамките на час, час и половина да бъдат изтеглени всички товарни автомобили, които чакат на опашката”, увери Михайлов. Той допълни, че според постоянната статистика, която се води за броя на преминаващите автомобили през Кулата, сравнено със същия период на миналата година има 10% повишение на автомобилите. Което е една от причините на граничния пункт да има периодично натрупване на изключително много товарни автомобили.  Чакащ пред самата граница водач на товарен автомобил каза, че чака от 4.30 ч. сутринта, в 15 ч. бе на 100 метра от нашата митница. Според влизащите в България от гръцка територия наши товарни автомобили, опашката на съседна територия е близо 8 километра - до разклона за Кукуш и Горни Порой.  ", "date": "2018.06.08", "title": "Отпушиха ГКПП Кулата, опашката от ТИР-ове се стопи на 4 км (ВИДЕО)"}
{"url": "http://epicenter.bg/article/Mazhd-Algafari--Prodalzhavat-da-vlizat-migranti--ogradata-po-granitsata-e-maket--tya-ne-pazi-/156337/2/0", "text": "България иска да се спаси от бежанската вълна и целият ЕС да поеме отговорност за нея. Тези искания за това обаче не са изготвени от професионалисти и не са направени на терен. Това заяви в предаването „Лице в лице” преводачът Мажд Алгафари.  Продължават да влизат мигранти. Идват от Турция. Вълната не е спряла. Оградата е макет, тя не пази. Лъжа е, че е надеждна. Говорим, че през оградата пиле не може да прехвръкне, а в същото време искаме пари.  За вълна не може да се говори в буквалния смисъл, тъй като бежанците идват на части. Сега се затопля и те тръгват на път. Трафикантите са гърди пред правителствата. Те разполагат с термокамери, които засичат къде има полиция.    \"Турските каналджии са добре запознати и прекарват мигрантите. Една термокамера струва 1000-2000 долара. Тези пари не са проблем за каналджиите. Те използват такива камери и знаят къде има пробиви по границата. Не искам да казвам как става преминаването на границата. Всички бежански лагери в България са празни. Мигрантите са си тръгнали. Кои легално, кои не. Какво да правят тук? Трябва да признаем пред Европа, че имаме проблем, не можем да се справим с този поток и искаме помощ. Аз не мога да разбера едно нещо - властите твърдят, че няма проблем и имаме нулев мигрантски натиск, но същевременно искаме подкрепа от ЕС. За какво ни е тази подкрепа, щом на границата няма проблеми?\", попита Алгафари.   По думите на Алгафари незаконните мигранти най-често преминават  по единично, но има и семейства, които основно идват от Сирия и Афганистан.  Те са като мравките – щом се затопли и те потеглят, лаконично обясни  Алгафари. От Турция мигрантите идват към България. Оттам към Гърция и после към Западна Европа. В момента центровете за мигранти са празни, тъй като са избягали нелегално, твърди Мажд Алгафари.", "date": "2018.06.08", "title": "Мажд Алгафари: Продължават да влизат мигранти, оградата по границата е макет, тя не пази "}
