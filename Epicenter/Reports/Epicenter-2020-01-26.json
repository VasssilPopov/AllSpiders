{"url": "http://epicenter.bg/article/--------------/204944/2/0", "text": "На 26 януари православната църква отбелязва деня на Преп. Ксенофонт, Мария и синовете му – празник на живота и избавлението.    Имен ден празнуват всички, които носят имената Живко, Живка и Зоя. Името Живко има славянски произход и означава \"жизнен\". То е израз на родителското желание детето да е живо и здраво.    Преп. Ксенофонт и съпругата му Мария изпратили синовете си Йоан и Аркадий да се учат в Бейрут. По пътя корабокрушение разделило братята. Бог утешил с чудно видение родителите, че децата им не са загинали.    В Йерусалим станала щастливата среща между двамата братя монаси и техните родители. Мария постъпила в манастир и била удостоена с дара на чудотворството.  Йоан, Аркадий и Ксенофонт станали отшелници в пустинята. Семейството било причислено от църквата в лика на светците.    Освен през януари, именият ден на Живко, Живка и производните им се чества и в първия петък след Великден. Денят се нарича Живоприемни петък, Животворни петък или Светъл петък.   ", "date": "2020.01.26", "title": "Днес е празник на живота и избавлението "}
{"url": "http://epicenter.bg/article/Kristalina-Georgieva--Balgariya-ne-tryabva-da-izostava-ot-zelenite-politiki/204945/2/0", "text": "България не трябва да изостава от зелените политики, предупреди управляващият директор на Международния валутен фонд (МВФ) Кристалина Георгиева в ефира на \"Хоризонт\".    По думите ѝ нисковъглеродната икономика ще даде нов тласък на инвестициите и ще спомогне за създаването на нови работни места.    „Ние търсим области, в които да се декларираме като лидери. И в тази област, ако ние действаме бързо и решително за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че България ще намери своето място в тази ниша на нова конкурентоспособност“, каза тя.    Според Кристалина Георгиева разходната част на българския бюджет трябва да се подобри, като се насочат повече пари към инвестиции в хората:    „Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората“, категорична бе тя.", "date": "2020.01.26", "title": "Кристалина Георгиева: България не трябва да изостава от зелените политики"}
{"url": "http://epicenter.bg/article/Prof--Ognyan-Gerdzhikov-/204952/2/0", "text": " „Хубаво е, че премиерът е приел опечалените от Галиче,  и означава, че сме се върнали в Средновековието“. Това каза пред БНТ бившият служебен премиер Огнян Герджиков.    „Би по-могло да се помисли за евентуално увеличаване на наказанието и до занижаване на възрастта при непълнолетните, но корекциите не трябва да са генерални. Големият тежък въпрос е дали в затвора може „да се стане човек“.   Държавата трябва да е безпощадна към тази част от обществото, която не образова децата си“, коментира Герджиков.    „По начало не е лошо хората, които имат властта да я упражняват. Аз например не мога да бъда прокурор и обвинител. На мен ми е мъчно лично за Нено Димов и не знам какво е направил, за да се стигне до там, но явно нещо се е случило. Преподавал съм на Иван Гешев, но не мога да си позволя да му давам съвети.   От както е приета конституцията, се   каза още бившият председател на парламента.    „Хората са зомбирани от лотарийните билетчета. Онзи ден на бензиностанцията слушам как един човек казва „бензин за 10 лв. и билетчета за 30 лв.“.   Това обаче не означава, че трябва да се нарушава конституцията.  , заключи Герджиков.    \"Много моля основният закон да се спазва. Лотарията не може да бъде държавна - и да искаме към днешната дата не може\", подчерта юристът. Иначе в неюридически аспект, според бившия служебен премиер    Проф. Герджиков е  Хазартът действа страшно на възпитателно и трябва да има контрол на държавата. \"Хазартът не може да бъде фокусът на вниманието\", настоя още юристът. „  Освен това, имаме огромни загуби заради старите 50-60 годишни тръби. Дразни ме това безхаберие как много неща се правят непрофесионално. Ако трябва да прогнозирам, вотът на недоверие няма да бъде приет. Той обаче е сигнал и обица на ухото за управляващите“, каза още юристът.", "date": "2020.01.26", "title": "Проф. Огнян Герджиков: Промени в конституцията не трябва да се правят спонтанно, а професионално"}
{"url": "http://epicenter.bg/article/Kristalina-Georgieva--Balgariya-stoi-mnogo-dobre-po-patya-kam-evrozonata-/204953/2/0", "text": "България като цяло стои „много добре“ по пътя към еврозоната и влизането и по план през 2023 г. е „напълно обозримо“, заяви в интервю за БНР управляващият директор на Международния валутен фонд (МВФ) Кристалина Георгиева.    В предаването „Неделя 150“ на програма „Хоризонт“ тя каза, че преди дни в Давос е разговаряла с председателя на Европейската централна банка (ЕЦБ) Кристин Лагард и по тази тема.    „Тя вижда доста позитивно пътя на България и моето очакване е, че плановете, които са направени за влизането в еврозоната ще се реализират точна така, както са направени. България като цяло стои много добре. Има две банки, за които имаше бележки, но те работят по това да бъдат решени и аз не виждам никакви проблеми. Това, което тя ми каза беше, че както изглежда в моята зала на заседания на еврозоната скоро ще се говори на български“, ката Георгиева. И потвърди, че влизането през 2023 г. в еврозоната е „напълно обозримо“, ако през април влезем в механизма ERMII.    „За България влизането в еврозоната сега е по-добре, отколкото в миналото, именно защото светът е по-турболентен“, каза Георгиева.        Управляващият директор на МВФ посочи, че разумно прогресивно облагане не пречи на растежа, а даже помага, защото намалява неравенството в обществото.    „Страните, които са избрали плосък данък, имат причини да го изберат и трябва много внимателно да преценят дали тези причини все още диктуват това да бъде правилният избор“, каза Георгиева.    „В България неравенството е относително по-високо, отколкото много други страни в ЕС, затова България трябва да мисли как да го решава този проблем. Не искам да правя никакви изявления в едната или другата посока, защото тази оценка трябва да бъде направена много внимателно, като се поставят на баланс ползите и рисковете. И дали няма други инструменти, с които страната разполага – да кажем как използваме разходната страна на бюджета“, посочи тя.    „Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората“, подчерта Кристалина Георгиева.        Управляващият директор на МВФ предупреди, че България не трябва да изостава от зелените политики, защото нисковъглеродната икономика ще даде нов тласък на инвестициите и ще спомогне за създаването на нови работни места.    „Ние търсим области, в които да се декларираме като лидери. И в тази област, ако ние действаме бързо и решително за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че България ще намери своето място в тази ниша на нова конкурентоспособност“, каза тя.        „Климатичните промени са огромно предизвикателство…, но и огромна възможност за трансформиране на нашите икономики. Вярно е, че преходът към нисковъглеродна икономика означава за някои тежка промяна. Ако сте в сектора производство на въглища, това никак няма да бъде лесно. Но тя е възможна промяна, в която ние можем не особено трудно да пренасяме от едните, които печелят към другите, които губят, за да направим така, че обществото да е по-добре“, каза Георгиева.    „Преди година прочетох доклада за това, че всички наши прогнози за климатичните изменения се потвърждават и се надхвърлят от това, което реално става. Свърших да го чета, легнах си, а не мога да заспя – през цялото време си мислех за моята внучка, тогава тя бе на 8 години, че когато стане на 20 години, 100 милиона души ще бъдат в бедност заради шоковете от майката природа. А като стане на 40, ще има най-малко 130 милиона климатични бежанци, повечето от тях от Близкия изток и Африка, повечето от тях, бягащи към Европа. Ако е с късмета да стане на 90 години, ако нищо не направим, планетата ще бъде 3-4 градуса по-топла, това означава почти невъзможно да се живее, ако ние не действаме днес“, продължи тя.        „Но ние можем да действаме днес и да направим така, че да бъде по-добре не само за вас, младите хора, а за всички, защото даваме стимул на нашата икономика. Търсим го този „сребърен куршум“, с който да убием ниския растеж, ниските лихви и ниска инфлация, което ни държи в недостатъчно динамична икономика. Може би го имаме в ръцете си и той се нарича трансформиране към ниско въглеродна климатично устойчива икономика“, каза управляващият директор на МВФ.    Кристалина Георгиева посочи, че на много места по света тази трансформация има успех. И даде за пример Швеция, която бе между първите държави, въвели данък върху въглеводородните емисии, който се увеличава с времето.    „Този данък им позволи много бързо да стимулират преход към чиста енергия. В резултат на това те имат цветуща икономика… при много съществено намаляване на емисиите. И е една от най-щастливите страни в света. Същото нещо е с Финландия… Може би зелената икономика е и път към щастието“.        Кристалина Георгиева посочи препоръката на МВФ, че постепенно трябва да се въвежда данък върху въглеводородните емисии, като най-ефективен път за поставяне на цена на тези емисии и предсказуемост на трансформацията на икономиката.    „Днес средно в света цената е 2 долара на тон. В рамките на едно десетилетие трябва да вървим към цена $75 за тон. Но смятаме, че фискалната политика трябва да бъде много внимателно премислена, за да не се увеличава общото данъчно бреме“    Тя подчерта, че е „много е важно където отиват парите“:    „Те трябва да се използват както за инвестиране в зелени технологии, така и за намаляване на тежестта върху хората, които ще понесат бремето на този данък“.        Кристалина Георгиева каза, че количествените облекчения – т.нар. лесни пари са направили голяма услуга на света миналата година. Както и че МВФ е предупредило, че икономиката на света влиза в синхронизирано забавяне, след което централните банки са реагирали синхронизирано. „49 банки свалиха 71 пъти лихвените си проценти и в резултат на това растежът в света се покачи с половин процент“ до 2,9%“, каза тя и посочи, че така е избегната рецесия.    „Трябва да продължим да държим ниски лихвите и тази година, за да можем да осигурим едно малко подобрение на растежа догодина до 3,3%“, каза тя, като посочи, че това решение носи в бъдеще два проблема:    „Ниските лихви значат евтини пари – апетит за заимстване, който наду заимстването в световен мащаб до $188 трилиона – повече отколкото бяха преди дълговата криза…Вторият по-сериозен проблем е, че когато лихвите са ниски, търсим доходност някъде другаде с поемането на по-висок риск“.    Според нея обаче засега няма причини да се смята, че ни очаква сериозен трус.      Кристалина Георгиева изрази надежда търговското примирие между САЩ и Китай да се превърне в мир тази година, както и всички – САЩ, Китай, ЕС да се отнесат сериозно към реформата на търговската система в света. Тя посочи, че услугите – най-бързо развиващата се сфера в световната икономика, са извън системата на международната организация по търговия, както и електронната търговия.    „Ако тези проблеми не се решат, няма как да видим подем в търговията, те не са лесни за решаване“, каза Георгиева. Тя обаче посочи, че има добра основа за споразумение между САЩ и ЕС.  ", "date": "2020.01.26", "title": "Кристалина Георгиева: България стои много добре по пътя към еврозоната "}
{"url": "http://epicenter.bg/article/Versiya--Edin-ot-izgonenite-ruski-diplomati-izgotvyal-falshivi-samolichnosti-na-razuznavachi/204956/2/0", "text": "Днес двамата руски дипломати, уличени в шпионаж, трябва да напуснат България. В петък висш представител на нашето Външно министерство е връчил на посланик Анатолий Макаров нота за изгонване на един от общо осемте първи секретари на мисията на Москва, както и на служител в Търговското представителство, предаде Нова тв.    Справка на NOVA показа, че от Летище София има два полета към руската столица. Дали обаче двамата дипломати са в списъка с пътниците, на този етап не е ясно.    По информация на NOVA от разследването, един от изгонените се е интересувал от слабости в българската система за гражданска регистрация. Търсил данни за починали българи в активна възраст или такива, които постоянно живеят в чужбина. След това изготвял фалшиви самоличности на руски разузнавачи, които внедрявал у нас.    В официално становище на Москва от събота се казва, че действията на България са \"провокация\" и руската страна си запазва правото на ответни действия.  ", "date": "2020.01.26", "title": "Версия: Един от изгонените руски дипломати изготвял фалшиви самоличности на разузнавачи"}
{"url": "http://epicenter.bg/article/Stolichna-obshtina-sazdava-digitalna-platforma-za-po-dobri-uslugi-za-grazhdanite-i-biznesa-/204957/2/0", "text": "Столичната община създава дигитална платформа “Профил на гражданина” и “Профил на бизнеса”, с които да подобри услугите, които общината предоставя на гражданите и бизнеса и да стимулира иновационния потенциал на местните компании. Това съобщиха от пресцентъра на СО.    В дигиталната платформа ще има не само обобщена информация за социално-икономическия живот в града, но ще бъде и централизирано място за заявяване на услуги и обмен на документи с администрацията. Платформите са част от внесената на 23.01.2020 г. за обсъждане и разглеждане от Столичния общински съвет \"Стратегията за дигитална трансформация\" на София. Нейното изпълнение е в създадения по инициатива на кмета на София Фандъкова нов ресор „Дигитализация, иновации и икономическо развитие“ със зам.-кмет Владимир Данаилов.    Профилите са част от подобряването на услугите и качеството на живот и чрез обръщане на административните услуги към бизнеса и гражданите. Предвижда се свързване на общината със системите на другите институции и регистри, включително и с цел и за автоматично излъчване на документи.    Срокът за изпълнение е до 18 месеца и е част от общата промяна за е-управление на града. Тя ще стартира и с увеличаване на електронните услуги от 50 до над 150 като в срок от една година ще се стартира с първите 15, които са най-използвани. Стратегията за дигитална трансформация цели София да бъде един от иновационните лидери в Европа и превръщането му в град, стимулиращ иновационния потенциал на местните компании.    По данни на ЕС отварянето на административните данни може да доведе до 1,8 млрд. евро спестени разходи. Отварянето на данните позволява да се вземат информирани решения и да се стимулира предприемачеството при разработването на нови услуги и продукти.    Документът предвижда и възможности за решаване на актуални градски решения чрез предлагането и стимулирането на дейности, които са част от т.нар. „интелигентен град“. Става дума за разработване на платформи като интегрирана система за мобилност, споделено пътуване по квартали, интегрирана система за таксуване при услугите за мобилност, информационна платформа за разходите за комунални услуги в реално време и много други. Това ще даде възможност на бизнеса да използва възможностите на София като тестова площадка за създаването на подобни съвременни решения.  ", "date": "2020.01.26", "title": "Столична община създава дигитална платформа за по-добри услуги за гражданите и бизнеса "}
{"url": "http://epicenter.bg/article/Loveshko-selo-na-protest-zaradi-pestitsidi--skladirani-na-otkrito--VIDEO--/204960/2/0", "text": "Жители на ловешкото село Карлуково излязоха на протест срещу складирани на открито отрови и пестициди, предава Нова тв.    Местните настояват опасните отпадъци да бъдат премахнати. Над селото се разнася остра, задушлива миризма.    Хората твърдят, че фирмата, която е наета да унищожи отпадъците (със седалище в Скопие), извозва товари и през нощта.    Представител на въпросната компания обеща, че отпадъците ще бъдат извозени възможно най-бързо.     ", "date": "2020.01.26", "title": "Ловешко село на протест заради пестициди, складирани на открито (ВИДЕО) "}
{"url": "http://epicenter.bg/article/Ekologichno-bedstvie--Oshte-umryala-riba-v-r--Maritsa--VIDEO--/204966/2/0", "text": "Продължава екологичното бедствие по река Марица между Пазарджик и Пловдив. Тази сутрин край Стамболийски са забелязани нови мъртви риби, предава Би Ти Ви.    От ВиК-Пловдив превантивно са спрели сондажите в близост до реката. Градът е защитен и няма опасност за водата, която тече в чешмите на пловдивчани, увери главният инженер на водното дружество.    Продължава проверката на прокуратурата, полицията и екоинспекцията, за да установят кой е виновен за екокатастрофата и каква е причината за отравянето на водата.    От снощи Пловдив не черпи питейна вода от сондажи в близост до реката.    \"Превантивно изключихме така наречения \"Сифон С\" от помпена станция \"Юг\", която е зад гърба ми точно. Сондажите, които са на \"Сифон С\", са най-близо до речното корито. Иначе нашите сондажи, от които черпим вода, са на дълбочина 80-90 метра. Пловдивчани няма от какво да се страхуват. Няма да допуснем да влезе каквато и да е зараза в питейната вода“, успокои Антон Гълъбов, главен инженер на ВиК-Пловдив.    Според природозащитници ще са нужни поне 10 години, за да бъде възстановено екоравновесието в района.    \"Тази екологична катастрофа ще рефлектира силно върху местните видове риба, които буквално казано са от векове в тази река. Това са черната мряна, маришкият кефал\", обясни природозащитникът Валентин Данаилов.    \"Имаше концентрация на голяма маса риба, но липсваха птиците. Най-вероятно те също са усетили, че рибата не е годна за консумация\", допълни Петър Янев от ловно-рибарско сдружение.    Местните хора настояват за строги санкции срещу замърсителя. От Районната здравна инспекция в Пазарджик още вчера влязоха на проверка в предприятието за преработка на пластмаси \"Екоинвест\".    Една от версиите, по които се работи, е, че предприятието за рециклиране на пластмаса в Пазарджик е измило силно токсични бидони и водата е изтекла в приток на Марица. От \"Басейнова дирекция\" уточниха, че първите лабораторни проби ще бъдат готови най-рано в понеделник.    Вчера от фирмата отрекоха вина и отказаха коментар пред камерата на bTV.    От Българската агенция по храните предупреждават хората да не купуват риба от нерегламентирани места в региона, както и да не бъдат допускани животни в близост до реката.    Днес ще бъдат взети нови проби от реката, а в понеделник част от умрялата риба ще бъде изследвана в специализирана лаборатория в София. Окончателни резултати се очакват до края на седмицата.  ", "date": "2020.01.26", "title": "Екологично бедствие: Още умряла риба в река Марица (ВИДЕО) "}
{"url": "http://epicenter.bg/article/Verizhna-katastrofa-blokira-avtomagistrala--quot-Maritsa-quot--/204954/3/0", "text": "Временно е спряно движението по автомагистрала „Марица“ при отбивката за Свиленград, в посока Република Турция  Причината е верижна катастрофа, следствие на много гъста мъгла в района. Това съобщиха от пресцентъра на МВР.    Сигнал за инцидента е получен около 10.05 часа. Съобщено е било за няколко леки автомобила, ударили се в спрял на опашката за граничния пункт тир. Към момента няма данни за загинали, вероятно има пострадали.    Във връзка с пътното произшествие, магистралата временно се затваря за движение след пътния възел на Свиленград в посока Турция. Леките автомобили се пропускат през Свиленград по стария път за граничния пункт.    С цел да се избегне усложняване на обстановката, пътуващите в тази посока по автомагистрала „Тракия“ товарни автомобили се отбиват още при Пловдив и Стара Загора.    Мярката ще остане до разчистване на пътното латно на мястото на инцидента на магистрала „Марица“.    Полицията апелира водачите да шофират с повишено внимание, с по-ниска скорост и с по-голяма дистанция.  ", "date": "2020.01.26", "title": "Верижна катастрофа блокира автомагистрала \"Марица\" "}
{"url": "http://epicenter.bg/article/Nad-150-mln--leva-ukriti-danatsi-za-2019-a--trima-bezrabotni-si-kupili--39-Rols-roys-39--/204989/4/0", "text": "Повече от 150 млн. лева са укритите данъци от физически лица за изминалата 2019-а година. Това сочи справката на Националната агенция за приходите, цитирана от Нова телевизия.    Спрямо луксозните автомобили, укритите данъци от физически лица през изминалата година надвишават 2 млн. и 200 000 лева.    55 души са били проверени заради това, че са си купили скъп „Ролс-ройс”. По документи трима от тях не са получавали никакъв доход през 2019-а година, на практика това означава, че са безработни.    Сумата от укрити данъци включва всякакъв вид движимо и недвижимо имущество – апартаменти, къщи, коли, яхти и дори самолети.    Между 1500 - 1800 проверки и ревизии на физически лица годишно извършва НАП. Все по-ясно става, че човек без официални доходи не би могъл да извършва луксозни покупки, без НАП да се поинтересува от това, заяви Росен Бъчваров от НАП.", "date": "2020.01.26", "title": "Над 150 млн. лева укрити данъци за 2019-а, трима безработни си купили 'Ролс-ройс' "}
{"url": "http://epicenter.bg/article/Kevork-Kevorkyan--Zagori-tendzhera-Zagori-darzhava-/204947/11/33", "text": "Изразът „Съединението прави силата“ все още минава за нещо като националния ни девиз, продължава да краси и Парламента - но се оказа напълно непригоден/неподходящ за тукашните безкрайни гламавщини.  И всеки нов ден прави все по-нелепа тази свещена фраза.  Никой не вярва в нея – с изключение, може би, само на потурите, с които се навличат ентусиастите, участващи в ежегодните възстановки за Деня на Съединението – но няма как да искаме особена проницателност от тях.    Всъщност, кое нашенско съединение прави силата – кое точно, някой може ли да даде поне един пример? Днес то практически не съществува.    А всевъзможните властови израстъци пребивават в блажено/глуповатото състояние, което Народът е изразил с израза „Загори тенджера“ – лапацотене безкрай, докато всичко загори и отиде по дяволите.    Този израз е особено подходящ и за фасадата на Парламента – нека ни напомня, че сме силни само на лафове – докато все кърпим нещо, дори Времето се опитваме да закърпим някак, все за нещо закъсняваме, все се опитваме да настигнем Бедата, която ни е навестила, никога не я предварваме.    Народът е съчинил и насочил въпросния израз за устата жена, която се отплесва по празни приказки - обаче, вижте каква уста са отворили и в Парламента и изобщо във Властта, никога не я затварят, от три десетилетия къкри тази словесна манджа, а пустословието винаги е имало смазващо превъзходство.  А после – защо Перник останал без вода.    Ами, затворете си за малко устите – и може и да се сетите, че Пернишката хуманитарна катастрофа е нормална за държава, която държи европейските антирекорди почти във всичко.  Сега просто поставихме още един: геноцид чрез безводие, и то в страна, която има хиляди язовири, наследени от предишния „режим“, а разполага и с безподобна национална хидросистема.  Но няма кой да я стопанисва разумно – заети са да стопанисват главно устите си.    Катастрофата с язовир „Студена“ е типичен продукт на разпльоскания, разпасания манталитет, скрит зад „Загори тенджера“.  Пак закъснели усилия, сетне възторжен ураджилък – сякаш ще възстановяват Хеопсовата пирамида. И, разбира се, демонстрация на притворна съпричастност.    Изведнъж се появява ексминистър Нанков, деградиран след Изтреблението край Своге в зам. министър - и ни дава гаранция, че проблемната стена на язовир „Бели Искър“ ще издържи, докато пренасочват през него огромно количество вода към „Студена“.  Баш Нанков – много е сладък, обаче за съсед – и с устата го бива, два пъти е „Загори тенджера“.    Сякаш не схващат какво правят. Натоварват с непосилна тежест един очевидно невеж и безсилен младок. Но го оставят той да разпише гаранцията за „Бели Искър“.  Накрая пльосват и тлъстия каймак на това безумие: Нанков гарантира, макар че още преди доста време Прокуратурата изрази опасения за стената на въпросния язовир!    Докато Властниците обсъждаха спасяването на „Студена“, не видяхме по телевизията нито един авторитетен експерт.  За проблемите пък на „Бели Искър“ репортерите разговаряха с двама местни хора, единият знаел едно-друго за стената на язовира, толкова.  Къде изчезнаха хората, които са измислили и съградили наистина изключителната ни хидросистема; къде скрихте хората, които са наясно с истината, не ги ли щете или им зловиждате?    Тях показвайте – а скрийте Нанков, оставете го да разтяга масали у дома си. Колкото пъти го тикате пред камерите, толкова пъти публиката се сеща за Своге.  Така е устроена колективната памет - тя не действа на принципа на „Загори тенджера“: празнословие и плюскане.    Играта пак е на догонване на Бедата, това е ясно - но някакъв разум и при тези обстоятелства трябва да се прояви.  Фиаското със „Студена“ е провал и на националната сигурност – но не личи, силовите министри да са наясно с това.  Източени са милиони кубични метра вода и никой не е забелязал аферата – имаме работа с феноменално късогледство и още по-феноменално безгрижие.    Масовото разгръщане на „Принципът на Питър“ вероятно е основната причина за това; той е формулиран от канадеца Лорънс Питър: „В една йерархия всеки се стреми към своето ниво на некомпетентност“.  Обаче сякаш някакъв свещен покров прикрива безсилието на Хранениците на Питър.    Разгулът на некомпетентността ще ни избоде очите, накъдето и да погледнем – и все не достига кулминацията си, все не може да допълзи до своя Еверест – докато нейните жертви продължават да дълбаят Дъното. Некомпетентни, но пък обидчиви са – трябва някакъв грандиозен провал да ни сполети, за да се свият за известно време.  А после пак навирват гребени, докато продължават да произвеждат боклук, всякакъв.    След фалита на застрахователната компания „Олимпик“ – и това преглътнахме – писах, че Властниците на Прехода от всякакъв ранг задължително търсят хора, случили се по техен образ и подобие.  Тъкмо заради това не можем да се разминем от лилипути, също и от случайници-грандомани.  Главната цел на тия типове е да ни издавят в собственото си словохотливо бездарие.    „Днес Горните Случайници се опитват да запълнят целия Апарат, от долу до горе, с некомпетентни Подслучайници; вече не наблюдаваме индивидуалните усилия на отделния случайник сам да постигне своето ниво на провал – а всички заедно са изтегляни, вкупом – като с някакъв гигантски хобот - към нивото на некомпетентност на Горния Случайник“/цитат от „Съединени в апатията“/.    Феноменът „Загори тенджера“ е факт – но, надявам се, да сте наясно, че това не е обикновена тенджера, а много специална, и край нея си бъбрят не някакви смотани махленки, а съвсем други персони, важни – което не означава, че не са смотани.    Бъбрят неуморно, дърдорят , каканижат – докато тенджерата им загаря, почернява, пуши – пуши като онзи опожарен спален вагон край Червен бряг, който се превърна в крематориум.  Сравнението може да е прекалено жестоко, но дано освести сладките тенджерни бърборковци.    Преди доста години съчиних следния „Кеворкизъм“: „Ние сме затворени и заключени между Могилино/сирашкият дом на ужасите и Червен бряг. И ключът е изхвърлен“.  А днес България е затворена между безводния Перник и убийството в Галиче. Ключът пак го няма – но и никой вече не го търси.    Бойко се срещна с бащата на убитото девойче от Галиче, присъства и главният прокурор Иван Гешев, за да придаде някакъв допълнителен фасон на срещата.  Но той си свърши работата още преди няколко седмици, когато намекна нещо знаменателно: важно е да се промени средата, която ражда „социопати“. А това изобщо не е работа на Прокуратурата.    Наясно ли са с това Властниците, докато бъбрят край Тенджерата? Много е съмнително.  Все се подхвърлят някакви идеи, уж пределно конкретни – което е сигурна гаранция, че веднага ще бъдат забравени.  Така се случи и с обещанието във всяко село да има патрулиращи полицаи. Циганите продължиха да задигат всичко, до което се докопат, и спечелиха отново битката с ония край Тенджерата.  Сега се говори, че битовата престъпност рязко е намаляла – сигурно е истина, защото на много места просто няма какво повече да се краде.    Шумно огласявани, много идеи отиват направо в графата „Кьорфишеци“, тя набъбва непрекъснато, докато тенджерата се опушва.  Кьорфишеците, извън всичко останало, подсказват, че Властта е безсилна – и по този начин също подхранват Злото.  А то съществува, притихнало в мнозина - но избуява, когато средата го дърпа да излезе навън. Средата и най-вече Гладът…  Тукашният Джихад ще се роди именно от Глада, ставало е вече дума за това.    Когато Каракачанов наду предизборния си балон във Войводино с концепцията си за циганите, никой от правителството не го подкрепи, премиерът също не му обърна никакво внимание - но той си остана сгушен до левия му патък. Не се направи на мъж и не напусна.  Никой от Властниците не смее да говори за циганите. Страх ги е от тях – и циганите го знаят.  Знаят също така, че са нужни за изборните далавери - и нищо повече от това.    Като Северин от Русе и този от Галиче има още стотици, те са като заредени бомби - те цъкат под носа ни.  Гладът ги води към насилието, безправието – също.    Днес почти всеки българин е недоволен от здравеопазването ни, а лекарите - за тяхна чест – най-много. Ами циганите, те какво?  Накарайте щатните си социолози-шарлатани да направят една анкета, може да е и в София, във Филиповци. Да хванат там 100 човека и да ги питат, колко от тях са здравно осигурени, после още 100, и още сто, и още, и още. Е, тия хора за какво ги готвите – за някакви камикадзета ли?    Обаче се напъвате със смешните си идеи да очистите въздуха на столицата – включително и като преследвате циганите и останалите бедняци, за да не горят отпадъци - и ще ги глобявате заради това. Имате ли ум изобщо?    Изтървано е вече всичко: от въздуха и водата - до хляба.  И Разума, включително.  Обаче Тенджерата безметежно си къкри.    То е ясно, но да го кажа, все пак: дали изразът „Загори тенджера“ не е „пораснал“ до „Загори държава“?    ***        ***  ", "date": "2020.01.26", "title": "Кеворк Кеворкян: Загори тенджера/Загори държава "}
{"url": "http://epicenter.bg/article/Ruska-TV--Otroviha-balgarskiya--Skripal--Koy-i-zashto--/204948/11/33", "text": "Началото на получаването на руски газ през „Турски поток“ беше очевидна причина за повдигането на официални обвинения от главния прокурор срещу трима руски граждани за опит да „отровят“ българския търговец на оръжие Гебрев през 2015 г, коментира руският телевизионен канал “Царьград“ в материал, представен от Агенция \"Фокус\" без редакторска намеса.    България и нейните специални служби (българите са много умни и хитри) бяха втори след ГДР по услугите, предоставяни на СССР в различни области. Москва им се възхищаваше. Имаше дори една поговорка: „Българският слон е най-добрият приятел на съветския слон“.    Както обаче се случваше неведнъж в историята на България и нейните отношения с Русия, която създаде тази страна от потисната турска провинция, като проля море от руска кръв през 19 век, всичко отново се промени. Българският слон вече е най-добрият приятел на американския слон. Вашингтон зае мястото на Москва. И българските специални служби, заедно с други държавни служители, правят всичко, за да зарадват новите „братя“, предизвиквайки презрение не само сред руснаците, но и сред немалка част от собствения им народ, които до днес запазват приятелски чувства към Русия.    Напоследък това отношение се предаде и на части от българския елит, недоволен от факта, че американците, не предлагайки нищо в замяна, лишават България от толкова изгодния за нея „Български поток“ (вероятно авторите имат предвид нереализирания проект \"Южен поток\"). Ето защо, с подкрепата на Брюксел, тя се хвана за неговия ерзац – „Турски поток“, като по този начин предизвика Вашингтон.    Друга част от българския елит, все още демонстрираща абсолютната лоялност на САЩ, се опитва по всякакъв начин да постави пръчка в колелата на реализацията на този проект на местно ниво, вярвайки, че всички средства са добри за това. И когато с помощта на съда не беше възможно да се спре изграждането на газопровод, който да доставя руски газ не само за България, но и за Сърбия и Северна Македония, в София започна българското „дело Скрипал“.    Какво ще стане, ако се окаже, че то прекъсне този проект и съсипе отново отношенията с Русия? Във Великобритания се получи, а също така струва скъпо на Русия в международен план. Така че защо да не се използва същия метод, ако работи, в България?    Какво се случи?    Ако погледнете фактите, представени по-долу от този ъгъл, всичко веднага става на мястото си. Това са фактите. Главният прокурор на България на 23 януари официално обвини трима руски граждани, че са се опитали да отровят българския търговец на оръжие Емилиян Гебрев, неговия син и служител на неговата компания „Емко“. Много характерно е, че „отравянето“ е настъпило през пролетта на 2015 г. Но докато България не започна активно да изгражда клона на „Турски поток“, нямаше официално обвинение.    Имената на \"отровителите\" не се посочват в документа. Въпреки това София вече е осигурила издаването на европейска заповед за арест на заподозрени и добави тези хора към списъка на лицата, издирвани от Интерпол. Разбира се, това са „агенти на ГРУ“.    Там има замесена престъпност    „Българският Скрипал твърдеше“, че именно агентите на руското военно разузнаване се опитват да го отровят (и кой друг?). Въпреки че, ако това не беше постановка, всеки би могъл да бъде отровител. Оръжейният бизнес е много криминален. Има висока конкуренция. И не всички клиенти искат да платят за доставените стоки.    Известно е, че Гебрев продава оръжие в Украйна и там мнозина смятат, че на тях трябва да им платят за факта, че Украйна с \"гърди\" пази Европа от Русия. Но вероятно също е доставял оръжие на терористи в Близкия изток (там често се появяват български оръжейни системи от съветския тип) и там има всякакви „джентълмени“. Защо да плащат на някакъв българин, ако могат просто да го убият?    Въпреки това Гебрев свързва инцидента именно с интереса на Русия към неговия бизнес, а именно военния завод „Дунарит“ в град Русе. Това предприятие произвежда ръчни гранати, противотанкови и противопехотни мини, артилерийски и авиационни боеприпаси, експлозиви, детонатори и други военни продукти, които са търсени в света.    От къде се появи „Новичок“-ът    Естествено „делото Скрипал“ по българско не би могло да мине без „Новичок“, който след разпадането на СССР се разпространи в много страни (руското външно министерство дори публикува списък с тях), заедно с неговите създатели (основният от които - Вил Мирзаянов - в продължение на над 20 години живее в САЩ). Даже попадна в ръцете на криминалните среди.    Въпреки това, те се опитват да уверят всички, че само представители на руската държава могат да използват това вещество, което е напълно неподходящо за елиминиране на точни мишени, отдавна извадено от производството в Русия. Тъй като, както вече отбелязахме, българите са много хитри, прессъобщението на Главната прокуратура не посочва пряко „Новичок“, а вид „неидентифицирано органофосфорно вещество“. Това, разбира се, се подразбира.    Всичко трябва да бъде според жанра, включително многобройни агенти на ГРУ, които, изглежда, дори не са запознати с основите на шпионската работа. Те го правят толкова неумело, че човек може да си помисли, че става дума за сатира за специалните служби. Хората верочтно се смеят на това    Внимавайте: където фигурира Bellingcat, има фалшификация    Най-доброто доказателство, че Русия не е замесена в делата на българския търговец на оръжие, който продължава да развива своя бизнес, е фактът, че така наречените „следователи“ - Bellingcat и The Insider - са много запалени по случая.    Тези имена винаги са сигнал, че говорим за провокация на Запад, независимо дали в Сирия, Украйна, Великобритания, Холандия или България, насочени срещу страната, с която Западът води хибридна война. Следователно там, където фигурира Bellingcat, фалшифицирането е гарантирано, дори ако са посочени десетки имена с номера на паспорти и се публикуват снимки.    Просто трябва да разберете, че фалшификацията във война - в случая в борбата за България - е вражески военен трик. От тук трябва да се изхожда. Тук дори можете да не си задавате въпроса на кого е изгодно това. Ясно е на кого.  ", "date": "2020.01.26", "title": "Руска ТВ: Отровиха българския „Скрипал“. Кой и защо? "}
{"url": "http://epicenter.bg/article/45-dushi-sa-izvadeni-zhivi-izpod-razvalinite-sled-trusa-v-Turtsiya--zhertvite-stanaha-31-/204950/7/0", "text": "45 души са извадени живи изпод развалините след земетресението с магнитуд 6,8 по Рихтер, което разтърси Източна Турция в петък вечерта. Загиналите се увеличиха до 35 човека, повечето в Елязъг, но и най-малко 4-ма в Малатия, ранените са 1607, съобщиха турските власти, цитирани от БНР.    Жена с детето ѝ като по чудо бяха спасени 24 часа след земния трус.    Почти 80 сгради са разрушени сгради, на 645 постройки са нанесени сериозни щети, други 540 са средно или слабо засегнати от земетресението. Над 15 000 души са останали без дом.    В засегнатите райони са изпратени 9500 палатки за приютяване на хората. В момента в поразените области температурите са най-ниски, съобщават властите. В такива условия спасителните работи продължават.    В района на бедствието пристигна президентът на страната Реджеп Тайип Ердоган. Той заяви, че държавата ще действа бързо за възстановяване на инфраструктурата и никой пострадал няма да бъде оставен без подслон или храна.    Финансовото министерство обяви, че срокът за заплащане на данъците на живеещите в двете най-силно пострадали области – Елязъг и Малатия, ще бъде удължен.    Търговското министерство обеща подкрепа за изплащане на кредитите на местни малки фирми.    Продължават и вторичните трусове, техният брой надхвърли 600, като най-силният вчера бе с магнитуд от 5,1 по скалата на Рихтер.    Специалисти-сеизмолози отбелязват, че епицентърът на земетресението е бил в по-слабонаселен район и това е намалило броя на пострадалите. ", "date": "2020.01.26", "title": "45 души са извадени живи изпод развалините след труса в Турция, жертвите станаха 35"}
{"url": "http://epicenter.bg/article/Megzit--Krayat-na-edna-kralska-prikazka--VIDEO--/204958/10/0", "text": "\"Блясък\" и \"скандал\" са ключовите думи за един сценарий от изминалите дни. Избухна светска бомба, която гръмна на Острова и се разпространи мълниеносно по целия свят - принц Хари и съпругата му Меган се отказаха да са част от кралското семейство, предава Нова тв.    „Тя ми се обади по телефона и каза: „Имам ново гадже”. Аз казах „Чудесно”. Тя отвърна: „Той е британец”. Отговорих: „ОК”, а тя добави: „Той е принц”. Казах „Добре”. А тя заключи: „Той е принц Хари”, разказва бащата на Меган Маркъл Томас.    Да се омъжиш за принц - в приказките и романтичните филми това е кулминацията. Но не и за Меган Маркъл. Тя избра да счупи стъклената пантофка и загърби титлите и дворците.    „Чувствам, че това е нейно решение, защото никак не беше щастлива с публичните критики”, споделя полусестрата на Меган Саманта Маркъл.    „Преди две години имаше сватба, която привлече вниманието на света към онази Меган, американката, разведената бивша актриса. Фактът, който с Хари трябва да признаят, е, че медиите ги ужасяват, следейки всяка тяхна стъпка”, каза кралският коментатор Ричард Фицуилямс.    Една от най-коментираните двойки в света скъса териториално, церемониално, финансово и емоционално със сърцето на кралското семейство, за да заживее независимо в Канада.    „Те ще поемат по своя път. Цитатът „каквото Меган иска, го получава”, е абсолютно верен. Няма абсолютно никакво съмнение, че Хари и Меган искат да бъдат независими. Те желаят да правят нещата по своя начин. Вероятно Канада е стъпка към Калифорния, което очевидно означава Холивуд”, посочи Фицуилямс.    „И двамата ще се превърнат в изгубени души. Не знам какво търсят. Не мисля, че и те знаят”, смята Томас Маркъл.    „Това, което видяхме и чухме досега, наистина предотврати една криза. Много хора ще останат доволни от факта, че те няма да търгуват с титлите си. Не мисля, че ще злоупотребят, правейки благотворителност. Имат чисти намерения. Ще имат добър живот в Канада или където са избрали да живеят”, добавя кралският биограф Пени Джуниър.    Вместо да модернизират бившата империя в момент на политическа и национална несигурност, когато бъдещето на Обединеното кралство е поставено на карта, Хари и Меган избраха да си тръгнат. Без да кажат лично на кралицата и хвърляйки в смут монархията.    „Очевидно 3 милиона долара и дом с 26 спални не са им достатъчни”, критикува ги Томас Маркъл.    „Вероятно Опра Уинфри ще плати за тях и американците ще продължат да плащат за нея, защото се интересуват от тази жена. Тя беше треторазрядна актриса в „Костюмари” - нещо като евтина сапунена опера. Всичките й богати приятели ще плащат – Клуни, Обама, Уинфри”, посочи жителката на Лондон Сандра Шейви.    „Това е една от най-великите институции с най-дълъг живот. Те я унищожават. Правят я да изглежда евтина. Превръщат я в корпорация с корона. Нелепо е. Не би трябвало да го правят”, добавя бащата на Меган.    „Вярвам, че става дума за расизъм, ако трябва да съм честен. Защото по коренно различен начин се отнасят към Уилям и Кейт в сравнение с Меган и Хари”, казва лондончанинът Теми.    Твърд или мек Мегзит? Тепърва ще разберем. Но аниматори и карикатуристи вече усилено се надпреварват кой по-добре ще осмее скандала.    Междувременно магазините на Острова пуснаха сувенирите с Хари и Меган на промоция. Мотивът – вече не били част от кралското семейство.  ", "date": "2020.01.26", "title": "Mегзит: Краят на една кралска приказка (ВИДЕО) "}
{"url": "http://epicenter.bg/article/V-rabotata-uspehat-vi-e-siguren--stiga-da-se-saobrazite-s-mnenieto-na-kolektiva/204990/10/101", "text": "Дневно предназначение: Започваме новата седмица с ден, предназначен за социални контакти, обществени дела, срещи и пътувания.   Дневната нумерологична карта е активна и дава възможност за успех на кратък път, получаване на обществено одобрение, добра търговия и реклама.   Ще има възможности за много срещи, получаване на популярност, известност и публични успехи.   Моментът е подходящ за организиране на дейност и уреждане на документи.   В работата успехът ви е сигурен, стига да се съобразите с мнението на колектива и да разпределите честно задачите.  Основна цифрова характеристика – 1, 2, 4, 5, 8, 9. Ден за семейство, публичност, налагане на ред в обществото.   Часова характеристика:  Съдбовно правило: Шансовете са навсякъде около мен! Мото: Аз съм късметлия!    Позитивно утвърждение: Моят живот е проява на богатство и просперитет!   ", "date": "2020.01.26", "title": "В работата успехът ви е сигурен, стига да се съобразите с мнението на колектива"}
{"url": "http://epicenter.bg/article/V-italianskata-oblast-Emiliya-Romanya-glasuvat-na-reshavashti-regionalni-izbori-/204951/7/0", "text": "Решаващи регионални избори се провеждат днес във втората по богатство италианска област Емилия-Романя, предава БНР.    С подкрепата на Силвио Берлускони лидерът на крайнодясната партия „Лига“ Матео Салвини се надява да постигне историческа победа над левицата, която е на власт там от времето на Втората световна война.    Според последните социологически проучвания кандидатката на десницата и сенаторка от „Лига“ Лучия Боргонцони има равни шансове с досегашния ръководител на региона Стефано Боначини, член на лявоцентристката Демократическа партия, която управлява Италия заедно с антисистемното Движение „Пет звезди“.    Министър-председателят Джузепе Конте изключи възможността за правителствена криза в случай на победа на „Лига“.    Предизборната кампания протече при небивала активност. Миналата неделя десетки хиляди симпатизанти на новото антифашистко движение \"Сардините\" протестираха в северния италиански град Болоня.    Евентуална победа на крайната десница в областта Емилия-Романя, традиционен бастион на левите сили, може да доведе до падането на правителството на Демократическата партия и Движението \"Пет звезди\" и предсрочни парламентарни избори, както би искал крайнодесният лидер Матео Салвини.    Лидерът на крайнодясната партия \"Лига\" Салвини кръстосва Емилия-Романя от седмици, като посети над 100 селища в опит да постигне шокова изборна победа на местния вот.  ", "date": "2020.01.26", "title": "В италианската област Емилия-Романя гласуват на решаващи регионални избори "}
{"url": "http://epicenter.bg/article/Zhertvite-na-smartonosniya-kitayski-virus-veche-sa-56-/204955/7/0", "text": "56 души достигна броят на жертвите на новата пневмония в Китай, предизвикана от коронавирус. По последни данни на властите в провинция Хубей са били регистрирани и 323 нови случая на заразени с болестта. С тях броят на заразените в Китай достигна 2002 души. Подозрения за зараза има в още близо 2700 случая, но диагнозата засега не е потвърдена, предават БНР и БТА.    Китайският Център за контрол и профилактика на заболяванията започна разработването на ваксина от нов вид срещу коронавируса, който причинява пневмония, предаде ТАСС, като цитира в. „Чайна дейли“.    „Успяхме да изолираме вируса, сега се избира конкретният щам“, добавил Сюй Венбо, ръководител на Центъра. Освен това в момента китайските експерти подбират лекарства, които противодействат ефективно на пневмонията.    Ройтерс публикува два научни анализа на епидемията, според които всеки заразен с новия вирус предава болестта средно на 2-ма или 3-ма души. Това е така при сегашните темпове на разпространение, които според експертите се влияят пряко от мерките за контрол и превенция от заболяването, които са в ход. Те трябва да спират заразяването в най-малко 60 на сто от случаите, категорични са учените.    От утре северният китайски град Тянцзин спира движението на междуградските автобуси, за да възпре разпространението на епидемията от новия коронавирус.    Град Сиан, столица на провинция Шънси, също обяви, че спира всички междуградски автобуси от 18 ч. местно време. Мерки, ограничаващи транспорта, ще бъдат наложени и в цялата източна провинция Шандун, където спира движението на междуградските автобуси, а провинция Шънси забрани влизането на автобуси, идващи от други провинции, съобщи ДПА.    Властите в Хонконг пък обявиха, че с цел спиране на разпространението на болестта от днес се затварят популярните увеселителни паркове Дисниленд и Оушън парк. Хотелите обаче продължават нормалната си работа.    Въпреки че Китай взе драстични мерки за борба с вируса, включително забрана на груповите екскурзии в страната и чужбина, той продължава да се разпространява и извън страната.    В Канада и Португалия бяха регистрирани първите предполагаеми случаи. Пациентите са посетили китайския град Ухан, където в края на миналата година се появи болестта.    Регистрирани случаи има още във Франция, Съединените щати, Австралия, Япония, Тайланд, Сингапур, Южна Корея.    С цел спиране на разпространението на вируса, Китай постави под карантина близо 20 града и блокира транспортните връзки до тях. Бяха въведени и национални мерки за откриване на болестта във влакове, автобуси и самолети.    На място ще се преглеждат всички пътници и тези със симптоми на пневмония ще бъдат откарвани в болница.    В Ухан - градът, считан за огнище на заразата - вече са изпратени повече от 14 хиляди броя защитни облекла и над 110 хиляди чифта медицински ръкавици. Министерството на търговията на Китай съобщи, че в Ухан и съседните райони има достатъчно големи запаси от стоки от първа необходимост. В града се изпращат хранителни стоки - яйца, риба, говеждо и свинско месо.    Опасността от пандемия заради заболяването в Европа остава ниска, казва пък за Асошиейтед прес д-р Яздан Язданпане, който лекува в Париж пациенти, разболели се от новия коронавирус. Според него смъртните случаи, причинени от новата пневмония са два пъти по-малко от тези, причинени от Тежкия остър респираторен синдром (ТОРС).  ", "date": "2020.01.26", "title": "Жертвите на смъртоносния китайски вирус вече са 56 "}
{"url": "http://epicenter.bg/article/Viena--Dobrite-otnosheniya-s-Rusiya-sa-ot-klyuchovo-znachenie-za-stabilnostta-v-Evropa-/204962/7/0", "text": "Новото австрийско правителство, сформирано през януари, заяви в програмата си, че има нужда от постепенно премахване на санкциите срещу Русия, предават „Спутник“ и Агенция \"Фокус\".    Министърът на външните работи на Австрия Александър Шаленберг заяви в интервю за вестник Wiener Zeitung, че добрите отношения с Русия са от ключово значение за стабилността в Европа и че не трябва да се влиза в конфликт с Москва.    Отговаряйки на въпрос дали Русия е част от „обществото със западни ценности“, министърът подчерта, че е имало такива надежди, но „Москва е избрала своя път“.    „Когато става дума за този въпрос, винаги цитирам президента на Германия Франк-Валтер Щайнмайер. Той беше казал, че в дългосрочна перспектива стабилността и сигурността в Европа са възможни само заедно с Русия, а не противопоставяйки се на нея“, каза той.    Шаленберг призова за диалог между Русия и Европа.    „Австрия винаги се опитва да поддържа отворени каналите за диалог. Мълчанието помежду ни никога не е довеждало до полза“, обобщи той.    Отношенията между Москва и ЕС станаха напрегнати след конфликта в Украйна и референдума в Крим. ЕС обвини Русия в намеса във вътрешните работи на Украйна и въведе санкции срещу Русия. Москва от своя страна също въведе ответни мерки.  ", "date": "2020.01.26", "title": "Виена: Добрите отношения с Русия са от ключово значение за стабилността в Европа "}
{"url": "http://epicenter.bg/article/Nay-golemiyat-dvumotoren-patnicheski-samolet-izvarshi-parviya-si-polet--VIDEO--/204963/7/96", "text": "Най-големият двумоторен пътнически самолет в света направи първия си полет. Моделът 777Х на американската компания „Боинг” летя три часа около Сиатъл и се приземи без проблеми, въпреки лошото време, предаде Нова тв.    Машината ще влезе в експлоатация догодина. Това е с една година по-късно от планираното, поради редица забавяния.    Супермодерният джет се отличава с това, че сгъва краищата на крилата си, за да заема по-малко място след кацане. Способен е да превозва над 400 пътници, като двигателите са толкова големи, че през единия би могъл да премине целия фюзелаж на стандартен пътнически самолет като „Боинг 737”.    Цената на новата машина е 442 млн. долара. От „Боинг” твърдят, че вече са договорили продажби на 309 самолета.  ", "date": "2020.01.26", "title": "Най-големият двумоторен пътнически самолет извърши първия си полет (ВИДЕО) "}
{"url": "http://epicenter.bg/article/Boris-Dzhonsan-razkri-planovete-za-otbelyazvane-na-Brekzit-/204964/7/0", "text": "Премиерът на Великобритания Борис Джонсън разкри плановете за отбелязване на Брекзит, след като Великобритания напуска Европейския съюз на 31 януари, пише британското издание London Evening Standard, цитирано от Агенция \"Фокус\".    Премиерът изрази своето желание „да гледа с увереност към бъдещето“ следващия петък, когато страната официално напуска ЕС.  За да отбележи събитието, Джонсън ще изпрати специално послание до народа, а сградата на неговия офис ще бъде осветена със светлини.    Националното знаме на Великобритания ще бъде сложено на Парламента и улицата Мол, докато правителствените сгради в Уайтхол ще бъдат осветени в червено, бяло и синьо през цялата вечер.    Часовник с обратно броене ще бъде сложен върху стената на „Даунинг стрийт 10“ на 31 януари. Биг Бен обаче няма да прозвучи, както много хора искаха.    Също така новата възпоменателна монета от 50 пенса ще влезе в обръщение.    „Следващият петък е важен момент в историята на нашето Обединено кралство“, каза Борис Джонсън.    „Няма значение как сте гласували през 2016 г, време е да погледнете напред с увереност към света - блестящата страна, която ще станем през следващото десетилетие и да изцелим предишните разногласия. Именно това ще правя на 31 януари и призовавам цяла Великобритания да направи същото,“ обяви премиерт.    Въпреки посланието му до всички страни, плановете му не са посрещнати с ентусиазъм от онези, които не подкрепят Брекзит.    „Брекзит е най-спорният въпрос в нашето съвремие. Тези от нас, които са бориха, за да останем, го направиха в интерес на нашата страна и следващото поколение, което, според нас, трябва да оказва влияние в сърцето на Европа“, заяви бившият британски вицепремиер лорд Хезелтайн за The Observer. Лидерът на либералните демократи Ед Дейви се присъедини към критиката.    Иън Блекфорд, председател на парламентарната група на Шотландската национална партия, каза за вестника, че „напускането на най-големия проект за мир след войната не е нещо, което трябва да празнуваме“.  ", "date": "2020.01.26", "title": "Борис Джонсън разкри плановете за отбелязване на Брекзит "}
{"url": "http://epicenter.bg/article/Opasnost--Smartonosniyat-kitayski-virus-veche-se-predava-po-lesno-ot-chovek-na-chovek-/204969/7/0", "text": "Възможността на новия коронавирус 2019-nCoV да се предава от човек на човек се е увеличила, в резултат на което епидемиологичната ситуация е преминала в нов, по-сложен етап. Това съобщи на специална пресконференция ръководителят на Държавния комитет по въпросите на здравеопазването на Китайската народна република Ма Сяоуей, цитиран от TACC и Агенция \"Фокус\".    \"Вирусът се предаваше на хора от дивата природа и започна да се адаптира към съществуването в човешкото тяло, след което премина към етапа, когато започна да се предава от човек на човек\", каза той. \"Изглежда, че способността на вируса да се предава от човек на човек се е увеличила. Експертите смятат, че епидемията е преминала в сравнително сериозен и сложен стадий\", каза ръководителят на ведомството.    Източник на произхода на коронавирусa    Китайските епидемиолози и вирусолози все още не са успели да установят източника на новия коронавирус от тип 2019-nCoV и неговата способност да мутира. Това съобщи на пресконференция в Пекин Ли Бин, заместник-ръководител на Държавния комитет по здравеопазване на Китай.    \"Доколкото знаем в момента, това е напълно ново заболяване. Знанията на човечеството за него все още са ограничени. Все още не е ясна възможността за мутирането на това заболяване\", каза той.    \"Все още нямаме пълни данни за развитието на епидемиологичната ситуация. Въз основа на развитието на епидемията можем непрекъснато да коригираме политиките си, да подобряваме мерките и да въвеждаме различни видове превантивни и контролни мерки\", подчерта заместник-ръководителят на Държавния комитет.    Развитие на епидемията    Една от ключовите разлики между новия тип коронавирус 2019-nCoV е способността му да се предава от човек на човек още през инкубационния период. Броят на заразените в близко бъдеще може да се увеличи, каза Ма Сяоуей, отговаряйки на въпрос на кореспондент на ТАСС.    \"Инкубационният период на нов тип коронавирус е около 10 дни. В най-краткия случай това е един ден, в най-дългия - 14 дни. По време на инкубационния период той вече може да бъде предаден [на други хора], което по същество го отличава от SARS (Тежък остър респираторен синдром (ТОРС)-ТАСС) “, каза той.    \"Темпът на развитие на епидемията се ускорява. Що се отнася до настоящия момент, страхувам се, че епидемията ще продължи за известен период от време, на следващ етап броят на болните може да нарасне\", добави ръководителят на Комитета.    В края на декември миналата година в големия китайски град Ухан бе регистрирано огнище на индуцирана от коронавирус пневмония. Сега броят на потвърдените случаи в Китай достига 2027 души, броят на смъртните случаи е 57. За още 2,7 хиляди души се подозира, че са заразени, случаи на заболяването са регистрирани в почти всички региони на Китай, включително Пекин и Шанхай.    Коронавирусът е открит вече и в Австралия, Виетнам, Република Корея, Малайзия, Непал, Сингапур, САЩ, Тайланд, Франция и Япония. Световната здравна организация (СЗО) призна огнището като национално извънредно положение за Китай, но засега се въздържа от обявяване на извънредно положение в световен мащаб.  ", "date": "2020.01.26", "title": "Опасност! Смъртоносният китайски вирус вече се предава по-лесно от човек на човек "}
{"url": "http://epicenter.bg/article/Publikuvaha-ulichavasht-zapis-na-prezidenta-Donald-Tramp-za-skandala-s-Ukrayna-/204971/7/96", "text": "Западни медии разпространиха запис, в който президентът Доналд Тръмп иска отстраняването на американския посланик в Украйна. А преди няколко часа в Сената започна представянето на аргументите в защита на Тръмп в процеса по отстраняването му от власт, предаде БНТ.    Записът е предоставен от адвокат на бизнесмена с украински корени Лев Парнас, когото Тръмп твърди, че не познава. Записът е правен през април 2018 и продължава 83 минути. Видеото показва частна зала с подредена маса за вечеря. В началото му Тръмп позира за снимка. Лицата на участниците в срещата не се виждат, камерата е насочена към тавана. В определен момент става дума за вече бившата американска посланичка в Украйна - Мари Йованович.    Ройтерс уточнява, че не се ангажира с автентичността на записа. Белият дом все още не е коментирал записа. Мари Йованович беше освободена от поста си през май 2019 година. Официалната причина - загуба на доверието на президента Донадл Тръмп.    А в Сената започна представянето на аргументите в негова защита в процеса по отстраняването му от власт.    Джей Секулоу, личен адвокат на Доналд Тръмп, обяви, че защитата ще представи нови доказателства.    \"В следващите няколко дни планираме да представим доказателства, наистина неоспорими, че президентът не е извършил нищо нередно\", каза Секулоу.    Защитниците на Тръмп остро критикуваха демократите и заявиха, че те искат да унищожат демократичния изборен процес. Според демократите пък, началото на представянето на републиканците е подчертало нуждата от свидетели по процес.    Адам Шиф, председател на Комисията по разузнаване в Камарата на представителите и водещ обвинител на демократите, коментира поведението на защитата.    \"Първото, което ме смути в днешното представяне днес беше, че те не атакуват основата архитектура на схемата. Те не протестират това, че Президентът е ходатайствал чужда нация да се намеси в нашите избори, да му помогне да измами\", заяви Шиф.    Изслушването на аргументите на защитата продължава утре.  ", "date": "2020.01.26", "title": "Публикуваха уличаващ запис на президента Доналд Тръмп за скандала с Украйна "}
{"url": "http://epicenter.bg/article/Gartsiya-se-opitva-da-tushira-nedovolstvoto-sreshtu-migrantite-/204972/7/0", "text": "Гръцкото правителство се опитва да овладее недоволството срещу мигрантите. Жителите на Егейските острови отново заплашват със стачки. Властите вече връщат нелегални мигранти обратно в Турция, предава БГНЕС.    Министърът на новосъздаденото министерство по миграцията провежда обиколка по гръцките острови, за да овладее недоволството на местните жители от присъствието на хиляди мигранти там. Министър Панайотис Митаракис заяви от остров Кос, че се прекратява продължителното задържане на мигрантите.    В процес на реализация е правителствена програма за създаване само на затворени и добре охранявани лагери, от където нелегалните мигранти и тези, които нямат право на бежански статут, в рамките на месец ще се връщат в Турция.    „Няма да оставим за постоянни нито мигранти, нито бежанци на егейските острови“ ,заяви гръцкия министър.    Жителите на гръцките острови в Егейско море, които проведоха двудневна масова стачка срещу присъствието на мигрантите и високата престъпност, съобщават, че са в готовност за нови продължителни протести.    Сухопътната граница с Турция също е активен маршрут за навлизане на нелегални мигранти. Увеличиха с 400 души охраната на границата.    Говорителят на правителството Стелиос Пецас направи категорично изявление, че „Гърция вече не е гостоприемна за нелегални мигранти“.    В същото време полицията масово проверява мигрантите в страната за разрешителни за пребиваване. Ежедневно арестуват стотици без право на престой и ги връщат в Турция.  ", "date": "2020.01.26", "title": "Гърция се опитва да тушира недоволството срещу мигрантите "}
{"url": "http://epicenter.bg/article/Papata-otpravi-molitvi-sreshtu-noviya-koronavirus-/204973/7/0", "text": "Папа Франциск се моли за хората, заразени с новия коронавирус, както и за успех в усилията на властите да се справят със заразата, предаде БГНЕС.    \"Моля се за хората, които са се разболели вследствие на вируса в Китай. Господи, приеми в мир починалите, успокой семействата на загиналите, и помогни на китайските власти в борбата им със заразата\", заяви главата на Римокатолическата църква в неделната си проповед пред вярващите, събрали се на площад “Свети Петър” във Ватикана.    Още на 31 декември 2019 г. китайските власти информираха Световната здравна организация за наличието на огнище на неизвестен до момента вирус в град Ухан, намиращ се в централната част на страната. Впоследствие експертите установиха причинителя на заболяването – коронавирус 2019-nCoV.    Извън случаите на заболели в Китай, вече има заразени в Хонконг, Макао, Тайван, Тайланд, Япония, Южна Корея, САЩ, Канада, Виетнам, Сингапур, Непал, Франция, Австралия и Малайзия.    Според последните официални данни заразените в Китай вече са 1975, а починали са 56 души.  ", "date": "2020.01.26", "title": "Папата отправи молитви срещу новия коронавирус "}
{"url": "http://epicenter.bg/article/Zhirinovski-obyavi-kitayskiya-virus-za-provokatsiya-na-amerikantsite-/204975/7/97", "text": "Върлуващият в Китай смъртоносен коронавирус е провокация на САЩ, обяви лидерът на Либералдемократическата партия на Русия (ЛДПР) Владимир Жириновски, цитиран от РИА Новости.    \"Вече по всички континенти марширува [коронавирусът], по всички. Какво, наистина ли имаме нов тип вирус, или провокация? От кого? От САЩ. Икономика. И американците се страхуват, че не могат да надминат Китай или дори да са наравно\", обяви ексцентричният политики.‬    Жириновски отбеляза, че това въобще не е първият случай с подобни провокации, като припомни емидемиите от птичи грип и \"лудата крава\", която удари британското говеждо, което \"не се хареса някому\".‬    Според него епидемията ще отшуми в течение на месец.    \"Изкупиха лекарствата, някои станаха милиардери. Те живеят главно в Швейцария\", тбеляза Жириновски.    В края на декември миналата година в големия китайски град Ухан бе регистрирано огнище на заболяването. Сега броят на потвърдените случаи в Китай достига 2027 души, броят на смъртните случаи е 57. За още 2,7 хиляди души се подозира, че са заразени, случаи на заболяването са регистрирани в почти всички региони на Китай, включително Пекин и Шанхай.    Коронавирусът е открит вече и в Австралия, Виетнам, Република Корея, Малайзия, Непал, Сингапур, САЩ, Тайланд, Франция и Япония.  ", "date": "2020.01.26", "title": "Жириновски обяви китайския вирус за провокация на американците "}
{"url": "http://epicenter.bg/article/Indiya-pokaza-raketa-za-svalyane-na-sateliti-/204976/7/0", "text": "Индийска ракета за сваляне на сателити ASAT бе показана днес за пръв път заедно с други нови оръжия на днешния военен парад в Делхи по случай националния празник на страната - Деня на републиката, предаде БТА.    Първият успешен тест на противоспътниково оръжие бе извършен от Индия миналия март, когато военните свалиха сателит в ниска орбита с ракета, изстреляна от полигон на острова Абдул Калам в Бенгалския залив.    Премиерът Нарендра Моди за пръв път откри пред Националния военен мемориал официално тържествата, като почете паметта на воините, загинали в битки за страната след получаването на независимост през 1947 г. Издигнато бе националното знаме „тиранга“, даден бе артилерийски салют.    По централния столичен булевард \"Раджпат\" мина кавалерия, после танкове и бронирани коли, зенитно-ракетни комплекси, самоходна артилерия и друга модерна бойна техника. Маршируваха военнослужещи от различни части с традиционни парадни униформи и армейски оркестри. Военната част от тържествата приключи с шествие на кавалеристи от пустинния щат Раджастан, яхнали камили.    Над събралите се прелетяха хеликоптери „Чинук“ и „Апачи“ американско производство, включени неотдавна в състава на индийската бойна авиация, индийски вертолети „Дхрув“ и Ми-17 руско производство, транспортни самолети Си-130 и Си-17, изтребители МиГ-29 и „Ягуар“. Висш пилотаж бе демонстриран с руски изтребители Су-30МКИ, произведени по лиценз в Индия.    По булеварда минаха и 22 платформи, теглени от камиони, на които бяха представени различни щати и територии в състава на индийската държава, а също така министерства и ведомства. Художествени ансамбли изпълниха народни танци.    Почетен гост на парада бе бразилският президент Жаир Болсонаро, предаде ДПА.      Отбелязването на националния празник не спря обаче протестите срещу приетия неотдавна закон за гражданството, предизвикал недоволството на мюсюлманите, смятащи го за дискриминационен спрямо тяхната общност.    В североизточния щат Асам бе съобщено за пет избухнали гранати. Полицията каза, че няма пострадали, предполага се, че взривовете са дело на въоръжени групировки.    През изминалата нощ и днес в много индийски градове бяха организирани протестни акции под наслов „Спаси конституцията“, на които бяха четени откъси от основния индийски закон. Критици на закона за гражданството твърдят, че той е приет в нарушение на индийската конституция, гарантираща равни права на всички вероизповедания.  ", "date": "2020.01.26", "title": "Индия показа ракета за сваляне на сателити "}
{"url": "http://epicenter.bg/article/Tramp-predupredi-Dzhonsan-da-ne-dopuska-Huawei-na-Ostrova--plashi-s-dimplomaticheska-voyna-/204977/7/0", "text": "Борис Джонсън е бил предупреден, че рискува дипломатическа война с Доналд Тръмп и яростна кабинетна борба, в случай че предостави на китайската телекомуникационна компания Huawei достъп до британската 5G телефонна мрежа, пише британският вестник The Times, цитиран от Агенция \"Фокус\".    Президентът на САЩ e предупредил Джонсън в петък вечер, че предоставянето на зелена светлина на сделката ще бъде сериозна заплаха за националната сигурност и рискува разцепление в трансатлантическите отношения, което заплашва да засенчи петъчните тържества, посветени на Брекзит, за които Джонсън работи в продължение на три години.    Тръмп е предложил на Джонсън Великобритания и САЩ да изградят алтернатива на Huawei заедно. Но британските служители смятат, че това би отнело твърде много време.    Трима американски сенатори, водени от бившия кандидат за президент Марко Рубио, предприеха безпрецедентната стъпка в писмо до Съвета за национална сигурност в Лондон, призовавайки министрите да не отварят чувствителната нова телекомуникационна мрежа на Обединеното кралство към технологичния гигант, който има тесни връзки с китайското разузнаване.    Те се изказаха, след като вчера министърът на финансите на Тръмп Стив Мнучин започна офанзива, като определи сделката с Huawei като заплаха за „критичната“ инфраструктура, като същевременно предложи да „отдели много ресурси“ за търговско споразумение между САЩ и Великобритания тази година, ако Обединеното кралство се съобрази със САЩ    Решението за Huawei, което се очаква във вторник, вероятно ще предизвика спорове в рамките на самия кабинет. Един източник го сравнява с коронавируса, който поглъща света: „Huawei е китайският вирус през следващата седмица.“    Прити Пател, министърът на вътрешните работи, и Бен Уолъс, министърът на отбраната, са „на пътя на войната“ на фона на твърденията, че служители на правителството са „посъветвали“ Джонсън да позволи на Huawei да изгради „несъществени“ части от мрежата.    Един висш служител заяви, че Huawei ще бъде „изключен от чувствителни места“ като Уестминстър и базите на Кралския флот във Фаслейн, Девонпорт и Портсмут.    В писмо, координирано от Рубио, трима американски сенатори твърдят, че интегрираният характер на британската 5G мрежа „елиминира“ аргумента на Джонсън, че Huawei ще бъде ограничен до „краищата“ на мрежата.    Писмото, също подписано от републиканците Том Котън и Джон Корнин, предупреждава: „Действията на компанията показват ясна история на хищническо и проблемно поведение“ и заключава, че „е в най-добрия интерес на Обединеното кралство, специално за американско-британските отношения и благополучието на добре функциониращ пазар за 5G технологии, да се изключи Huawei ”.    Баронеса Морган, министър на културата, се очаква да представи решението за Huawei във вторник.    Майк Помпео, държавният секретар на САЩ, също ще е във Великобритания тази седмица, за да лобира правителството да изостави Huawei. Но министрите са обезпокоени, че сър Марк Седвил, секретар на кабинета и съветник по националната сигурност, игнорира опасенията на САЩ, за да прокара решението.    „Той се е опитал да подготви всичко предварително, преди министрите да кажат думата си“, каза един източник на вестника.    Пишейки за The Sunday Times, депутатът от консерваторите Боб Зели, който е в надпреварата да стане председател на комисията по външни работи, твърди, че Huawei е \"фронт за китайската комунистическа държава\".    В статия, повдигаща опасенията си от предоставяне на достъп на водещата китайска компания до чувствителната нова телекомуникационна мрежа на Обединеното кралство, той добавя: „Да се надяваме, че няма да съжаляваме за отказа си да кажем \"Не, Huawei\". Опасявам се, че когато видим реалната цена, през следващите десетилетия може да е твърде късно.“  ", "date": "2020.01.26", "title": "Тръмп предупреди Джонсън да не допуска Huawei на Острова, плаши с димпломатическа война "}
{"url": "http://epicenter.bg/article/Balgarin-zaloven-v-Dominikanskata-republika-s-46-torbichki-kokain-v-stomaha-/204979/7/0", "text": "Агенти на Националната дирекция за контрол на наркотиците (DNCD) на Доминиканската република са арестували в събота български гражданин с 46 торбички кокаин в стомаха.      Арестът е осъществен на международното летище в Пунта Кана.    Българинът, идентифициран като Тодоров, се канел да се качи на полет за Белгия. Докато преминавал през рентгеновите апарати, агентите забелязали нещо странно в храносмилателния му тракт.    От летището в Пунта Кана нашенецът е откаран в болница, където извадили от стомаха му 46 пликчета кокаин. Властите смятат, че задържаният е служил като муле на наркотрафиканти.    По-рано Националната дирекция за контрол на наркотиците съобщи, че е разбила мрежа от наркодилъри, които набирали чужденци, за да ги използват като мулета за трафик на наркотици в различни страни, особено в Европа.    С ареста на българския гражданин броят на мулетата, които агентите на DNCD са арестували тази година на няколко летища, включително Лас Америкас, Пунта Кана, Сибао де Сантяго и Пуерто Плата, се увеличава до тринадесет, обобщава изданието.  ", "date": "2020.01.26", "title": "Българин заловен в Доминиканската република с 46 торбички кокаин в стомаха "}
{"url": "http://epicenter.bg/article/29-zhertvi--nad-1400-raneni-ot-zemetresenieto-v-Turtsiya--Otseleli-spyat-pod-otkrito-nebe/204943/7/0", "text": " Жертвите на земетресението от петък привечер в Източна Турция се увеличиха от 19 на 29. Ранените са повече от 1500 души, 15 000 са без подслон, съобщава Би Би Си.   72 са разрушените сгради, на 514 постройки са нанесени сериозни щети, други над 400 са средно или слабо засегнати от земетресението.  В засегнатите райони са построени 5000 палатки за приютяване на хората. В момента в поразените области температурите са най-ниски, съобщават властите. В такива условия спасителните работи продължават.   Трусът със сила 6.8 по Рихтер с епицентър Сивридже в провинция Елазий срути и сгради. След него са регистрирани още над 200 вторични земетресения. , по данни на властите. Възрастна жена бе извадена жива от отломките 19 часа след земетресението. Друга била спасена, след като успяла да се обади по телефона на свои близки изпод руините и да им каже къде е. Но 12-годишно момче, извадено живо, почина по-късно в болница.    Земетресението е усетено в съседните Сирия, Ливан и Иран.    Повече от 400 спасителни екипа пътуват към региона с легла, палатки и одеяла за хората, останали без дом, които нощуват под открито небе. Сега нощните температури там падат под нулата. Турският Червен кръст също изпрати стотици доброволци с пакети за спешна помощ.    \"Беше много страшно - мебелите падаха върху нас. Избягахме навън\", казва 47-годишна жена пред AFP.    Президентът Реджеп Тайип Ердоган също отиде на място и се присъедини към опечалените на някои от погребенията.    Земетресенията са чести в Турция - около 17 хил. души загинаха при земетресение през 1999 г.    Сивридже, където удари най-силно, е градче с около 4000 жители, популярна туристическа дестинация, която се намира на брега на езерото Хазар.", "date": "2020.01.26", "title": "Земетресението в Турция взе 29 жертви, над 1500 са ранени, 15 000 са без подслон"}
{"url": "http://epicenter.bg/article/Darzhavniyat-sekretar-na-SASht-obvini-zhurnalistka-v-lazha-/204946/7/96", "text": "Държавният секретар на САЩ Майк Помпео обвини журналистка в лъжа и нарушаване на принципите на журнализма и приличието, предаде БТА, цитирайки Ройтерс.    Журналистката Мери Луиз Кели от радио Ен Пи Ер заяви в петък, че Помпео я е псувал и е използвал неприлични думи в серия от нападки, след като по време на 9-минутно интервю тя му задала въпроси за Украйна и отзоваването на американската посланичка в Киев Мари Йованович.   След края на интервюто Помпео започна да крещи и да използва обидни думи, защото е недоволен от въпросите ми за Украйна. Попита:  После помоли своите помощници да му донесат карта, за да му посоча къде точно се намира страната. Аз му посочих къде се намира Украйна на картата, обясни Мери Луиз Кели в ефира на NPR.   Помпео заяви вчера, че Кели го излъгала два пъти - единия път при уговарянето на интервюто, а втория път обещавайки да не публикува съдържанието на разговора им след интервюто. Той определи поведението ѝ като „позорно“ и заяви, че „това е още един пример колко необуздани са станали медиите в опита си да навредят на президента Доналд Тръмп и на тази администрация“.    „Не е учудващо, че американците не вярват на мнозина в медиите“, добави той.    Кели твърди, че е уведомила помощниците на Помпео, че ще задава въпроси за Иран и Украйна, а не само за Иран. Според нея той не е искал разговорът след интервюто да не бъде публикуван.    Сенатори от Демократическата партия на САЩ, водени от най-високопоставения демократ в сенатската Комисия по външни работи Робърт Менендес, отправиха остри критики срещу Помпео заради конфликта с журналистката. Те изпратиха писмо до държавния секретар, в което изразяват възмущение и разочарование от неговата версия за събитията, предаде ТАСС.  ", "date": "2020.01.26", "title": "Държавният секретар на САЩ обвини журналистка в лъжа "}
{"url": "http://epicenter.bg/article/Vlastite-v-Irak-izpolzvat-boyni-patroni-sreshtu-protestirashtite-/204980/7/0", "text": "Масовите антиправителствени протести не спират в Ирак, в това число в Багдад и Ан Насирия, независимо от опитите на силите за сигурност да разпръснат протестиращите, предават „Интерфакс“ и \"Фокус\", като се позовават на телевизионния канал Al Arabiya.    Правителствените сили се опитаха да премахнат лагерите на протестиращите в Багдад, Басра и Наджаф и други градове. Но протестиращите отново се върнаха на улиците.    Съобщава се, че силите за сигурност използват бойни патрони срещу протестиращите в Багдад и Ан Насирия. Демонстрантите от своя страна хвърлят камъни и бутилки със запалителна течност срещу служителите на реда.    Миналият петък десетки хиляди хора излязоха на улиците на Багдад и протестираха срещу американското военно присъствие в Ирак.    По-рано шиитският духовник Муктада ас Садр призова иракчаните да организират протест, в който да се включат „милиони“, за да осъдят военното присъствие на САЩ в страната. Причината е убийството на генерал Касем Сулеймани при американски удар на иракска територия. Също така, когато започнаха протестите, ас Садр изрази своята подкрепа за протестиращите и призова правителството да подаде оставка.    Но от Al Arabiya отбелязват, че след демонстрациите, Муктада ас Садр заявява, че вече не подкрепя възможната смяна на правителството. След това съобщение привържениците на духовника започнаха да напускат лагерите на протестиращите в цялата страна, а силите за сигурност започнаха да използват по-активни мерки срещу демонстрантите.  ", "date": "2020.01.26", "title": "Властите в Ирак използват бойни патрони срещу протестиращите "}
{"url": "http://epicenter.bg/article/Kitay-prizova-za-spokoystvie-na-fona-na-razrastvashtata-se-epidemiya-/204981/7/0", "text": "Китайските служители на общественото здравеопазване призоваха за спокойствие в неделя, като предупредиха, че опасният нов вирус в основата на бързо разпространяващата се епидемия става все по-заразен, оказвайки все по-голям натиск върху вече напрегнатите усилия за ограничаване на епидемята, пише американският вестник The Wall Street Journal, цитиран от Агенция \"Фокус\".    „Вече сме в критичен период на превенция и контрол“, заяви Ма Сяоуей, ръководител на Държавния комитет по въпросите на здравеопазването в Китай, на брифинг в Пекин, говорейки за коронавируса, който е заразил повече от 2000 души и причинил смъртта на най-малко56, като по-голямата част от тях са в централната китайска провинция Хубей.    Централното правителство също изпрати съобщението в неделя до останалата част от страната, като пое контрола на ситуацията от местните служители в Хубей, чиято бавна реакция на огнището предизвика критика.    Държавните медии съобщават, че премиерът Ли Къцян е оглавил новата \"водеща малка група\" на високопоставени служители на Комунистическата партия, която отговаря за реакцията към вируса в цялата страна. Според официалната китайска агенция Xinhua, групата планира да изпрати екип до Хубей, който да ръководи усилията на място.    С безпрецедентен ход длъжностни лица изолираха няколко града в Хубей, включително столицата Ухан, епицентърът на огнището. Но градовете бяха затворени едва когато милиони жители се разпръснаха из страната, за да посетят семействата си за Лунната Нова година.    Вирусът бързо се разпространи по целия свят - в повече от дузина страни в Европа, Австралия и Азия, което предизвика глобална загриженост.    В събота здравните власти в окръг Ориндж в Южна Калифорния заявиха, че пътник от Ухан е заразен с вируса, третият потвърден случай в САЩ В Хонконг здравен служител потвърди в неделя шестия случай на града на новия коронавирус, 47-годишен мъж, който е пристигна в Хонконг в четвъртък след посещение на пазара в Ухан, макар и не този в центъра на огнището. Канада съобщи за първия си случай в Торонто.    В Пекин служители от редица различни правителствени министерства се опитаха да проектират усещането за контрол по време на пресконференция, но признаха недостиг на консумативи и пропуски в знанията за същността на коронавируса.    Гао Фу, директор на Китайския център за контрол и превенция на заболяванията, отрази сериозността на епидемията и изтощението, което усещат здравните работници в страната, като призова за сдържаност по остри въпроси, зададени от журналистите.    \"Успокойте се, успокойте се\", каза имунологът от Оксфордския университет на английски, вдигнал ръце, преди да премине на мандарин: \"Вирусът се разпространи. Всички тук са тревожни. \"    Властите подчертаха превантивните мерки, които прилагат. Ли Бин, заместник-директор на Националната комисия по здравеопазване в Китай, заяви, че служителите наблюдават здравето на работниците мигранти, които са се върнали у дома за празниците, особено на пътуващите от Ухан.    Националната комисия по здравеопазване заяви, че насърчава хората да проверяват своите квартали за всеки, който може би е дошъл или прекарал време в Ухан.    В цялата страна работниците и членовете на общността бяха изпратени, за да отидат от врата до врата, питайки хората дали са били в провинция Ухан или провинция Хубей.    \"Ако наскоро сте били в Ухан или сте били в контакт и знаете за хора, които са се върнали от Ухан, моля, уведомете общността\", казва един плакат в жилищна сграда в Чънду.    В южните провинции Дзянси и Гуангдонг властите изискват всички да носят маски за лице на публично място.    В Ухан, центърът на епидемията, медицинската система продължи да се затруднява да бъде в крак с кризата, въпреки правителствените помощи с доставки, персонал и пари.    Според информациите градските медицински работници остро се нуждаят от повече защитни костюми, заяви Ван Цзянпинг, заместник министър на промишлеността и информационните технологии. Ухан използва 100 000 костюма за еднократна употреба на ден, каза той. Китайските фабрики, работещи с 40% капацитет заради празника, могат да произвеждат само 30 000 на ден.    Той каза, че правителството е закупило достатъчно костюми от чужбина, за да обслужва нуждите на Ухан за още два дни.    Централното правителство планира да изпрати допълнително 1600 души медицински персонал в провинция Хубей в рамките на два дни, заявиха служители на здравната комисия.    Правителството на Ухан е осигурило стотици автобуси и хиляди таксита за превоз на пациенти и медицински персонал из града, според Лю Сяоминг, заместник министър на транспорта. По-рано градските власти преустановиха обществения транспорт и автомобилния трафик в опит да задържат болните жители, което води до опасения, че болничният персонал може да не успее да стигне до работните си места.    Гао каза, че вирусът не показва признаци на мутация в по-смъртоносна форма. „Тъй като се предава от човек на човек, той ще се развива и мутира въз основа на нашите минали знания“, каза той.    Гао каза също така, че очаква скоро да бъде налична ваксина, въпреки че оточни кога ще стане това  Не е известен лек за новия вирус, който причинява симптоми на пневмония и е особено опасен за възрастните хора и тези с нарушена имунна система. Той е подобен на коронавируса, който през 2002 и 2003 г. предизвика огнище на тежък остър респираторен синдром, или ТОРС, при който починаха близо 800 души след появата им в Южен Китай.    За разлика от ТОРС, която предизвика висока температура, първоначалните симптоми, свързани с новия вирус, са по-леки, което затруднява откриването му, каза Гао.    В търсене на лечение, здравните власти в Пекин започнаха експерименти с антиретровирусни медикаменти лопинавир, използвани за лечение на ХИВ, съобщи Xinhua в неделя.    Пекинската комисия по образование заяви в неделя, че всички училища в града, от детски градини до университети, ще трябва да отложат началото на втория срок за неопределен период, съобщават държавните медии.    Общинските власти в областта на образованието и здравеопазването в Шанхай заявиха, че началните и средните училища няма да могат да провеждат никакви преподавателски или групови дейности преди 17 февруари и трябва да отменят дейностите за връщане на празници. Всички детски заведения ще бъдат затворени до края на февруари.    Също в неделя местните представители на южното крайбрежие на Китай изглежда се замислят дали да не са първите извън района на Ухан, които да поръчат блокирането на един град.    Китайската централна телевизия съобщи сутринта, че Шанту, пристанищен град с около пет милиона души на повече от 600 мили южно от Ухан, планира да спре движението на всички входящи автомобили, лодки и пешеходци в полунощ. Публичният транспорт, включително фериботите и такситата, също ще бъде спрян, заяви държавният оператор.    В знак на това колко несигурни местни власти са свързани с това как да отговорят на кризата, официалните лица премахнаха съобщението за блокиране на транспота и го замениха със съобщение, според което транспортирането ще бъде разрешено да продължи, както обикновено, след дезинфекция.    По времето, когато е публикувано второто известие, хората, посещаващи роднини в Шанту за празника на Лунната Нова година, са се втурнали да се измъкнат от града преди крайния срок. Жителите се започнаха да се запасяват и свършиха запасите от ориз в супермаркетите из града.  ", "date": "2020.01.26", "title": "Китай призова за спокойствие на фона на разрастващата се епидемия "}
{"url": "http://epicenter.bg/article/Palestinskite-vlasti-zaplashiha-da-se-otteglyat-ot-sporazumeniyata-ot-Oslo-zaradi-mirniya-plan-na-Tramp-/204983/7/0", "text": "Палестинските власти заплашиха в неделя, че ще се оттеглят от ключовите разпоредби на споразуменията от Осло, които определят отношенията с Израел, ако президентът на САЩ Доналд Тръмп обяви мирния си план в Близкия изток следващата седмица, предават AFP и \"Фокус\".    Главният палестински преговaрящ Саеб Ерекат заяви за AFP, че Организацията за освобождение на Палестина (ООП) запазва правото си \"да се откаже от преходното споразумение\", основната част от сделката в Осло, ако Тръмп обяви плана си.    Инициативата на Тръмп ще превърне \"временната окупация от Израел (на палестинска територия) в постоянна окупация\", каза Ерекат.    Вчера палестинските власти предупредиха, че планът на американския президент Доналд Тръмп за мир в Близкия изток, който се очаква да бъде обявен във вторник, ще предизвика нова вълна от масови протести на Западния бряг и ивицата Газа, пише израелското англоезично издание The Jerusalem Post.    Властите заявиха, че администрацията на Тръмп не е информирала палестинците за намерението си да публикува плана, известен още като „Сделка на века“.    Подчертавайки, че планът няма да промени реалността на място, що се отнася до палестинците, служителите призовават за поредица от протести, за да се провали „ционистко-американската конспирация“.    Служител на Палестинската администрация (ПА) в Рамала предупреди, че Израел и САЩ си „играят с огъня“. ПА заяви, че палестинското ръководство ще се срещне в следващите дни, за да обсъди начините за реакция на плана на Тръмп. „Насочваме се към опасна ескалация“, предупреди той.    Според длъжностното лице палестинското ръководство е „изправено пред огромен натиск от улицата да предприеме остри мерки, най-вече да спре координацията на сигурността с Израел“.    Генералният секретар на Организацията за освобождение на Палестина (ООП) Саеб Ерекат заяви, че \"всяка сделка, опит или диктовка, която пренебрегва факта, че Израел е окупираща сила на държавата Палестина, ще бъде записана в историята като \"измама на века.\"    Ерекат каза, че това, което прави администрацията на Тръмп досега, „и тясното партньорство с премиера Бенямин Нетаняху ще влезе в историята като „измамата на века“ срещу международното право, резолюциите на ООН и техническото задание на мирния процес. \"    Набил Абу Рудайне, говорител на президентството на Палестинската автономия, повтори отхвърлянето на палестинците от плана на Тръмп. Той каза, че няма контакт между ПА и администрацията на САЩ по отношение на плана.    ПА бойкотира американската администрация след решението на Тръмп през 2017 г. да признае Йерусалим за столица на Израел.    Членът на Изпълнителния комитет на ООП Ханан Ашрауи посочи, че времето на обявяването на плана на Тръмп съвпада с гласуването в Кнесета по искането на Нетаняху за имунитет от наказателно преследване по обвинения в подкуп, измама и нарушаване на доверието.    „Добавете към него проблемите с импийчмънта на Тръмп и имате смъртоносна диверсионна тактика за сметка на палестинските права и международното право“, написа тя в „Туитър“.    Осама Кавасме, говорител на управляващата фракция \"Фатах\", нарече плана на Тръмп \"сделка на срама\" и заяви, че времето за публикуването му е предназначено да помогне на Нетаняху в общите избори през март.    Кавасме предупреди за \"разрушителните последици\" от политиката на американската администрация. „Те няма да намерят един арабски лидер, който да закупи тяхната корумпирана стока“, добави той. \"САЩ и Израел не притежават Палестина, за да определят съдбата на нейния геройски народ.\"    Друг служител на ООП, Васел Абу Юсеф, заяви, че планът на Тръмп е равносилен на „водене на открита война“ срещу палестинците. Палестинците, каза той, няма да приемат план, който има за цел да прекрати палестинската кауза.    Две групи на ООП, Народният фронт за освобождение на Палестина и Демократичен фронт за освобождението на Палестина, в събота предупредиха за „опасностите“, пред които са изправени палестинците в резултат на мирния план на Тръмп.    Групите призовават за народно въстание срещу САЩ и Израел. Те осъдиха плана като „нова конспирация срещу палестинския народ и тяхната кауза“.    „Хамас“ и „Ислямски джихад“ също повториха своето отхвърляне на предстоящия план на Тръмп, заявявайки, че „това няма да мине“.    Говорителят на „Хамас“ заклейми плана като „ционистко-американски заговор за ликвидиране на палестинския въпрос.“ Той призова ръководството на ПА да отговори с редица мерки, включително спиране на координацията на сигурността с Израел на Западния бряг.    Висшият официален представител на „Хамас“ Халил ал-Хая отхвърли плана на Тръмп като \"ционистки и американски мечти и илюзии\". Той и други представители на „Хамас“ се заклеха да осуетят плана.    Представителят на „Ислямски джихад“ Юсеф ал-Хасайне каза, че американската администрация „действа с пиратски манталитет, легализирайки кражбите на земята на Палестина и светите места.“ САЩ, добави той, „мамят света, като твърдят, че търсят решение на палестинския въпрос.\"    Друг служител на „Ислямски джихад“, Мохамед ал Хинди, заяви, че \"разговорът за \"Сделката на века\" има за цел да ликвидира онова, което е останало от палестинската кауза.\" Той прогнозира, че ще се отиде към ескалация след решението на Тръмп да публикува мирния си план.    „Западните лицемери не дават на слабите хора техните правата“, каза Хинди. „Битката е започнала и ще е продължителна. Ние сме готови за жертви.\"  ", "date": "2020.01.26", "title": "Палестинските власти заплашиха да се оттеглят от споразуменията от Осло заради мирния план на Тръмп "}
{"url": "http://epicenter.bg/article/OON--Nyakolko-strani-sa-narushili-orazheynoto-embargo--prieto-na-sreshtata-za-Libiya-/204992/7/0", "text": "\"Крещящите\" нарушения на оръжейното ембарго върху Либия продължават, въпреки обещанията, дадени на конференцията в Берлин миналата неделя. Това констатира мисията на ООН в северноафриканската страна, предаде БНР.    \"През последните 10 дни се наблюдаваха многобройни товарни и пътнически полети, както за западната, така и за източната част на Либия, при което двете враждуващи фракции получиха модерно въоръжение, бронирани машини, военни съветници и бойци\", твърдят от мисията.    Външното министерство на Германия изрази загриженост и пълна солидарност с декларацията, в която се сочи, че зад заплахата от нова ескалация на гражданската война стоят и \"няколко\" от участниците в Берлинския форум.    Миналата неделя в Берлин присъстваха лидерите на няколко европейски и африкански държави, както и ръководителите на Обединените арабски емирства, Русия и Турция.    Днес турският президент Реджеп Ердоган посочи като единствен виновник за ескалацията източнолибийския командир Халифа Хафтар.    Турският лидер визира и организация на руски наемници, която подпомага Хафтар:    \"Няма как да очакваш състрадание и разбиране от такъв като него. Международната общност трябва да си даде сметка за това. Хафтар има на своя старана компанията \"Вагнер\" и в резултат на подкрепата и мощта, която получава от \"Вагнер\", той продължава атаките с всички възможни средства\".  ", "date": "2020.01.26", "title": "ООН: Няколко страни са нарушили оръжейното ембарго, прието на срещата за Либия "}
{"url": "http://epicenter.bg/article/AFIS--Blizo-30--ot-palnoletnite-grazhdani-smyatat--che-vazduhat-v-Balgariya-stava-vse-po-mrasen-/204949/11/33", "text": "През последните години проблемът с чистотата на въздуха през зимния сезон се превръща във все по-централен, особено ако обходим с поглед честите медийни новини и репортажи, или пък споделяното в социалните мрежи. Все повече жители на големи градове и особено столичани, се въоръжават с филтри за пречистване на въздуха в домовете си или пътуват до работните си места с маски на лице. Тази рязка промяна в поведението показва само едно – растящо опасение за собственото здраве и това на близките. Докато текат дискусии, които понякога водят до промени и в законодателната уредба (преди всичко на общинско ниво), интерес представляват оценките на гражданите.    Решихме да попитаме пълнолетното население        В минало свое редовно изследване от януари 2018 г. АФИС зададе тези два въпроса за първи път.    Изненадващо или не – в началото на 2020 година по-малко хора в сравнение с януари 2018 г. смятат, че замърсяването на въздуха се засилва в тяхното населено място. Към момента това са почти 29%, а преди две години тази оценка е споделяна от 36% от всички анкетирани. Повече от половината запитани (58%) заявяват, че качеството на въздуха не се е променило напоследък (срещу 52% през 2018г). Усещането за по-чист въздух е споделено от едва 13 на сто – за сравнение преди две години същият отговор е посочен от 11,5%. Следва да направим и уговорката, че отчасти този отговор зависи и от моментното качество на въздуха по време на теренната част на двете изследвания.    Като че ли, ако става въпрос за замърсяване на въздуха, то или относително е намаляло, или поне няма засилване на усещането за този проблем в полето на общественото мнение, сиреч – хората свикват...    Същността на проблема обаче личи, ако пресечем тези данни с типа населено място  . Градските жители много по-често признават, че въздухът е мръсен, в сравнение с живеещите по селата – съотношението е повече от 4 към 1. Също така обаче става ясно, че в София, и преди всичко в областните центрове, оценката е коренно различна в сравнение, не само със селата, но и с малките градчета. На едно ниво обяснението е просто – в големите градове и в столицата е налична концентрация на население и икономика с всички логични последствия (повече автомобили, производство, уреди за отопление и т. н.).    В същото време обаче се вижда, че живеещите в областните градове изказват дори по-критични оценки от софиянци. Докато мнението в столицата е относително разделено и могат да се отчетат и положителни оценки (всеки трети столичанин е на мнение, че замърсяването става по-слабо през последните години), то в големите населени места ситуацията е различна – замърсяването на въздуха или става по-силно, или остава същото. Съвсем логично, оценката за все по-мръсен въздух е далеч по-занижена сред живеещите в малките градове (15,5%) и селата (8,6%).    Данните показват нещо на пръв поглед странно. Доколкото почти целият дебат за честотата на въздуха беше изнесен на софийски тепих (със значително по-малко новини за Русе, Варна и още няколко други областни града), усещането за замърсяване сред живеещите на тези места е по-силно. Реципрочно, оценката за подобряване на качеството на въздуха е по-често срещана сред столичани (всеки трети софиянец), за разлика от жителите на областните градове (един на всеки 14, или близо 7%).    От проучването става ясно, че не само жителите на столицата са притеснени от въздуха, който дишат. Това на първо място са хората от областните градове   – т.е., за 47 на сто от тази група замърсяването се засилва през последните години. Нещо повече – сравнението с 2018 година разкрива, че към онзи момент столичани са били значително по-критични към състоянието на въздуха, който дишат (за близо 48% замърсяването се е засилвало, а същото е намалявало едва за 6%). При всички положения, преобладаващата оценка на градското население сочи: по-лош за дишане въздух, или такъв, който не се подобрява.    Последен акцент, относно този индикатор: анализът открива интересна корелация между оценката за чистотата на въздуха и отношението към глобалните климатични промени. Гражданите, които са по-критични към качеството на въздуха, в по-голяма степен споделят, че климатичните промени са основна заплаха за бъдещето на България. Обратното – твърдящите, че въздухът става по-чист, смятат, че глобалният климат няма да окаже влияние в България.    Имайки предвид тази обща относително скептична оценка, остава да проверим и кои мерки за по-чист въздух се нравят на българските граждани, и кои са по-скоро непопулярни. И в двете изследвания (от 2018 и 2020) зададохме един и същи въпрос и като цяло натрупванията при отговорите не се отличават значително. Явно в това отношение наблюдаваме устойчива нагласа.    На първо място, най-популярна мярка за намаляване на мръсния въздух е по-достъпната цена на електроенергията (31%). Следват по-малкият брой автомобили и спирането на дима и отровните газове от индустриалното производство (и двете с над 17% натрупване). За малко над 14% от анкетираните решението се крие в достъпа до газ за домашно отопление. Общото процентно разпределение отрежда достъпния обществен транспорт и централната топлофикация в долната част на тази скала, съответно с 8,5 и 6,9 процента. Малко над 4% се обединяват около други мерки.    Отново, ако този въпрос бъде пресечен с типа населено място, (без да цитираме точни процентни разпределения заради голямата дисперсия), можем да заявим, че ниската цена на електричество е първи отговор за живеещите както в столицата, градовете и в селата. Отговор, обусловен и от ниския стандарт и като цяло високите сметки за битово потребление на ток. След това обаче следват разминавания – за софиянци и жителите на областните градове на преден план изпъква намаленото движение на автомобили. Достъпният обществен транспорт и централна топлофикация са следващите предпочитани мерки от живеещите в столицата, докато за жителите на големите градове, това е спирането на дима от индустриалното производство и едва след това – достъпният обществен транспорт. При жителите на малките градове и селата топ отговор, (съвсем логично заради по-ниските доходи), остава по-ниската цена на електричество.    Вместо заключение – за значителна част от българското население чистотата на въздуха се затвърждава като значим проблем. Това е най-видимо преди всичко за жителите на големите градове, включително и София. Видимо е, че според преобладаващата оценка на обществото, замърсяването на въздуха се повишава или остава на същите нива. Според, жителите на големите градове, (заедно със столицата), комплекс от мерки могат да допринесат за решаването на проблема – по-достъпни цени на тока, по-малко автомобили в града, по-малко дим от производството и индустрията.               ", "date": "2020.01.26", "title": "АФИС: Близо 30% от пълнолетните граждани смятат, че въздухът в България става все по-мръсен "}
{"url": "http://epicenter.bg/article/Boyan-Chukov--Promenite-v-Rusiya---etap-ot-vazrazhdaneto-na-Hartlanda-/204965/11/33", "text": "     Изненада? Не. Очакването, че в Русия се планират промени, съществува от поне две години. Коментираха се всякакви варианти на предстоящите турболенции. Говореше се включително за връщане на монархията. Путин даже щял да бъде избран за цар.    Въпреки това Путин сюрпризира Русия и света, като избра 15 януари, за да даде старт за преформатиране на политическата система в страната. Повечето анализатори считаха, че това ще се случи към края на президентския му мандат. Пленниците на либералните догми веднага видяха в промените някакви користни цели на руския президент. Искал да остане завинаги във властта. Да дърпа в сянка конците. Направени бяха предсказания за паралел със съдбите на Садам и Кадафи.    Няма да се учудя, ако някой умник отново претопли стари приказки и напомни, че в своя петербургски период Путин е бил... наркотрафикант. Нали си спомняте тази малоумна история, която се разпространяваше по нашите медии от уж сериозни „аналитични“ коментатори?! Другата история, че Алина Кабаева му е тайна любовница, бе далеч по-романтична и безобидна.     Ходовете на Путин се осмислят трудно от тези, които нямат интелектуалната сила да излязат от либералните пропагандни клишета и не познават начина на мислене на кадровия офицер от разузнаването.    Още преди година геополитикът Александър Дугин ясно сигнализира, че политическата система в Русия се е изчерпала. Путин извърши най-важното, с което ще остане в историята.  . Идва период, когато други след него ще трябва да поемат щафетата. Дугин подчерта, че на хоризонта се появяват нови млади лидери, които ще излязат на преден план.    Естествено, Путин е на 67 години. Той едва ли ще се вживее в ролята на Леонид Брежнев или Константин Черненко. Това не е неговият стил.      От друга страна, либералните глобалисти бяха подготвили майдан в Русия. Не се посвениха да изкарат по улиците на руските градове невръстни ученици. Оказа се, че московските приятели на американската „дълбока държава“ вече са приготвили нова алтернативна Конституция на предложената от Путин.     Предлагаха се реформи, които само увеличават социалните конфликти. И настройват хората срещу управляващите. С либералния икономически блок на Медведев руската икономика приличаше на спънат кон.     Това са основните причини за внасяне на предложение за промени в Конституцията на РФ. Дава се приоритет на националното законодатество над международното. Забранява се двойното гражданство на държавните чиновници. Ще се наложи да се подмени значителна част от депутатския корпус и да се проветрят държавните институции.    Ротацията на елитите ще бъде идеологически осигурена. Има неясноти около статута на бъдещия Държавен съвет. Най-вероятно той ще бъде отворена институция, на която ще се стъпи при изграждането на бъдещата съюзна държава.      Комунистическият съветски елит, който сляпо вярваше, че ще бъде интегриран от западните елити, бе готов на всякакво предателство.   Тази позиция бе наложена от Горбачов. Елцин бе гарант за нейното съхранение. Но Западът наруши всички договорки с Русия.    На 15 януари Путин ясно показа, че въпросните договорки повече няма да се спазват и от руска страна. Затова беше необходимо да се покаже, че във военен план Русия има достатъчен потенциал да защити процеса на обновяване на руската политическа система и суверенизация.    „Историческият изстрел“ на Путин в посока на Варшава носи символизма на началото на нова епоха. Епохата на приемане на западната версия на историята срещу визи, кредити, покупка на недвижимост, гражданство и други подобни привилегии за „новите“ руснаци приключи окончателно. Всичко отиде в историята. Но историческата атака срещу Полша има и една неприятна проекция за Запада. Путин извади на преден план антисемитизма. Не битовия, а системния антисемитизъм, свързан с Хитлер и Холокоста. Полша традиционно се свързва с най-силния антисемитизъм. Поляците са острие на англосаксонците срещу Русия.      Промените, инициирани от Путин, в хронологичен план са свързани и с предстоящите президентски избори в САЩ през ноември 2020 г. Създава се впечатление, че основните промени в руската политическа система трябва да приключат преди влизането в длъжност на следващия американски президент. Който и да е той.    В началото на XXI век Китай лансира гигантския глобален проект „Един пояс, един път“. Руският проект „Голяма Евразия“ е комплиментарен на китайския. Присъствието на либерали в руското правителство предизвиква недоверие в китайците по отношение на Москва. След 15 януари „Един пояс, един път“ и „Голяма Евразия“ ще бъдат още по-дълбоко интегрирани.    Само с общи руско-китайски усилия „Един пояс, един път“, Евразийският икономически съюз, Шанхайската организация за сътрудничество и Азиатската банка за развитие ще заработят в синергия. „Новата ера“ на китайците зависи от тясната координация във всеки един сектор между Пекин и Москва. Последните промени в Русия ще ускорят допълнително руско-китайския стратегически диалог.    От векове е известно, още от времето на Персийската империя, че иранската територия е привилигирован център на всички централноазиатски търговски пътища. Няма по-ключов транспортен коридор, който едновременно да се съединява с Международния транспортен коридор Север-Юг, да бъде връзка между Иран, Централна Азия и Китай до Тихия океан. Голямо значение има геополитическата проекция на Латакия по посока на Средиземно море и Атлантика.     Това бе подсказано от проведените в края на декември съвместни морски учения Русия-Китай-Иран. Не трябва да се забравя, че Турция като наследник на Османската империя е евразийска страна с имперски амбиции. Исторически заложеното евразийство в турците днес ги отдалечава от САЩ и НАТО.    Битката между двата геополитически полюса за овладяването на бившата Персийска империя тепърва ще навлиза в своята драматична фаза.   САЩ в момента се опитват да въвлекат Индия в своята стратегия „Индо-Тихоокеански регион“, което ще представлява сдържане на Пекин. Превземането на Иран от американците обаче, ще означава доминиране в Каспийския регион и плацдарм за овладяване на Централна Азия. Ще последва разбунване на уйгурите в Синдзян и блокиране на „Един пояс, един път“ още в самото му начало.    Последната среща на НАТО в Лондон акцентира върху три щатски приоритета.   Стратегията на Вашингтон принуждава Москва, Пекин и Техеран да съгласуват своите отбранителни действия. Наблюдава се координирана отбрана на трите страни против водената срещу тях хибридна война.    Къде сме ние? България има локален геополитически код. София може единствено да предвижда тенденциите, но не и да ги създава.      Българската територия на Балканите има стойността на иранската територия в Азия.   България все повече започва да прилича на парче плат, което се дърпа от всички страни.    Последните събития у нас показват, че навлизаме в драматичен период. Държавното ни ръководство не е достатъчно подготвено професионално за предстоящите трусове. Опозицията е комична и несъстоятелна.   Единственият шанс за България е тотално кадрово проветряване на управляващите.  ", "date": "2020.01.26", "title": "Боян Чуков: Промените в Русия - етап от възраждането на Хартланда "}
{"url": "http://epicenter.bg/article/-Vzglyad--V-stremezha-si-kam-regionalno-liderstvo-Polsha-dostigna-do-glupost-/204988/11/33", "text": "В Полша смятат, че Русия, подобно на Германия, е длъжна да плати за щети по време на Втората световна война. Според лидера на партията \"Право и справедливост\" Ярослав Качински, Полша също е била унищожена и по време на Първата световна война, когато е била \"експлоатирана от царската империя\". Преди това Варшава обяви желанието си да си върне трофейни ценности от Москва. Доколко оправдани са тези изисквания и какво всъщност искат поляците, коментира руският вестник “Взгляд“ в материал, представен от Агенция \"Фокус\" без редакторска намеса.    Лидерът на полската партия \"Право и справедливост\" Ярослав Качински заяви пред германското издание Bild, че освен Германия, Русия трябва да изплати и обезщетение за вредите, причинени на страната по време на Втората световна война. „Прав сте: Русия също трябва да плаща. Но не вярвам, че нашето поколение доживее Москва да поеме своята отговорност “, каза Качински, без да уточнява какви суми могат да се обсъждат по отношение на Москва.    Качински отбелязва само, че Полша е унищожена и по време на Първата световна война, „особено в бившето полско кралство, което е било включено и експлоатирано от царската империя“. „Без никакво обезщетение. Но преди няколко години Франция все пак получи репарации от Германия съгласно Версайския договор от 1919 г. Полша не получи практически нищо. Няма да приемем това“, подчерта Качински.    Според него изискванията на Полша по този въпрос \"нямат давност\". Тази седмица това е второто подобно изявление. В понеделник във Варшава поискаха Русия да върне колекцията от произведения на полското изкуство, взети като трофейни ценности. По-рано имаше обвинения срещу Москва, че републиката не е получила следвоенни репарации от Германия по вина на Русия, защото \"Русия е взела такова решение\" и \"Полша не беше суверенна\".    Въпросът за обезщетенията за Втората световна война се преувеличава от Варшава през последните няколко години. През 2018 г. в Сейма работи комисия, която да определи точния размер на щетите. Беше казано, че обемът на загубите е \"поне десет пъти по-голям\" от финансовите разходи за създаване на Централния промишлен район на страната. В резултат на работата на комисията от Германия бяха поискани 850 милиарда евро репарации.    Полша получава репарации от Берлин до 1953 г., след което се отказва по-нататъшни плащания. Берлин счита исковете за щети от войските на Вермахта за нищожни след сключването на Споразумението от 1990 г. за окончателно уреждане на отношенията с Германия (Споразумение „2 + 4“). По време на подготовката на документа поляците не отправят искания за репарации „чрез мълчалив отказ“. Договорът, според Берлин, \"понастоящем блокира всякакви претенции за репарации\".    Държавната дума предложи на Качински да не прави сметки, а да изчисли разходите на СССР за възстановяването на Полша след Втората световна война. „Съветският съюз инвестира огромни средства за възстановяването на железниците, цялата инфраструктура на Полша, в момент, когато народът ни гладуваше… Ако изчислите колко, преведете това в пари, тогава общият БВП на Полша не е достатъчен, за да плати тези разходи. \", - каза заместник-ръководителят на Комисията по думите по международни въпроси Алексей Чепа РИА Новости.    Депутатът припомни подвига на 2 милиона 600 хиляди войници на Червената армия, които освободиха Полша по време на Втората световна война. „Над 600 хиляди наши сънародници са убити на бойните полета. В същото време задачите бяха поставени по такъв начин, че да запазят градовете и цивилното население, докато американците бомбардираха безмилостно, ние продължихме напред, нашите войници и офицери, защитавайки цивилните “, завърши Чепа.    Ръководителят на научния отдел на Руското военноисторическо дружество (РВИО) Юрий Никифоров е убеден, че полските политици се изпаднаха в безнадеждна ситуация и \"са принудени да продължат да правят глупости\". Това се случи, след като бяха уличени няколко пъти в лъжа. По-конкретно, това бе показано от реч на руския президент Владимир Путин относно причините за Втората световна война и историческата политика на Полша.    „Полският политически елит няма много избор за отговор. Те биха могли да се извинят за глупостта на твърденията за историческата роля на СССР. Но те решиха да умножат историческите си саморазобличения. След като тръгна по пътя на фалшифицирането на историята, е много трудно да се отклони от него”, заяви Никифоров пред вестника.    Според него, отваряйки кутията на Пандора за обезщетения, полските политици трябва да разберат, че съвременните граници на страната им са определени от ръководителите на антихитлеристката коалиция в Ялта и Потсдам. Подобни искания поставят под въпрос фактите, установени от Нюрнбергския трибунал. Освен това по време на конференцията в Потсдам през 1945 г. е постигнато споразумение, според което Полша получава репарации от дела на СССР, идващи от източната зона на Германия. Няколко години по-късно СССР и Полската народна република (НПР) сключиха споразумение за спиране на събирането на репарации от ГДР от 1954 г.    \"Поляците могат да бъдат обвинени за подпомагане на Хитлер през 1938 г., за анексията на Тешинския регион на Чехословакия, за подпомагане на убийствата и преследването на евреи. Ако си припомним, че половин милион поляци са служили във Вермахта, тогава всички, които страдат от ръцете на поляците, също имат право да повдигнат въпроса за отговорността на съвременната Полша \", казва историкът и добавя, че след публикуването на документи за причините за провала на Варшавското въстание, \"полският народ би могъл да попита своите политици защо са обрекли хората на мъки и смърт от фашистки наказателни дружини\".    Никифоров постави под въпрос суверенитета на полския политически елит, защото основните национални медии принадлежат на глобалните корпорации. „Гласът на полския народ не се чува в тази историческа дискусия. Куклите на глобалния бизнес говорят от името на полския народ. Следователно нашето недоумение от изказванията на полски служители не може да се пренесе върху полския народ като цяло. Тези, които правят тези изявления, изхождат от политическата конюктура“, убеден е историкът.    От своя страна ръководителят на изследователските програми на Фондация за историческа памет Владимир Симиндей свързва изявлението на Качински с развълнуваното състояние на полското общество. Той е съгласен, че в отговор Варшава може да чуе насрещни искания. В Русия има такива, които искат да искат обезщетение от Полша за събитията от началото на 17-ти век. „Това е опит за селективен преглед на резултатите от Втората световна война: тук виждаме, тук не виждаме, ние играем тук, но ние не играем тук. Ако прегледаме тези резултати, тогава би било хубаво Полша да се откаже от конфигурацията на западните си граници, която получи благодарение на Съветския съюз и за сметка на земите на победена Германия “, каза Симиндей пред вестник „Взгляд“.    С подобни изявления Полша се опитва да прехвърли фокуса си от критиката по свой адрес за укрепване на националистическата линия в рамките на Европейския съюз. „Това е свързано и с мечтите и практическите опити на полското ръководство да стане регионален лидер, като се заобикаля със страни около себе си, обединени от тежка антируска пропаганда. Това са мечтите за Междуморието и други проекти,“ заключи Симиндей.  ", "date": "2020.01.26", "title": "“Взгляд“: В стремежа си към регионално лидерство Полша достигна до глупост "}
{"url": "http://epicenter.bg/article/Tarsyat-se-500-hidroinzheneri-V-momenta-edin-otgovarya-za-70-yazovira--/204991/4/0", "text": "На фона на водната криза - остър дефицит на хидроинженери у нас. Търсят се близо 500 специалисти. За това алармират от Университета по архитектура, строителство и геодезия, съобщава БТВ. Хидроинженерите у нас са около 2500 души - като работят от поддръжката на язовирите до експлоатацията и проектирането на ВиК мрежата. Повечето са във ВиК сектора.    По-малката част трябва да се грижат за над 6840 язовира. 182 от съоръженията са в критично състояние и се нуждаят от спешен ремонт.    Освен като преподавател, доцент Венци Божков се налага да работи и като хидроинженер в две фирми. Заради недостига на експерти, се грижи за 70 язовира. Един от тях - \"Руен\", в Кюстендилско.    \"70 язовира са много за един хидроинженер, да бъде оператор, ако трябва да си върши съвестно работата\", смята доц. Венци Божков, хидроинженер и преподавател в УАСГ.    Средното възнаграждение на работещите хидроинженери в сектора е около 1000 лева, но често се налага те отговарят и да се грижат за повече от 70 язовира.    В Хасково има 370 язовира, но хидроинженер в общината няма.    Общината прави опит да наеме хидроинжинер, но за съжаление тези специалисти са много малко и много трудно се обезпечават, посочва Динко Тенев, зам.-кмет на Хасково.    450 са незаетите места за студенти в Хидротехническия факултет. Най-малко желаещи има за специалността хидростроителство. Там тази година завършват четирима. Eдна от тях е Мария.    \"Силно се надявам да успея да пробия и да получавам доста по-висока заплата, защото 800 лева са нищо\", отбелязва Мария Кираджийска.    Инженерните специалности напоследък губят популярност сред младите, на второ място сравнително сложно и тежко е ученето през годините - 5 на брой. От друга страна държавата доста неглижира водния сектор напоследък\", обяснява Доц. Петър Филков, зам.-декан по научна и международна дейност на Хидротехнически факултет в УАСГ.    Средната възраст на хидроинженерите у нас е 50 години.    Според доц. Виктор Ташев, ръководител на катедра \"Хидротехника и хидромелиорации\" в УАСГ, след 10 години ще имаме още по-ярко изразен недостиг на хидроинженери и ще трябва да ги внасяме от вън.    Заради проблема тази седмица правителството реши да отпусне по 100 лева месечна стипендия за добрите студенти, които учат за хидроинженери.", "date": "2020.01.26", "title": "Търсят се 500 хидроинженери.В момента един отговаря за 70 язовира! "}
{"url": "http://epicenter.bg/article/Marin-Markovski--Nakazaniyata-za-nepalnoletni-da-se-uvelichat--no-razumno-i-balansirano--VIDEO--/204959/3/0", "text": "Наказанията за непълнолетни, които извършват тежки престъпления, задължително трябва да се увеличат. Това обаче трябва да стане разумно и балансирано.    Това каза в „Тази неделя“ по Би Ти Ви адвокат Марин Марковски във връзка с бъдещия законопроект, който предвижда непълнолетните да бъдат съдени като възрастни. Поводът за тези законодателни промени бе жестокото убийство на 18-годишната Андреа в Галиче.    Адвокат Марковски обаче уточни, че не трябва да се забравя, че непълнолетните са незрели и физически, и психически. Според него наказанието трябва да се определя към конкретен човек за конкретно извършено престъпление.    Доц. Светла Маргаритова, председател на Българската асоциация по криминология, не се съгласи с тезата на Марин Марковски. Според нея наказанията за непълнолетни трябва да останат по-леки, припомняйки първите закони, които гласят именно това.    „За да достигне до това решение преди повече от 100 г. до ден днешен, законодателят се е опирал на познанията на психолози, психиатри, педагози и въз основа на тях е решил, че трябва да редуцира тези наказания“, каза доц. Маргаритова.    „Бащата на Андреа на практика иска възмездие. Той не призовава хората и управляващите да увеличат наказанията, за да се ограничат тези престъпления“, на мнение е тя.    Доц. Светла Маргаритова попита дали, ако се увеличи размерът на присъдите, това ще доведе до превенция и по този начин тежките престъпления ще бъдат редуцирани.    Адвокат Марин Марковски е убеден, че тежката санкция възпира извършването на тежки престъпления.    „Санкцията винаги има много голямо превъзпитателно значение. Това обаче не е достатъчно, за да има успех и да се предотврати престъпността. Трябват и други неща – добро образование и семейство, както и вероучение в училище“, смята адвокатът.    По думите му законът не е барелеф, който като се направи веднъж, ако го промениш, образът се губи.    „Разбира се, че непълнолетните трябва да се наказват по-леко, но трябва нещо да се коригира, защото законът трябва да отговаря на нуждите на обществото. Когато има престъпление, извършено от непълнолетен, трябва да се отчете неговата физическа, психологическа и социална зрялост. Промяната трябва да обхване непълнолетни, навършили 17 г., които извършат много тежки престъпления, които надхвърлят разбирането за човешка природа. Те трябва да се наказва от 5 до 20 г. лишаване от свобода. Съдът обаче трябва да прецени дали случаят е особено тежък, като назначи комплексни съдебно-психиатрични експертизи“, заяви Марин Марковски.  ", "date": "2020.01.26", "title": "Марин Марковски: Наказанията за непълнолетни да се увеличат, но разумно и балансирано (ВИДЕО) "}
{"url": "http://epicenter.bg/article/Sabirachi-na-dalgove-s-nova-shema-za-izmama-/204961/3/0", "text": "Появила се е нова измамна схема на колекторски фирми. Събирачите на дългове започват дело срещу срещу човек, който не си е плащал сметки или вноски към банка, телеком, топлофикация и т.н. После техен представител се обажда на длъжника и му обяснява, че е неговият \"служебен защитник\", назначен от съда, предаде БНР.    За измамата предупреди адвокат Десислава Филипова, която е председател на Европейския център за защита на правата на гражданите. Законът не предвижда по такива дела да се назначават служебни адвокати, коментира адвокат Филипова.    Мнимият служебен адвокат Ви предлага да направите плащане още преди съдът да се е произнесъл, за да избегнете осъждането за допълнителни разноски, което е подвеждане.    В края на миналата година Гражданският процесуален кодекс бе променен. Преди това банката например показваше в съда копие от счетоводната книга и само на това основание се сдобиваше с изпълнителен лист, а длъжникът дори нямаше време да възрази и да обясни, че банката е качила лихвите.    Сега вече всеки кредитор, който иска да получи от съда заповед за принудително изпълнение, трябва задължително да представи договора, а съдът да провери дали този договор не е в ущърб на клиента - т.е. дали не съдържа неравноправни клаузи.    И ако има такива клаузи или други нарушения, съдиите отказват да издадат заповед в полза на кредитора.    Повечето хора обаче още не знаят, че законът ги защитава.    Именно за да заобиколят тази защита и да ви накарат да платите още преди съдът да е разгледал заявлението им, колекторите са измислили този номер, пояснява адвокат Филипова.  ", "date": "2020.01.26", "title": "Събирачи на дългове с нова схема за измама "}
{"url": "http://epicenter.bg/article/120-balgarski-kompanii-sas-zagubi-sled-fishing-ataki-prez-minalata-godina--VIDEO--/204967/3/0", "text": "120 български компании са претърпели загуби след хакерска атака с фишинг имейли през изминалата година, предава бТВ.    Изпращането на фалшиви писма със зловреден софтуер е сред най-разпространените компютърни престъпления.    В схемите на международната организирана престъпност има и българи.    30% от съобщенията, съдържащи фишинг са отворени от целевите потребители.    Ако направим един анализ на изпращаните фишинг имейли, в България се очертава образът на най-масовата жертва. Мъж между 30 и 50 години, със собствен бизнес или добре платена работа, семеен, леко безотговорен, шофьор обича да гледа филми за възрастни и има кредит или лизинг. Според хакерите това е най-лесната жертва в България.    През миналата година, по данни на ГДБОП, 120 български компании са станали жертва на този тип престъпна дейност. За спирането на тази международна организирана престъпност ГДБОП работи с партньори от Европол и Интерпол. Понякога в схемата има български мулета – титуляри на банкови сметки за изпиране на парите от киберизмами.    \"Тези мулета се набират чрез сайтове за работа, като се предлага да станат посредници или в някакъв тип търговска дейност на сайтове на фиктивни компании от различни държави по света. Те се съгласяват срещу определен малък процент, да участват в тази дейност, като в някои случаи не са наясно,че участват в престъпна дейност“, обяснява комисар Явор Колев от ГДБОП.    По думите му други мулета се избират с нисък социален статус криминални прояви, които не се притесняват от възбуждане на наказателно производство спрямо тях.    „Целта има е да придобият някакъв финансов ресурс, макар и малък... Те са брънка от веригата и обикновено ги привеждат на организатора или чрез банкови сметки, в които има интернет банкиране и превеждат в други държави отново на сметка на мулета. Така парите отиват в банкови сметки в Китай, Хонконг и целта е да преминат през няколко банкови сметки да се затрудни разследването \", посочва още комисар Явор Колев.    Колкото по-рано бъде сигнализирано за наредената сума, толкова по-голям е шансът парите да се върнат на жертвата.     ", "date": "2020.01.26", "title": "120 български компании със загуби след фишинг атаки през миналата година (ВИДЕО) "}
{"url": "http://epicenter.bg/article/Za-edna-nosht-v-Sofiya--15-otneti-knizhki-i-dvama-arestuvani-shofyori-/204974/3/0", "text": "15 шофьори останаха без книжки и двама бяха арестувани по време на операция на полицията тази нощ. Тя е проведена във времето от 21 часа снощи до 6 часа тази сутрин на територията на столицата, предава Нова тв.    Полицейски служители са следили за опасно поведение на водачи, застрашаващо живота и здравето на останалите участници в движението.    Проверени са 272 автомобила и 496 лица. Констатирани са множество нарушения на Закона за движение по пътищата и Закона за българските лични документи.    Съставени са 24 акта и 16 фиша по ЗДвП. Иззети са 15 шофьорски книжки. А причините - неплатени глоби и едно за липса на застраховка „Гражданска отговорност“.    Съставени са 4 акта за шофиране в нетрезво състояние, задържани са 2 лица, образувано е едно досъдебно производство и е дерегистриран един автомобил.  ", "date": "2020.01.26", "title": "За една нощ в София: 15 отнети книжки и двама арестувани шофьори "}
{"url": "http://epicenter.bg/article/Vseki-chetvarti-zaginal-na-patya-prez-2019-g--e-peshehodets-/204984/3/0", "text": "Средно всеки четвърти загинал на пътя е пешеходец, сочат предварителните анализи за 2019 година, предава БНР.    Пътната полиция вече започна акция, по време на която се проверява дали и пешеходците спазват правилата.    Все по-често пешеходци пренебрегват рисковете при пресичане, предупреди Росен Рапчев от Държавната агенция по безопасност на движението.    В предаването \"Хора, пътища, автомобили\" по \"Хоризонт\" Рапчев посочи, че най-уязвимите пешеходци са децата и възрастните хора и ги призова никога да не преминават на червен пешеходен светофар, дори когато не виждат задаваща се кола.    Рапчев се обърна и към шофьорите.    \"Преминавайки в близост до учебни заведения и детски градини, задължително водачите трябва да имат едно на ум и да намалят сериозно скоростта на движение. Защото всеки един момент може да се случи нещо, което може да ги изненада,\" посъветва Росен Рапчев.  ", "date": "2020.01.26", "title": "Всеки четвърти загинал на пътя през 2019 г. е пешеходец "}
{"url": "http://epicenter.bg/article/Sergey-Stanishev--Votat-na-nedoverie-e-estestvena-reaktsiya-na-opozitsiyata/204968/2/0", "text": "„Близо 2/3 от българите не смятат, че проблемите в Перник не са климатични, а политически. Мисля, че вотът на недоверие е естествена реакция на опозицията. Очевидно е, че хората ги вълнува как да се реши проблемът в Перник. Трябваше по-принципно обаче БСП да постави своите въпроси за политиката на управление на водите, а не да се концентрира само в Перник. Математически погледнато, вотът трябва да мине, ако зависи от силите, които не са в коалиция с ГЕРБ, но в парламента никога нищо не е математика“. Това заяви пред БНР президентът на ПЕС Сергей Станишев.   „Полето на БСП не е в патриотичните теми. Партията не трябва да изпуска социалната тема. В момента се правят опити да се наподоби ГЕРБ. Ние можехме да спечелим местните и европейските избори, имайки предвид скандалите около ГЕРБ миналата година. Говоря като човек, който оценява рисковете и говоря истините, които невинаги са приятни. Искам да видя в БСП дебати между кандидатите за председател на партията. Ние тръгваме на избори като на национален без списъци на избирателите. Когато в ЕС се правят подобни избори, се търси привличане на внимание на обществото“, каза още Станишев. ", "date": "2020.01.26", "title": "Сергей Станишев: Вотът на недоверие е естествена реакция на опозицията"}
{"url": "http://epicenter.bg/article/Iskra-Mihaylova--Ako-Balgariya-ne-se-zaeme-s-reformite--nishto-dobro-ne-ya-ochakva/204970/2/0", "text": "Кризата с водата в Перник е симптом на грешки в начина на управление. Кризата ни показва, че с методи и подходи от 50-те години на миналия век не можем да предоставяме на българските граждани услуги, които са типични за 21 век. Това каза в интервю за БНТ евродепутатът и бивш екоминистър Искра Михайлова.    „Не можем в продължение на много години да не инвестираме в една инфраструктура и след това изненадано да открием, че тя повече не поема необходимите усилия, за да предостави услугата на гражданите. Перник стана символ на водната криза, но за съжаление не е само Перник“, коментира тя.    Според Михайлова водната инфраструктура в България е в критично състояние. „Имам предвид водопреносната мрежа, питейната вода и ако ние през последните години направихме усилие и инвестирахме с подкрепата на Европейския съюз в пречистване на водите, отвеждане на отпадни води, защото проектите по програма околна среда са за това. Те не са за питейна вода, те са за пречистване на отпадната вода, за да бъде природата чиста\", каза евродепутатът.    По повод вота на недоверие срещу правителството, тя заяви ,че ДПС го подкрепят с аргумент, че показва криза в резултат от липсата на реформи. „Ние ще подкрепим вота, но дали той ще успее, зависи от малките фрагментарни партии в парламента“, добави евродепутатът.    ДПС ще продължават да акцентират върху политиката за околна среда и водите. Ако България не се заеме с реформите, нищо добро не я очаква, предупреди бившият екоминистър.", "date": "2020.01.26", "title": "Искра Михайлова: Ако България не се заеме с реформите, нищо добро не я очаква (ВИДЕО)"}
{"url": "http://epicenter.bg/article/Dots--Mihaylova--VMA--Pochti-nulev-e-riskat-koronavirusat-da-stigne-Balgariya-/204978/2/0", "text": "Рискът коронавирусът да стигне България е почти нулев. Това каза в студиото на \"Денят започва с Георги Любенов\" по БНТ началникът на Втора Клиника по инфекциозни заболявания във ВМА доц. Райничка Михайлова. По думите ѝ, хората, на които им предстоят пътувания, трябва да се информират своевременно и да вземат предпазни мерки.    Коронавирусът се разраства с бързи темпове. Новата пневмония отне живота на 56 души, заразените са близо 2 000.    \"Според повечето експерти се касае за по-леко протичаща вирусна инфекция в сравнение с тази от 2002 година. Случаите са по-леки и независимо от нарастващия брой на заболелите - смъртността е по-ниска. Рискът за България е почти нулев и умерен за тези, които пътуват по целия свят\", смята тя.    Коронавирусите са познати още от 1930 г., но основно на ветеринарите, защото причиняват доста заболявания при животните, включително нашите кучета и котки боледуват от коронавируси, разясни Михайлова.    \"По-късно вече са познати и при човека и сравнително бързо време те са причинявали много леки заболявания при хората, затова не са били интерес за медицината до 2002 г., когато избухва епидемия от ТОРС, известен като SARS, и се установява, че той се причинява от коронавирус. Тогава за периода 2002-2003 г. заболяват 8000 души\", каза още до. Михайлова.    Тя обясни, че коронавирусите \"прескачат междувидовата бариера\", а причинителят на сегашния вирус все още не е ясен.  ", "date": "2020.01.26", "title": "Доц. Михайлова, ВМА: Почти нулев е рискът коронавирусът да стигне България "}
{"url": "http://epicenter.bg/article/Menda-Stoyanova-e-vnesla-proekt-za-promeni-v-Zakona-za-BNB-/204982/2/0", "text": "Българската народна банка и Министерството на финансите подкрепят внесения проект. Законопроектът се подкрепя и от ЕЦБ.       регулираща административния процес и оперативните процедури за одобряване на валутните курсове в условията на валутно-обменния механизъм (ERM II). Това съответствие е задължително условие за присъединяване към валутно-обменния механизъм.     Както многократно е подчертавано от правителството и БНБ, този режим ще бъде запазен до присъединяване на страната към еврозоната и приемането на еврото.     --- Чл. 29. (1) (Изм. – ДВ, бр. 20 от 1999 г., в сила от 5 юли 1999 г.) Официалният валутен курс на лева към германската марка е 1 лев за 1 германска марка.  (2) Когато законно платежно средство във Федерална република Германия стане общата валута на Европейския съюз – еврото, официалният валутен курс на лева към еврото се определя чрез умножаване на курса по ал. 1 по официалния курс, по който германската марка се е конвертирала към еврото. Така определеният курс се обнародва в „Държавен вестник“ от Българската народна банка.   Съвкупността от документи, към които този текст препраща, очертават процедурата, по която всяка държава членка на Европейския съюз, трябва да мине, за да приеме еврото. В това отношение България не е уникален случай. Процедурата включва преговори между правителството на кандидатстващата държава, Европейската централна банка и Еврогрупата (страните от еврозоната и тези, които вече са в ERM2), за курса, по който държавата желае да бъде наблюдавана в продължение на две години.   Опитът с балтийските държави показва, че е напълно възможно една страна да посочи курса, желан от нея и той да бъде приет. Опасността някоя държава, или ЕЦБ да посочат че сегашния курс лев/евро надценява валутата ни е само теоретична, но не може да се отписва. Запознати с по-стари сондажи на България за присъединяване към еврозоната, посочват, че влиятелни представители на германското правителство са били против сегашния курс. Дали тези нагласи са останали, не е известно, пише \"Икономист\". За разлика от всички останали нови страни членки, които влязоха в еврозоната през изминалото десетилетие  и централната банка се провалиха да осигурят финансова стабилност в условията на плаващ валутен курс през 90-те години на миналия век.     Самите текстове са отправени чрез преходните и заключителни разпоредби на поправките във валутния закон между първо и второ четене. Внасянето им е станало по класическия начин в последния момент преди да изтече крайния срок,  Именно с цел запазванена на доверието в действащата досега система, преди да се подходи към преговори, ще е полезно рисковете да се отстранят.    Същото трябва да е гарантирано със закон и за срока на престой в \"чакалнята на еврозоната\", колкото и дълго той да продължи. Валутният борт е стабилен и никое правителство досега не си е позволило каквито и да е действия спрямо него. Министерството на финансите има разписана пътна карта за стъпките, които кабинетът следва, за да се присъедини към единната валута и е странно, че този законопроект иска да влезе \"тихомълком\" в парламента.   „По всички личи, че правителството очаква да има реална възможност за преговори в идните месеци и се подготвя законодателно. Той напомня, че още при правителството на НДСВ, преди членството на България в ЕС, е подписано споразумение между МФ и БНБ, по силата на което България приема рамковия модел на ERM II, като запазваме режима на паричен съвет до влизане в Еврозоната при курс 1.95583 лева за едно евро и поемаме едностранен ангажимент да не променяме този курс в рамките на ERM II.   Мнението на Ганев се подкрепя от финансиста и бивш зам.-финансов министър Любомир Дацов. „Хубавата новина, е че явно финализираме преговорите, лошата е, че явно май никой не вярва вече на правителството!“, написа той.    „По принцип съм категорично „за“ такова членство, но това е друга тема.   (първоначално в „чакалнята“). Такава промяна на курса е възможна ( по настояване на държава членка), ако бидейки в чакалнята настъпи някакво драстично влошаване на фискална дисциплина и нивото на държавен дълг. Но не виждам никакъв риск в момента за каквато и да е било промяна на курса. Казвам го, защото съм сигурен, че утре банките ще им се отвори работа поради липсата на предварителна разяснителна кампания от страна на горепосочените институции.  , написа Бисер Манолов.  Както многократно е подчертавано от правителството и БНБ, този режим ще бъде запазен до присъединяване на страната към Еврозоната и приемането на еврото, заявиха от Министерството на финансите и БНБ по-късно през деня.  ", "date": "2020.01.26", "title": "Менда Стоянова е внесла допълнение в Закона за БНБ, касаещо официалния валутен курс"}
{"url": "http://epicenter.bg/article/Vanshno--Kitay-spira-turisticheskite-grupi-za-chuzhbina-zaradi-opasniya-virus-/204985/2/0", "text": " от китайските власти и актуалната информация до момента. Последните статистически данни според китайската страна са: поне 2023 случая в Китай (вкл. Хонконг, Макао, Тайван) и 32 случая в чужбина. Починалите на територията на Китай са 56, оздравелите 49. В 30 китайски провинции, независими общи и специални административни райони (САР) са обявили първа степен за готовност за справяне с извънредни ситуации, а САР Хонконг е обявил т.н. “най-висока степен”. Това съобщиха от пресцентъра на Министерството на външните работи.     От двете пекински летища е имало директни линии до други провинции. Съобщава се, че на двете летища в Пекин се измерва температурата на всички пристигащи. Съобщава се, че туристическите автобуси от и за Пекин спират да работят от 26 януари 2020 г.     Резервациите за полети и хотели в чужбина, направени чрез туристически агенции ще бъдат прекратени. Резервациите за вътрешни полети и хотели в Китай, направени чрез туристически агенции, са били анулирани, считано от 24 януари 2020 г.    . Заразеният от животно може да предаде вируса на друг човек, докато заразените от човек болни не могат да предат вируса нататък.     и е приключил стадият на изолиране на вируса.    В Пекин вече са определени 20 болници за лечението на болните от новия коронавирус. Три болници от тях са на т.н. градско ниво, а останалите 17 - на т.н. районно ниво. Сред градските болници са Пекинска болница Дитан и Пекинска болница Йоу’ан.     да отвори врати на 2 февруари 2020 г. със 700-1000 легла. Втората болница “Лейшъншан” се очаква да отвори врати на 5 февруари 2020 г. и е планирана да разполага 1300 легла.    Администрацията за управление и надзор на пазарите е публикувала официална забрана за всякакви дейности, свързани с покупко-продажбата на диви животни. Всички туристически фирми за организирани пътувания са преустановили дейността си.     в централната част на гр. Ухан, столицата на провинция Хубей. Общината е наела около 6000 хиляди таксита, които са на разположение на Кварталните съвети, по 3-5 коли на кооперация. Чрез тях съветите осъществяват безплатното доставяне на храна и лекарства за жителите.     (маски и дрехи, използвани при хирургически интервенции и др.) доколкото в повечето от тях се очаква медицинските материали да са достатъчни само за следващите 3-5 дена. Япония вече е направила дарение от 1 милион маски за гр. Ухан.    В провинция Гуандун е обявено задължителното носене на маски на обществени места, а хората без такива ще бъдат санкционирани.    , поради указания от Пекинска община за спиране на масовите прояви на територията на столицата, заяви желание да се прибере в България по-рано от планирания полет за връщане.    В град Ухан са установени трима българи и посолството на Република България в Китай поддържа непрекъснато връзка с тях.          Коронавирусите са голямо семейство от вируси, за които се знае, че причиняват заболявания, вариращи от обикновената настинка до по-тежки заболявания като Близкоизточния респираторен синдром (MERS) и Острия респираторен синдром (SARS).        Новият коронавирус (CoV) е нов щам на коронавирус, който не е бил идентифициран по-рано при хората.        Зависи от вируса, но често срещаните признаци включват респираторни симптоми, треска, кашлица, задух и затруднено дишане. В по-тежки случаи инфекцията може да причини пневмония, остър респираторен синдром, бъбречна недостатъчност и дори смърт.        Да, някои коронавируси могат да се предават от човек на човек, обикновено след близък контакт със заразен пациент, например в домакинство, работно място или здравен център.      Когато заболяването е ново, няма ваксина, докато не се развие такава. Може да отнеме няколко години, за да бъде разработена нова ваксина.      Няма специфично лечение за заболяване, причинено от новия коронавирус. Въпреки това, много от симптомите могат да бъдат лекувани. Следователно, лечението се основава на специфичното клинично състояние на пациента. Поддържащата грижа за заразените лица може да бъде много ефективна.      Стандартните препоръки за намаляване на излагането и предаването на редица заболявания включват поддържане на основна хигиена на ръцете и дихателните пътища, безопасни практики за хранене и избягване на близък контакт, когато е възможно, с всеки, който проявява симптоми на респираторни заболявания, като кашлица и кихане.    Зимата и пролетта са сезоните с висока честота на респираторни инфекциозни заболявания и вирусна пневмония. Експертите предлагат да се вземат същите предпазни мерки като избягване на настинка, включително правилна вентилация в помещението и лична хигиена, избягване на дейности в местата с много хора и носене на маска или покриване на носа при кашляне или кихане.    Обърнете внимание на треската, кашлицата и други симптоми. Ако имате някой от тези симптоми, моля незабавно потърсете лекарска помощ. Пътуващите се насърчават да потърсят медицинска помощ и да споделят историята на пътуванията със своя доставчик на здравни грижи, ако имат някакви симптоми, подсказващи за респираторно заболяване, по време или след пътуване.  ", "date": "2020.01.26", "title": "Външно: Китай спира туристическите групи за чужбина, ансамбъл \"Петрич\" се прибира спешно от Пекин"}
{"url": "http://epicenter.bg/article/Iliyana-Yotova--Traditsionnite-partii-shte-napravyat-opit-da--quot-pozeleneyat-quot--/204986/2/0", "text": "Липсва публичен дебат каква е перспективата в България в началото на новото десетилетие. Това каза вицепрезидентът Илияна Йотова в предаването \"120 минути\" по Бтв.    От тази дискусия, която се състоя онзи ден в парламента стана кристално ясно едно - проблеми има във всички възможни посоки, където и да пипнеш се оказва невероятна пропаст, допълни вицепрезидентът    \"Много отдавна ситуацията беше доста напрегната. Това, че не говорим публично за тези проблеми не означава, че ги няма. Някак си така стана съвпадение във времето, че кризите започнаха да следват една след друга, което само по себе си показва, че имаме огромни дефицити в механизмите, в които управляваме живота си изобщо. Не само институциите. Защото след Ботевград, сигурно ще дойде Сливен, след Сливен ще дойде Шумен, след това някоя друга част на България\", каза още Йотова.    \"Сега чак се сетихме, че имаме недостатъчно закони. Едва ли сме спазили европейските правила. Дано да не отнесем и някоя глоба от страна на Европейската комисия. Не сме регулирали кои язовири ще се ремонтират и кои не. В България има много странно усещане що е спешна мярка, след като една спешна мярка може да има давност повече от две години и пак да не е решен въпроса. Всичко това е един възел от проблеми, който се е трупал през годините. Кърпен е дали ще бъде с някаква промяна в закона или с някакво министерско постановление или с някакво решение, което собствените ни министри не изпълняват. Тоест в един кабинет се взима и в същия кабинет не се изпълнява това решение. И ето сега изведнъж бомбата избухна\", допълни още Йотова.    \"Не е чак толкова изведнъж, защото никой не може да ме убеди, че месеци наред никой не е забелязал какво става с язовир Студена и никой не е уведомил съответните власти. Аз съм абсолютно сигурна, че има експерти, които не са си мълчали, само че тяхното мълчание очевидно не е било чуто. Понякога има едно мълчание, което крещи повече, отколкото да се каже на глас. Визирам това, че може по политически причини темата да е била оставена настрана\", каза още вицепрезидентът.    \"Аз говорих на крак с госпожа Русенова, зам.-министър, тя обеща да изпрати малко повече информация. Защото извън този финансов стимул би трябвало да има още много неща, за които да се погрижим. Къде ще работят тези хора, с какви договори, как ще бъдат осигурени детска градина, жилище. Искам да видя целия комплект, защото малко ме смущава фактът, че всичко това е заложено в европейска програма. Всяка една европейска програма има начало и край. Всяка една европейска програма има един определен пакет от мерки и гарантирано финансиране, след което сме били свидетели, че като приключи този проект, приключва и инициативата, а определено тези, които искаме да върнем от чужбина едва ли ще се задоволят с тези хиляда и двеста лева. За тях е важна перспективата пред страната, а не някаква конкретна програма\", каза вицепрезидентът.    \"Аз имам други опасения и тревоги. Не може да се прокарва такава разлика между квалифицирани работници, както сега е заложен проекта, тоест хора с висше образование, и останалата част от българите. Не всички са завършили висше образование, не всички имат такова портфолио. Според мен ако искаме цялостна такава политика трябва да бъде съвършено по друг начин. А що се отнася за българските граждани това е голямата тема къде сме ние в момента и каква е перспективата в България в началото на новото десетилетие. Този публичен дебат, тази дискусия липсва. Хората на вън, с които аз контактувам, вече са над 150 български общности и дружества зад граница от 33 държави казват „дайте ми реалната картина как ще изглежда България, какви приоритети ще заложите, какво ще развивате, за да знаем дали нашето образование отговоря на това, което България ще прави в следващите години и всеки да си потърси кариерата тук. Така че това е един много по-комплексен въпрос\", допълни още Йотова.    \"Традиционните партии ще направят опит да \"позеленеят\", защото това искат младите хора. Няма форум в света, на който темата за екологията и климатичните промени да не присъства. Няма да е далече времето, когато ще се роди истинско  зелено движение в България. То ще бъде продиктувано от необходимост, и това ще бъде най-категоричното, най-откровеното раждане на една политическа сила\", прогнозира вицепрезидентът.   \"Дано да не отнесем и някоя глоба от страна на Европейската комисия. Не сме регулирали кои язовири ще се ремонтират и кои не. В България има много странно усещане що е спешна мярка, след като една спешна мярка може да има давност повече от две години и пак да не е решен въпросът\", коментира Йотова.   ", "date": "2020.01.26", "title": "Илияна Йотова: Проблемите са във всички посоки, където и да пипнеш - пропаст!"}
{"url": "http://epicenter.bg/article/Zamarsyavaneto-na-reka-Maritsa-kray-Pazardzhik-e-preustanoveno-/204987/2/0", "text": "Замърсяването на река Марица край Пазарджик е преустановено, уверяват в прессъобщение Регионалната инспекция по околна среда и води и Басейнова дирекция \"Източнобеломорски район\" след повторните проби, взети тази сутрин от канализационните колектори и река Пишманка, предаде БНР.   Залпово замърсяване с пластмасови мленки - продукт от преработка на полиетиленови отпадъци, се оказа причинител на масовото измиране на риба в Марица вчера. Това установи официално регионалната инспекция по околна среда в Пазарджик.  След проверка на всички предприятия в района е установено, че причинител е компанията за оползотворяване на отпадъци \"Екоинвест\", работеща в промишлената зона на Пазарджик.    Установено е превишение в пъти над пределно допустимите концентрации (ПДК) на вещества в производствените отпадъчни води на обекта. При показателя \"химическа потребност от кислород\" (ХПК) – при норма 700 mg/l, пробите показват 2322 mg/l, или превишение от 3 пъти. Нормата за неразтворени вещества е превишена 16 пъти. При норма 200 mg/l, са измерени 3140 mg/l.    От вечера следобед \"Екоинвест\"ЕООД преустанови производствената си дейност, свързана с формиране на отпадъчни вод    Проверките са по сигнал за голямо количество умряла риба в река Марица, под моста на село Огняново.  По случая е образувано досъдебно производство.  ", "date": "2020.01.26", "title": "Замърсяването на река Марица край Пазарджик е преустановено "}
{"url": "http://epicenter.bg/article/Izsledvane--Balgarite-doplashtat-nay-mnogo-za-lekarstva--VIDEO--/204993/2/0", "text": "Българите доплащат най-много за лекарства, показва международно медицинско изследване. Според данните по този показател страната ни се доближава до процентите в третия свят, предава Нова тв.    Проблемът с доплащането за лекарства се оказва еднакъв както за тези, които плащат здравни вноски, така и за онези, които не се осигуряват. Почти винаги и едните и другите доплащат в аптеката. Правим кратък експеримент. За целта, питаме първите трима клиенти на една от столичните аптеки. Резултатът- 3 жени и три рецепти с лекарства, които се поемат по Каса. И в 3-те случая обаче всяка от тях, трябва да отвари и портфейла.    „115 лева струва лекарството. Аз плащам 40, другото доплаща Касата. Това, което доплащам, е 30 процента от цената му”, разказва една от жените, които екипът на NOVA среща в аптеката.    Заради доплащането доста пациенти сами решават да си спестят посещението при лекар, който да изпише медикаменти по Здравната каса. „Всъщност НЗОК плаща на 100 процента само лекарствата за 3 - 4 болести. Всички останали или ги доплащат, или си го купуват без Касата”, казва д-р Стойчо Кацаров от Центъра за защита правата в здравеопазването.    „Има и много лекарства, като такива за високо кръвно налягане, например, които се купуват масово на свободна продажба. Просто, защото реимбурсацията им е много малка и хората не им се занимава да се редят, да чакат, да им ги изпишат”, коментира Николай Костов, който има верига от аптеки.    Собствениците на такива отчитат още, че приходите от лекарства на свободна продажба са два пъти повече от тези, които се поемат от Касата. Именно този факт е една от причините работещите българи да плащат здравни вноски без желание, твърдят експертите.  ", "date": "2020.01.26", "title": "Изследване: Българите доплащат най-много за лекарства"}
{"url": "http://epicenter.bg/article/Zhalt-kod-za-poleditsi-e-v-sila-za-7-oblasti-na-stranata-za-27-yanuari-/204994/2/0", "text": "Жълт код за поледици е в сила за 7 области на страната за 27 януари, сочи справка на сайта на НИМХ. Предупреждението е в сила за областите Видин, Монтана, Враца, София област и град, Перник и Кюстендил. В тези области ще има условия за поледици след полунощ и в сутрешните часове. Бъдете внимателни за обширни области със сняг и/или лед на пътя. Възможни са ограничения при дейности на открито. Внимавайте когато вървите, карате колело или шофирате при заледени повърхности.    През следващото денонощие времето в страната ще бъде облачно и на много места ще има превалявания от дъжд. След полунощ и в сутрешните часове, на места в Западна България, ще има условия за поледици. В Източна България ще духа до умерен южен вятър, като до вечерта вятърът в цялата страна ще се ориентира от запад-северозапад. Минималните температури ще бъдат между 0° и 5°, а максималните между 5° и 10°, на места в Източна България до 12°-13°. Атмосферното налягане още малко ще се понижи и ще бъде близко до средното за месеца. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).    Над Черноморието ще бъде облачно с превалявания от дъжд. Ще духа до умерен южен вятър. Максимални температури - между 9° и 12°. Температурата на морската вода е 7-8°. Вълнението на морето ще бъде 2-3 бала.    В планините ще бъде облачно с валежи от дъжд, над 1200 метра от сняг. Ще духа умерен до силен вятър от югозапад, който постепенно ще се ориентира от северозапад. Максималната температура на 1200 метра 3-4°, на 2000 метра около минус 1°.    През следващите дни ще бъде динамично и променливо, сравнително топло за периода. Във вторник облачността временно ще се разкъса и ще намалее. Ще духа слаб до умерен запад-северозападен вятър и дневните температури пак ще се повишат.    През нощта срещу сряда и в сряда облачността ще се увеличи, на места от запад на изток ще превали слаб дъжд, а вятърът от запад-северозапад, главно в Дунавската равнина, ще се усили. С него дневните температури слабо ще се понижат и в Предбалкана и по високите котловинни полета е възможно да превали сняг.    В четвъртък ще бъде ветровито, с променлива облачност, сутринта все още е възможно да превалява слабо. Температурите още малко ще се понижат.  ", "date": "2020.01.26", "title": "Жълт код за поледици е в сила за 7 области на страната за 27 януари "}
{"url": "http://epicenter.bg/article/Dvamata-ruski-diplomati--obvineni-v-shpionazh--sa-napusnali-Balgariya-/204995/2/0", "text": "Двамата руски дипломати, които бяха изгонени от България заради подозрения в шпионаж, са напуснали страната ни, предаде БГНЕС, като се позова на дипломатически източници.      Прокуратурата на Република България изпрати на Министерството на външните работи писма относно двама руски граждани, които са събирали информация, представляваща държавна тайна, с цел издаването й на чужда държава или чужда организация.    Досъдебните производства срещу руските граждани са прекратени, тъй като те се ползват с дипломатически имунитет. В рамките на своята компетентност МВнР обяви с ноти за “персона нон грата” един руски дипломат, а за “неприемлив” – член на техническия персонал на руското посолство в София.    Руският посланик Анатолий Макаров бе повикан в МВнР в петък, за да получи нотите. На двамата бе даден 48 часа срок да напуснат страната.      Москва оценява изгонването на руските дипломати от България като откровен неприятелски акт и провокация, тя си запазва правото да отговори реципрочно. Това се казва в изявлението на руското министерство на външните работи.    „На 24 януари българските власти взеха решение за изгонването от страната на дипломат от посолството и служител на търговското представителство на Руската федерация в България. Никакви смислени доказателства, които обосновават това решение, не бяха представени“, заявиха от руското външно министерство.    „Оценяваме тази стъпка на официална София като откровен неприятелски и провокационен акт, който е в разрез с конструктивния и традиционно взаимно уважителен характер на руско-българските отношения. Запазваме си правото да предприемем реципрочни мерки“, подчертаха от МВнР.      Посолствата на, САЩ, Великобритания и Канада подкрепиха усилията на България за пресичане на „чуждите зловредни действия“.    „Посолството на САЩ приветства предприетите напоследък действия на българското правителство за защита на независимостта и суверенитета на страната срещу злонамерено влияние, включително съобщението от 24 януари за експулсирането на двама служители в руското посолство за шпионаж и това от 23 януари за повдигнати обвинения за опит за предумишлено убийство срещу трима руски граждани”, заявяват от американското посолство.    „Подкрепяме дългосрочните усилия на институциите, участващи в разследването и в разкриването на нарушения на българското законодателство. България е силен съюзник в НАТО и партньор в рамките на ЕС и има неотменимо право да определя собственото си бъдеще”, се казва още в позицията.    Лондон подкрепи проактивната политика на София. „Следим с интерес изявленията на българския главен прокурор и информацията, предоставена от Министъра на външните работи на Република България, във връзка с допълнителните факти за руския шпионаж на територията на България“, се казва в позицията на посолството на Нейно Величество.    „Обединеното кралство продължава да подкрепя съществуващата проактивната позиция на България за противодействие на чужди зловредни действия, които подкопават нейния суверенитет. Обединеното кралство подкрепя стъпките, предприети от българските власти, за да отговорят на тази заплаха и да защитят своите граждани, територията и националната си сигурност“, се подчертава в позицията.    Канада изразява своята загриженост заради руската шпионска дейност в страната ни.    „Загрижени сме от появилата се информация за нови действия на руския шпионаж в България. Канада подкрепя дипломатическите и правни мерки, обявени от българските власти на 23 и 24 януари, за да отговори и да се защити от външни дейности, които подкопават суверенитета на България и застрашават безопасността и сигурността на българските граждани“, се казва в позицията на канадското посолство, което отговаря не само за България, но и за Румъния и Молдова.      Специализираната прокуратура, по сигнал на ДАНС, е образувала две досъдебни производства срещу двама руски граждани, които са „събирали информация, представляваща държавна тайна с цел предаването й на чужда държава“.    В хода на разследването по едното досъдебно производство е установено, че в периода от 2017 г. до настоящия момент, гражданин на Руската федерация е осъществявал разузнавателна дейност, при която е търсил информация за механизмите на изборния процес в страната. Установено е, че руският гражданин има статут на дипломат, акредитиран е у нас като първи секретар в консулския отдел на Посолството на Руската федерация в София.    В резултат на проведените действия по другото досъдебно производство е установено, че в периода от месец октомври 2018 г. до настоящия момент, руски гражданин е събирал разузнавателна информация, включително такава представляваща държавна и служебна тайна от сферата на енергетиката и енергийната сигурност на страната, която в последствие е изпращал в централата на руската разузнавателна служба в Москва.    За реализирането на незаконната си дейност руският представител е осъществявал контакти с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София.    Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства срещу двамата руски граждани са спрени, на основание чл. 25 ал. 1 т. 3 НПК – “деецът е лице с имунитет“.    Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата.    БГНЕС припомня, че миналата есен друг първи секретар на посолството на Русия беше отзован по настояване на България. За него беше съобщено само, че е получавал информация от български гражданин. Сега обаче е посочено и в каква сфера са били интересите им новите двама.    За шпионска дейност в полза на Русия с обвинение е председателят на движение „Русофили“ Николай Малинов. По същото разследване има издадени 10-годишни забрани да влизат в страната за руския бизнесмен Константин Малофеев и за близкия до Кремъл генерал Леонид Решетников.  ", "date": "2020.01.26", "title": "Двамата руски дипломати, обвинени в шпионаж, са напуснали България "}
