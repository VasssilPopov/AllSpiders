{"url": "http://epicenter.bg/article/Vasil-Vasilev--Nikoy--koyto-prezira-sobstveniya-si-narod--ne-mozhe-da-pretendira-da-go-upravlyava/166478/2/0", "text": " \"Никой, който презира собствения си народ, не може да претендира да го управлява\".  Това заяви журналистът Васил Василев, водещ на предаването \"Не се страхувай\" по тв Евроком, в понеделник вечерта. За първи път предаването беше подготвило за излъчване две версии. Една, ако правителството падне до вечерта поради случая Симеонов. Втора, ако кабинетът поеме позора на вицепремиера и остане на власт. Спечели втората версия. Тя включваше заключението, че никой, който презира собствения си народ, не може да претендира да го управлява. Само един краен мизантроп, абсолютно разлигавен от властта управник може да си позволи оценки като “кресливи майки на уж болни деца”, добави Васил Василев. Общинският съветник от Варна и лидер на “Възраждане“ Костадин Костадинов потвърди в ефир, че е поискал от варненски съд да спре далаверата с Гергов и Дупката. Жалбата била внесена в 14.00 часа, два часа по-късно (рекорд за съдебна скорост) съдът я разглежда и след 30 минути я отхвърля. Общинският съветник нямал правен интерес от спиране на сделката. Такъв не можело да има и никой друг, освен областния управител, който пък нямал политически интерес да го прави. България разби разузнаването и контраразузнаването си и разруши агентурната си мрежа. Чехия, Полша, Унгария и дори Румъния не направиха тази грешка. Това е причина да изостанем толкова и от тях, отбеляза Василев. Разградена бе имунната система на нашата държава. В свят, в който побеждава този, който има информация, ние се отказахме от носителите й. Да унищожиш източниците си на информация и способностите си за анализ, означава да се самоубиеш. Ние забихме ножа до дъно, каза той. Затова и изглеждаме толкова безпомощни пред външни и вътрешни предизвикателства. Красимир Кумчев, фермер, заяви, че 80 % от консумацията ни на плодове, зеленчуци и месо е внос. Субсидираният внос от Европа и дъмпинговите цени убиват българските производители, подчерта той и даде пример с Полша. Тя изнасяла по 1 милион тона ябълки за Русия. Санкциите пресекли износа и за компенсация овощарите получили за килограм ябълки по 30 евроцента европейска субсидия плюс още толкова национална. Българските производители получават по 3-4 стотинки. Поляците си внасят ябълките у нас, плащат 10 стотинки за транспорт, толкова за амбалаж, продават ги за 50 стотинки и нашето производство загива, посочи фермерът. Може ли някой да каже какво ни е донесла русофобията, запита Василев по повод на завършила конференция на български атлантици. Само загуби и презрение срещу потупване по рамото. Когато малка и бедна страна излъчва омраза към по-силна и голяма, тя винаги плаща сметката, каза той и припомни как България някога е обявила символична война на Англия и САЩ, а те реално са разрушили София. А на конференцията са се чули призиви за пълна цензура на руските медии, за прекратяване на диалога с Русия, за изгонване на дипломати, дерусификация и премахване на руски имена. Значи да няма Александър Невски, Цар Освободител, граф Игнатиев, бул. Дондуков, бул. Скобелев, ул. Достоевски, Аксаков, Гурко, Толстой ли, попита Василев. Ние не можем да си позволим да мразим нито руснаци, нито американци, нито турци, нито евреи, добави той. Никого. Това е против интересите на страната. И когато политически трупове като Плевнелиев и Сие държат подобен език, държавата е длъжна публично да се разграничи. Тя трябва да осъжда оскверняването на паметници, както на Съветската армия, така и на Рейгън. България, за да си стъпи на краката, трябва да живее в хармония със света, а от недоброжелателите си трябва да се пази дискретно и дипломатично. ", "date": "2018.10.23", "title": "Васил Василев: Никой, който презира собствения си народ, не може да претендира да го управлява"}
{"url": "http://epicenter.bg/article/Sled-sreshtite-na-Borisov-v-Dubay--Pravim-Balkanski-hab-za-iznos-na-hrani-kam-Blizkiya-iztok/166411/2/0", "text": "Да се направи своеобразен хъб на Балканите за износ на храни към Близкия изток и по специално към Обединените арабки емирства (ОАЕ). Това са коментирали по време на срещата си премиерът Бойко Борисов и шейх Мохамед Бин Рашед Ал-Мактум, който е вицепрезидент и министър-председател на ОАЕ и управник на емирство Дубай, стана ясно от думите на самия Борисов след разговорите между двамата в Дубай.   Премиерът уточни, че може да инвестира в консервната промишленост и в производството на полуфабрикати. Само преди ден, докато беше в Абу Даби, Борисов изтъкна, че балканските страни могат да се координират и сътрудничат в износа на животни – агнета към емирствата.   По думите на Борисов с шейха са коментирали доста теми и са си дали кратки срокове по тях да има резултати. Така двамата са се разбрали до Нова година да бъде подписано и споразумение за рамково сътрудничество.   „Вярно, че в други държави на Балканите е по-лесно да се получи разрешение, особено върху собствеността на земя, но нашето геостратегическо положение е такова че имат основателен интерес към нас“, каза Борисов.   „И с подобни хъбове в областта на прехраната, можем максимално да използваме възможностите на България и на Балканите в тази сфера“, увери премиерът. Борисов даде да се разбере, че „сме чукали на отворени врати“. В тази връзка са се „задействали“ в рамките на 3 седмици в България да дойде икономическа делегация от ОАЕ, заедно с няколко министри. До 20 ноември пък 7 български университета ще бъдат поканени да посетят Дубай. Наред с това са обсъдили темите в сферата на високите технологии и отбранителната индустрия, а икономическите министри са в пряк контакт.   България в известна с математиците и програмистите си,  каза Борисов. Сферата на туризма също щяла да бъде включена в рамковото споразумение. По време на визитата си пък били проведени няколко конферентни връзки между икономическите министри и на образованието. Темата за моста за сътрудничество в сферата на образованието, високите технологии е била приета много силно от премиера – шейх Мохамед. След един месец вътрешният министър Младен Маринов също ще бъде в Дубай, но за конференцията на Интерпол. Въпреки това домакините от емирството ще му организират посещение в техните полицайски участъци, както направили това и за Борисов. По думите на премиера можем да подпишем и споразумение за сътрудничество между полицейските служби. В тази връзка Борисов припомни, че над 7000 българи живеят в Дубай, а над 3000 нашенци са посетили страната като туристи. Борисов покани шейх Мохамед у нас, води го в конезавода край Шумен Борисов е предложил шейх Мохамед да дойде на визита у нас в удобно за него време, който да посети и държавния ни конен завод „Кабиюк“ край Шумен. Премиерът изтъкна, че шейхът е световен шампион по езда, луд фен на лова и имал огромна яхта, но не човек на природата и традициите, а „българинът както се казва се е родил на кон“, пише \"Монитор\".   По думите на Борисов в родния завод ма различни коне, овце и говеда, които биха могли да бъдат много интересни за шейха. Той обаче бил много практичен и затова се разбрали да направят нещата на две стъпки – първо министерска визита и работа на комисиите в следващите месец и половина, подписване на споразумение за стратегическо партньорство и едва тогава да говорим за посещение в България. Емиратските инвеститори са добре дошли у нас. Това пък е отблязал премиерът по време на срещата си с шейх Мохамед, като изтъкнал възможностите на българските индустриални зони, съобщиха от пресцентъра на МС.   Държим на приятелските връзки с ОАЕ и желаем да ги развиваме и задълбочаваме, заявил още Борисов. Премиерът изразил увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността. Министър-председателят подкара и патрукла. По време на визитата си той посети Центърът по операциите на полицията в Дубай. Там той се запозна с автомобилите, техниката и ресурсите, с които разполагат в полицейските служби в Дубай. От там се координира дейността на 28 хиляди камери в целия град. В Центъра пък постоянно дежуряли 80 полицейски служители.   Самият Борисов публикува снимки в профила си във Фейсбук, от които се вижда, че той лично пробва един от луксозните джипове. Част от патрулките на местната полиция пък са марка „Макларан“. Ръководителят на полицията генерал-майор Абдула Халифа ал Мери е показал възможностите и придобивките на органите по сигурността в Дубай, а Борисов е информирал домакините за мерките, които страната ни е взела по сигурността на границите с техника и жива охрана. Той посочи, че само преди дни бяха осигурени 341 нови полицейски джипове за нуждите на гранична полиция и допълни, че страната ни планира цялостна модернизация на Института по криминалистика.", "date": "2018.10.23", "title": "След срещите на Борисов в Дубай: Правим Балкански хъб за износ на храни към Близкия изток"}
{"url": "http://epicenter.bg/article/Gospodari-na-efira-gonyat-Valeri-Simeonov-sas-zlaten-skunks--vitsepremierat-rita-statuetkata--Video-/166413/2/0", "text": "\"Господари на ефира\" изненада вицепремиера Валери Симеонов с наградата Златен скункс. Репортерът на предаването Боби Ваклинов отиде пред Министерски съвет, където се проведе протест с искане за оставка на Валери Симеонов.   Причината е скандалното му изказване по адрес на майките на децата с увреждания.   Според протестиращите и 100 скункса са малко, защото липсва морал. Именно това е проблемът в политиката - липсата на морал.   Заради поведението си и недопустимите си изказвания Валери Симеонов си заслужава отрицателната награда, категорични са от екипа на \"Господари на ефира\".   Пред Боби Ваклинов Симеонов продължи да упорства с твърдението си, че всички кадри са манипулирани. Според него видеото, което предаването излъчи е изрязано неправилно и той самият не дължи никакво извинение на майките и децата.", "date": "2018.10.23", "title": "\"Господари на ефира\" гонят Валери Симеонов със златен скункс, той рита статуетката (видео)"}
{"url": "http://epicenter.bg/article/Rumen-Radev-shte-podkrepi-vsyako-politichesko-dvizhenie--koeto-vazstanovi-demokratsiyata-v-Balgariya/166436/2/0", "text": "„Ще подкрепя всяко политическо движение, което работи за възстановяването на демократическите принципи и модернизацията на България. Това каза държавният глава Румен Радев в отговор на въпрос на студенти от Пловдивския университет дали смята да направи своя партия, предаде радио „Фокус“- Пловдив.   „Партия може да създавате вие, защото вие трябва да решавате вашето бъдеще. Днес то е в ръцете на партиите, за които вие трябва да прецените дали те чуват вашите въпроси“, поясни Румен Радев.   Той добави, че вече е отговарял на подобен въпрос на журналисти и затова отново заявява, че ще подкрепи всяко политическо движение, което има своето кредо - суверенитет, справедливост и законност. Румен Радев бе попитан още дали е дошло времето за президентска република у нас. Той отговори, че дали е дошло времето ще проличи от това дали сегашната политическа класа, в рамките на сегашната конституция, решава проблемите на България. „Ако тя е неспособна, отговорите може да се търсят и в конституционна промяна. Тя може да придобие различни форми, но те ще зависят от гражданите, т.е. от вас“, добави президентът. Студентите от Пловдивския университет го попитаха и за протестите у нас и исканата оставка по повод скандалното изказване на вицепремиера Валери Симеонов, президентът отговори с думите: „Безконтролната власт ражда цинизма, а с това ние не можем да постигнем нито една от целите в нашето общество. Проблемът е, че цялата тази обществена енергия, която се натрупва, ще се излее върху Валери Симеонов заради изказването му. Но това няма да реши проблемите\".   \"Симеонов сътвори скандал от няколко дни, майките протестират от месец, а проблемът стои от години. Той се задълбочава, защото много от политиците у нас станаха нечувствителни към социалните проблеми. Типът политическа институция трябва да води към сериозен обществен контрол и натиск върху управляващите. Това е формулата за справяне с всякакъв цинизъм и подобни изказвания“, каза Румен Радев.", "date": "2018.10.23", "title": "Румен Радев ще подкрепи всяко политическо движение, което възстанови демокрацията в България"}
{"url": "http://epicenter.bg/article/Predstaviha--quot-Viziya-za-Balgariya-quot--v-Pravets-i-Botevgrad/166455/2/0", "text": "Приоритетите на левицата, заложени в проекта “Визия за България” бяха представени на срещи в Правец и Ботевград, съобщиха от пресцентъра на социалистическата партия.   “Ние предлагаме един съвсем нов режим на управление на държавната собственост. Казваме повече държава там, тогава, където и когато това е необходимо.”- каза в Правец народния представител от ПГ на \"БСП за Бълария\" инж. Петър Кънев. “10 години след като влязохме в ЕС, България изгуби 1 млн. население. Ако през 2007 г. покупателната ни способност беше 46% от средната за ЕС, сега тя е 49 %\", допълни председателят на икономическата комисия в НС. В дискусията взе участие и депутатът от левицата проф. д-р Светла Бъчварова-Пиралкова, която обърна внимание върху въпросите, свързани със земеделието. Пълна зала посрещна народните представители д-р Валентина Найденова, Надя Клисурска и Иван Ченчев в Ботевград. И в Ботевград, както в други градове на страната, хората се вълнуват от въпроси, свързани с демографската криза, в която се намира България. Народните представители от ПГ на “БСП за България” представиха основните политики, които са заложени във “Визия за България” и отговориха на редица въпроси.  ", "date": "2018.10.23", "title": "Представиха \"Визия за България\" в Правец и Ботевград"}
{"url": "http://epicenter.bg/article/V-nedelya-mestim-strelkite-na-chasovnika-s-chas-nazad/166456/2/0", "text": "Тази неделя отново ще преместим стрелките на часовника и ще преминем към зимното часово време. Негативният ефект идва от промяната, от отнемането на съня, затова искаме да няма смяна на времето. Това заяви пред БНР кардиологът доц. Сотир Марчев.   Тази неделя ще спим 1 час повече, което намалява сърдечносъдовата смъртност, каза доц. Марчев. Според него живеем в „недоспало общество“: „Липсата на сън пречи на всички нас. Имаме статистики, кардиологични, според които денят, в който ЕС спи с 1 час повече, смъртността пада. На пролет, като минем на лятно часово време и отнемем на хората 1 час, сърдечносъдовата смърт се покачва. И при двете промени се качват катастрофите“.   Този въпрос не е нито съдбоносен, нито спешен, каза още специалистът и добави: \"Както и да ги въртим, светлата част на деня си е все толкова, денят си е все толкова дълъг. Как ще сменим часовника и по кое часово време ще живеем, това не променя светлата част на деня. Нашата организация на деня, нашето управление на времето ни много повече ни помага да постигнем успех в живота, отколкото въртенето на стрелките на часовника“, обясни той.", "date": "2018.10.23", "title": "В неделя местим стрелките на часовника с час назад"}
{"url": "http://epicenter.bg/article/Vigenin-za-zalichavaneto-na-ferma-v-Bolyarovo--Vlastta-iska-da-smazhe-i-posledniya-zhivotnovad/166459/2/0", "text": "Властта се е заела да докаже, че може да смачка поредния животновъд”, така секретарят на ПГ на \"БСП за България\" Кристиан Вигенин коментира на пресконференция в Ямбол заповедта за заличаване от регистрите на фермата на Ани Петрова от Болярово и за евтаназиране на животните ѝ заради положителна проба на чума по дребните преживни животни. Той настоя за отмяна на заповедта, защото времето е доказало правотата на позициите им от самото начало, че не бива да се избиват масово стадата, както това беше направено при откриване на първите положителни проби през юни и юли в община Болярово.  В пресконференцията участваха областният председател на БСП Митко Андонов, както и общинските председатели на партията в Ямбол, Тунджа, Стралджа и Елхово, съответно Катя Георгиева, Нели Славова, Мария Толева и Стоянка Маджарова.  ", "date": "2018.10.23", "title": "Вигенин за заличаването на ферма в Болярово: Властта иска да смаже и последния животновъд"}
{"url": "http://epicenter.bg/article/Avramova--Otnemaneto-na-litsenz-da-stava-pri-dve--a-ne-pri-tri-narusheniya-na-firmata/166461/2/0", "text": "Промени в нормативните изисквания ще засилят контрола над фирмите за строителен надзор.   Министърът на регионалното развитие и благоустройството Петя Аврамова съобщи, че с промени в наредба се обмисля отнемането на лиценза да става при две, а не както е сега при три нарушения на фирмата:   “В посока ефективен надзор по време на целия инвестиционен процес и като ангажименти, които имат за оценка на проекта, и като ангажименти, които имат по време на изпълнение на строителната дейност. Обмисляме отнемането на лиценза да бъде при две, а не три нарушения, които фирмата за строителен надзор е допуснала“, каза министър Петя Аврамова, предаде БНР.  ", "date": "2018.10.23", "title": "Аврамова: Отнемането на лиценз да става при две, а не при три нарушения на фирмата"}
{"url": "http://epicenter.bg/article/Mladen-Marinov-se-sreshtna-s-Horst-Zeehofer/166451/3/0", "text": "В рамките на работната визита във ФР Германия министър Младен Маринов проведе среща с Хорст Зеехофер, федерален министър на вътрешните работи. Това съобщиха от пресцентъра на МВР. Двамата споделиха общата оценка за изградено работещо и резултатно сътрудничество в областта на вътрешните работи. Министър Маринов изказа искрената си благодарност към германските федерални и провинциални институции за професионалната работа и оказаното съдействие при задържането и екстрадицията на извършителя на тежкото криминално престъпление в Русе. „Този случай още веднъж доказва ефективността на европейските инструменти за полицейско взаимодействие, както и постигнатото високо ниво на доверие между българските и германските колеги и на практика илюстрира приемственост, задълбоченост и резултатност във взаимодействието\", отбеляза той.  В хода на разговорите Младен Маринов припомни заложените основни приоритети по време на българското председателство в областта на вътрешните работи - сигурността на външните граници и противодействието на нелегалната миграция. Като пример за солидарността към страната ни посочи активното участие на Германия в съвместни операции на Фронтекс на българските граници. Той изрази убеждението си в необходимостта от прилагането на общ европейски подход към управлението на миграционните процеси и намирането на правилния баланс между отговорност и солидарност. В този смисъл бе изразена и единната позиция за продължаване на работата в три основни направления - по-ефективен контрол на външните граници, засилена външна дейност и реформа на системата за убежище. В българската делегация участва и директорът на Главна дирекция „Национална полиция“ главен комисар Христо Терзийски.  ", "date": "2018.10.23", "title": "Младен Маринов се срещна с Хорст Зеехофер"}
{"url": "http://epicenter.bg/article/Pusnato-e-parnoto-v-pochti-vsichki-detski-zavedeniya-i-v-chast-ot-uchilishtata-v-Pernik/166452/4/0", "text": "Пуснато е парното в почти всички детски заведения и в част от училищата в Перник, съобщи директорът на местната „Топлофикация” Любомир Спасов.   Сградите са отоплени след подадени заявления от директорите. Днес и утре се очаква отопление да има и в останалите учебни заведения.   С парно вече са и 10 жилищни сгради. Живущите в тях също са изявили желание за по-ранното му пускане и са депозирали в дружеството заявление и решение на Общото събрание на етажната собственост. Към общо включване ще се пристъпи при средноденонощни температури под 12 градуса в продължение на 3 дни и прогноза за трайно застудяване.   В сгради, в които абонатните станции и помещенията, водещи към тях са наводнени, отоплението ще бъде пуснато едва след като бъде осигурен нормалния достъп на екипите.", "date": "2018.10.23", "title": "Пуснато е парното в почти всички детски заведения и в част от училищата в Перник"}
{"url": "http://epicenter.bg/article/Kevork-Kevorkyan--Vreme-za-iztreblenie-/166391/11/33", "text": "Психопат ли е Валери Симеонов? – както намекна един антрополог.  Не си губете времето с този въпрос.  Не е.  Не е и фашист, както го нарече пък един социолог.  Валери Симеонов е играч – такъв, какъвто се полага на дивата ни политика.  Щял да си подаде оставката, само ако я поиска Каракачанов – който наскоро също омаза с отровни думи Народа.  И Волен не остана по-назад – след Изтреблението край Своге.  Тия тримата са готови да си прегризат гръцмулите.  Приятен апетит.  Бойко пък сам си гризе гръцмула – като се извинява вместо Валери.  Истински мръсното обаче е друго – то остана незабелязано.  Според Валери Симеонов, много хора мислели като него за „кресливите майките и уж болните им деца“.  Ако е вярно това, значи мръсотията, която от 30 години прокапва от българската политика, вече е поразила мнозина.  И това ли успяха да направят – да ви насъскат един срещу друг?  Докато ви превърнат в истински зверове.  А един работодател заплаши майките, че щял да извади срещу тях 20 хиляди работници.  Какво, саморазправа с клетите деца ли му се привижда пък на тоя?  И ще излязат ли работниците срещу децата?  Дотам ли я докарахме?  В последния роман на Джон Льо Каре срещаме един въпрос, подходящ за случая:  „До каква степен можем да се абстрахираме – в името на свободата – от човешките си чувства, преди да сме се лишили окончателно и от човещината, и от свободата си?\"  Българската политика не е в състояние да произвежда нито истинска свобода, нито истинска човещина.  Обаче от години ви тика към колективна морална катастрофа.  ***  ***  ", "date": "2018.10.23", "title": "Кеворк Кеворкян: Време за изтребление "}
{"url": "http://epicenter.bg/article/Zapochva-restavratsiyata-na-unikalna-trakiyskata-grobnitsa-v-selo-Sveshtari/166473/6/0", "text": ". Ще бъдат реставрирани архитектурните елементи, както и чертежът върху външната й стена, ще се направи и ново осветление.   Гробницата край Свещари е открита а три години по-късно е включена в списъка на културното наследство на ЮНЕСКО. Гробницата е от края на 4-ти, началото на 3 в. пр. Хр. Тя е отворена за посетители през 2000 г., но нейните важни архитектурни детайли ще бъдат показани едва сега.   Много от тях доказват   обясни ръководителят на проекта проф. Диана Гергова и даде пример с това, че оста на Свещарската гробница е ориентирана по посока на зимното слънцестоене. Рисуваната декорация в Свещарската гробница изобразява конник с двама оръженосци отзад, а пред него богиня със златен венец в ръце. Кой е конникът, обяснява първият изследовател на гробницата проф. Мария Чичикова.   \"Имаме всички данни да смятаме, че е цар, защото има зад ухото си рог на бик. А след Александър Македонски, който носи на монетите си рог на овен, започват тракийските царе също да носят рог зад ушите си\", обясни Чичикова. Проектът се финансира от американския Посланически фонд за опазване на културното наследство и фондация Credo bonum. Стойността му е около 180 хил. долара и трябва да приключи след една година.   Източник: Дарик", "date": "2018.10.23", "title": "Започва реставрацията на уникална тракийската гробница в село Свещари"}
{"url": "http://epicenter.bg/article/V-Kitay-otkriha-nay-dalgiya-morski-most/166395/7/0", "text": "Най-дългият морски мост в света бе открит днес в Китай. Той свързва Хонконг, Макао и южния китайски град Чжухай. Мостът бе открит от китайския президент Си Цзинпин, предаде Франс прес. На церемонията, състояла се в град Чжухай, присъства и ръководителката на Хонконг Кари Лам и други високопоставени лица.   \"Официално обявявам мостът Хонконг-Чжухай-Макао за открит\", каза кратко Си. После зад него на гигантски екран бе излъчено видео с фойерверки над големия мост. 55-километровото съоръжение, което де факто не е само мост, а включва и изкуствени острови и подводни тунели, е част от амбициозната инициатива на Пекин за икономическо интегриране на 11 града от делтата на Перлената река, включително Хонконг и Макао, две бивши европейски колонии, върнати на Китай през 90-те години.   Мостът първоначално трябваше да бъде открит през 2016 г. Цената на съоръжението се повиши до 48 милиарда юана (6,4 милиарда евро) за 10-те години на неговото изграждане. Участъкът, който ще осигурява достъп до пристанището на Хонконг ще бъде завършен едва догодина, посочват местни медии, допълва ДПА, цитирана от Новини.бг. За да се минава по моста ще се изисква специално разрешително и повечето ползващи го ще трябва да взимат специален автобус или друг вид транспорт, за да преминат в Макао или Китай. Днес Дружеството за опазване на делфините съобщи, че строителството на моста е довело до 40-процентен спад в местната популация на критично застрашения китайски бял делфин, който е също и символ на Хонконг, предаде ДПА.    ", "date": "2018.10.23", "title": "В Китай откриха най-дългия морски мост (ВИДЕО)"}
{"url": "http://epicenter.bg/article/Otkriha-vzrivno-ustroystvo-kray-doma-na-Soros-/166397/7/96", "text": "Взривно устройство е открито около дома на финансиста Джордж Сорос в щата Ню Йорк, съобщава вестник „Ню Йорк Таймс“, цитиран от БГНЕС.  На място е пристигнала група сапьори, които са извършили контролиран взрив. Властите на град Бедфорд в окръг Уестчестър са информирали изданието за започнатото разследване, което трябва да установи причините и мотивите за поставянето на взривното устройство.  За момента не се съобщава какъв тип е то.  Не е ясно дали Сорос е бил в дома си, когато е открита адската машина.  Джордж Сорос е основател е ръководител на хедж фонда Soros Fund Management. Той е един от най-богатите хора в света, неговото състояние се оценява на около 25 милиарда долара.  През февруари 2016 г. телевизия Си Ен Ен съобщи, че Сорос е дарил 6 милиона долара за президентската кампанията на кандидата на демократите Хилари Клинтън, която бе съперник на сегашния президент Доналд Тръмп.  След победата на Тръмп Сорос нарече държавния глава привърженик на диктатурата и го обвини, че превръща САЩ в мафиотска държава.  ", "date": "2018.10.23", "title": "Откриха взривно устройство край дома на Сорос "}
{"url": "http://epicenter.bg/article/Megan-prekrati-pochivkata-si--katsna-na-Fidzhi-v-snezhnobyal-toalet-i-s-dobro-nastroenie/166406/10/84", "text": "Британският принц Хари и съпругата му Меган се сбогуваха с Австралия и се отправиха към Фиджи за двудневна визита. \r\n \r\n Меган, която е бременна почти в четвъртия месец, прекара последния ден в Австралия в отдих на идиличния остров Фрейзър, докато Хари се срещаше с аборигени. Тя обаче се присъедини към него за вечерна разходка по вълнолома в курорта Кингфишър бей.   Днес двойката бе официално посрещната във Сува на Фиджи. Визитата включва държавна вечеря с премиера Франк Баинимарама. После младото семейство отива в Тонга.   Меган впечатли с модния си избор. Тя пристигна в бяла ефирна рокля Zimmerman, шапка Stephen Jones, обеци, подарени и от кралицата и гривна от свекъра ѝ - принц Чарлз. Принц Хари бе в лек сив костюм, а на гърдите му бяха закачени редица военни отличия.   Двойката се връща в Сидни в петък за закриването на игрите за болни и ранени военни \"Инвинктус\". В събота младото семейство отива в Нова Зеландия, предава ДПА, цитирана от БТА.", "date": "2018.10.23", "title": "Меган прекрати почивката си, кацна на Фиджи в снежнобял тоалет и с добро настроение"}
{"url": "http://epicenter.bg/article/Keyt-Midaltan-izkopira-stila-na-Megan-Markal--Snimki-/166441/10/84", "text": "Херцогинята на Кеймбридж изкопира стила на Меган Маркъл. На официално събитие в музея „Виктория и Албърт” в Лондон Кейт Мидълтън бе облякла карирана рокля с деколте тип лодка, което е едно от любимите на съпругата на принц Хари.   Тоалетът е дело на канадската модна къща Erdem.   Според списание Vogue, дългата рокля с виолетово коланче е сред най-стилните тоалети в гардероба на Мидълтън. Като аксесоари към тоалета 36-годишната херцогиня бе избрала малка чантичка тип портмоне и големи обеци на същата марка.   Образът й бе завършен от изискани обувки на тънък ток, чийто цвят бе в тон с колана.   Модни експерти отдавна установиха, че деколтето тип лодка е запазена марка на херцогинята на Съсекс Меган Маркъл. „То е по-открито и секси в сравнение с обикновеното и изглежда доста по-свежо от v-образното.   Освен това отразява модерния й кралски стил”, коментира още през лятото дизайнерката Александра Фулъртън.   По думите й ,деколтето тип \"лодка\" удължава визуално шията и подчертава лицето.   Източник: Блиц", "date": "2018.10.23", "title": "Кейт Мидълтън изкопира стила на Меган Маркъл (Снимки)"}
{"url": "http://epicenter.bg/article/Vrachiha-prestizhnite-arhitekturni-nagradi--Arh-Inova-2018-/166444/10/0", "text": "В тазгодишното издание на Годишнитеархитектурни награди „  2018” участваха   в три категории – Производствени сгради, Складове и логистични паркове и Винарни. Журито номинира най-добрите11 проекта. На специална изложба във фоайето на   бяха показани отличниците в индустриалното проектиране.   „ ”, каза при откриването на церемонията по награждаването  , председател на  я – партньор на конкурса.   „ ”, каза  , председател на   – също партньори на Годишнитеархитектурни награди „Арх Инова 2018”.   Всеки от проектите заслужаваше награда, но авторитетното жури на годишните награди с председател проф. д-р а. н. арх. Бойко Кадинов и членове: арх. Мария Стоянова, арх. Бисер Хантов, арх. Мартин Христов, арх. Борис Борисов,  арх. Петя Танъмова, арх. Илко Николов, арх. Иво Пантелеев и арх. Николай Давидков, се спря на три индикативни сгради.   „ ”, каза председателят на журито проф. д-р арх. Бойко Кадинов. „ ”, каза проф. Кадинов.   От 14 проекта, подадени в категория “ПРОИЗВОДСТВЕНИ СГРАДИ”, престижната награда бе връчена на Архитектурно студио „Абстракта” и „Екогео 92” за  .         Втора награда в категория „Производствени сгради” спечели  .Проектант е архитектурно бюро „Ваника”: арх. Красимир Джеджев, арх. Диляна Андрова, арх. Ваня Мянкова и дизайнерът Филип Попов.   Трета награда в категорията отиде при  . Проектант е „Вени Студио Архитекти” ЕООД: арх. Венета Русева, арх. Невена Гашарова и инж. Кремена Костова.   Категорията „СКЛАДОВЕ И ЛОГИСТИЧНИ ПАРКОВЕ” събра 10 проекта. Първа награда не беше присъдена. На   журито отличени проекта   – и двата обекта са търговска база за промишлени стоки в село Труд, община Марица, област Пловдив. Проектант е \"Ер Те Консулт\" ООД, арх. Радко Тодоров.   „ ”, каза арх. Радко Тодоров от \"Ер Те Консулт\".   награда в категорията „Складове и логистични паркове” беше връчена на  . Проектант е арх. Иван Атанасов.   „   В категория „ВИНАРНИ” журито разгледа 4 проекта, но не присъди награда.   В тази категория бе номиниран един проект :  с проектант Архитектурно бюро „Сдружени архитекти” - арх. Красимира Попова. Тази година организаторите на конкурса изненадаха участници и гости, като  връчиха за първи път специален приз за оригинален проект. Това е   с проектант Архитектурно бюро „Сдружени архитекти” - арх. Красимира Попова.   „ ”, каза организаторът на конкурса и издател на списания „Още за къщата” и „The Building”   .   „ ”, каза и организаторът на конкурса и издател на Портал за архитектура и строителство CityBuild.bg   .   АРХ ИНОВА е некомерсиален архитектурен  конкурс, чиято цел е да поощрява и популяризира качествената архитектура истойностните проекти на архитектите на базата на четири основни критерия:   на архитектурни решения и приложени технологии,   и хармонично вписване на сградите в околната среда,   и не на последно място -   Организатори на Годишни архитектурни награди „АРХ ИНОВА\" са специализираните медии в областта на архитектурата, строителството и интериорния дизайн:  , ,   и  . Годишните архитектурни награди „АРХ ИНОВА\" се провеждат с любезното съдействие на  -Видима,  ,  ,  ,   и  . Спонсор -  , подари на гостите ваучер за 20% отстъпка за професионална и хоби измервателна техника.      ", "date": "2018.10.23", "title": "Връчиха престижните архитектурни награди „Арх Инова 2018”"}
{"url": "http://epicenter.bg/article/Yotova--Mnogo-trudno-ottuk-natatak-Simeonov-shte-zashtiti-kakvoto-i-da-bilo-svoe-reshenie-ili-predlozhenie/166419/2/0", "text": " Това каза пред журналисти вицепрезидентът Илияна Йотова, предаде репортер на Радио „Фокус“ – Бургас.  , добави Йотова.  По думите ѝ от вчера има свалено доверие от един от лидерите на партиите в управляващата коалиция и това е довело до криза и в управляващото мнозинство.  , каза още вицепрезидентът.   (Обмен на добри практики между България, Румъния и Великобритания). Форумът се организира от британското посолство в България, Асоциация „Деметра“ и Община Бургас.   Поздравление за Община Бургас и за техните партньори в лицето на Посолството на Великобритания и на неправителствените организации за инициираната конференция за борбата срещу сексуалното насилие.   Това каза пред журналисти в Бургас вицепрезидентът Илияна Йотова.    Тогава за ден и половина цялата проблематика е в новините, след което отново изчезва“, каза още Йотова.   Според нея   По думите ѝ  , за онова, което се случва в рамките на международните престъпни мрежи, част от които за страната. „Надявам се днес в рамките на конференцията да бъдат чути много добрите практики, които вече остават и се реализират в много страни от ЕС, а и в международен план. Имаме нужда да говорим на висок глас“, добави вицепрезидентът.   По думите ѝ  . Тя добави, че  , също така не обичат да говорят за това на работното си място, което само по себе си поражда допълнителни проблеми, един от от които е начинът и агресията, с която се възпитават децата.   „ “, заяви Йотова.   „Разбира се тук има много различни причини, които се наслагват, често пъти това е въпрос на финансови възможности. Но преди всичко е на народопсихологията, на манталитет и най-вече на страха. Когато жертвите не получават адекватна защита, те се страхуват, че когато се оплачат, след това, както често признават, ще им бъде върнато тъпкано“, уточни вицепремиерът.   , каза още Йотова.   „Моята практика сочи, че  “, каза Илияна Йотова. Тя добави, че като вицепрезидент при нея идват много молби за помилване, понякога за престъпления, които са били извършвани по 13, 14 и 15 пъти. „ “, каза още вицепрезидентът. „Много се надявам сега с текстовете да бъдат прецизирани и да бъдат направени адекватни норми“, каза вицепрезидентът Илияна Йотова.  ", "date": "2018.10.23", "title": "Йотова: Много трудно оттук нататък Симеонов ще защити каквото и да било свое решение или предложение"}
{"url": "http://epicenter.bg/article/Nedzhmi-Ali-za-Byudzhet-2019--Nuzhno-e-ogranichavane-na-administrativnite-razhodi-i-po-golyama-efektivnost/166422/2/0", "text": "„Общият размер на бюджета на Европейския парламент за 2019 год. се очаква да бъде 1.999 милиарда евро.  Това означава, че делът на Парламента от общите административни разходи ще остане на нивото от 18.5%, което е най-ниското за последните 15 години“.   Върху това акцентира евродепутатът от Алианса на либералите и демократите за Европа Неджми Али по време на обсъждането на бюджета на ЕС за следващата година, което се проведе на 22 октомври в Пленарна зала в Страсбург.   Българският евродепутат бе докладчик от страна на АЛДЕ за бюджета на Парламента и на другите институции, извън Европейската комисия. Той обяви, че за правилното и ефективно функциониране на тези институции е необходимо да им бъде осигурено достатъчно финансиране.   „Предлагаме да се възстановят орязванията в бюджетите, извършени от Съвета, на четири от тях, а именно: Съда на Европейския съюз, Европейския комитет на регионите, Европейския икономически и социален комитет, както и на Службата по външни дейности. Освен възстановяването, в някои случаи се налагат и известни допълнителни увеличения. Тези институции имат сериозно отношение към успешното функциониране на ЕС”, заяви Неджми Али.   Евродепутатът се фокусира в изказването си и върху орязването на финансовите средства по предприсъединителната програма за Турция, преди всичко по бюджетната линия „Подкрепа за политическите реформи“. Неджми Али коментира: „По предложения от Европейската комисия бе заложен предварителен бюджет от 244.1 милиона евро за тази линия, но Съветът на ЕС намалява финансирането с почти 60%. В допълнение от средствата за южната ни съседка са намалени още 66.8 милиона евро по други две линии, като 50 милиона евро от тях са свързани с Механизма за бежанците в Турция.“   Българският евродепутат изрази несъгласие с това действие, което по неговите думи е в пряк ущърб на интересите на Съюза. „Тези намаления ще лишат Комисията от възможността за адекватно управление на отношенията между ЕС и Турция. Това неминуемо ще има негативен ефект върху отношенията Брюксел-Анкара”.   В заключение българският евродепутат посочи, че „като се изключат твърде големите и необосновани съкращения в някои направления, смятаме, че цялостният подход към Бюджета за 2019 г. е правилен и очакваме нашата позиция да бъде отстоявана по време на предстоящата помирителната процедура.“", "date": "2018.10.23", "title": "Неджми Али за Бюджет 2019: Нужно е ограничаване на административните разходи и по-голяма ефективност"}
{"url": "http://epicenter.bg/article/Obshtina-Mineralni-bani-be-otlichena-na-izlozhenieto-v-Smolyan/166425/2/0", "text": "Грамота за принос в развитието на културно-историческия и еко-туризъм в Родопите бе връчена на Община Минерални бани по време на 15-то Международно туристическо изложение „Планините на България – гостоприемство в четири сезона“ в Смолян.   Отличието бе връчено от заместник-министъра на туризма Любен Кънчев на кмета на представителите на общината, които участваха в проявата. В своето приветствие зам.- министърът подчерта, че Минерални бани, като туристическа дестинация през последните години става все по-полярна и има какво да даде на общия туристически продукт в Родопите.   „Разбира се, че има още много за надграждаме по отношение на туристическата инфраструктура“, каза още зам.-министър Кънчев. На тазгодишното издание на изложението акцентите бяха поставени върху промените в туристическото законодателство и презентации на местни, регионални и национални туристически продукти.   Щандът на Община Минерални бани бе един от най-ярките и предизвика интереса на посетителите и официалните гости. В него бяха представени забележителностите в региона - „Градът на Слънцето“, тракийското светилище „Орлови скали“ и възстановката „Тракийски гроздобер”.   Международното събитие се проведе под патронажа на областния управител на Смолян от 18 до 20 октомври във фоайето на Родопския драматичен театър в Смолян. Организатори на проявата бяха Организацията за управление на туристически район „Родопи“, туристическа асоциация „Родопи“ и община Смолян в партньорство с Министерството на туризма. В изложението се включиха български планински и морски курорти, както и представители от Турция, Унгария, Македония, Естония, хотелиери, туроператори, туристически сдружения и бизнес организации.", "date": "2018.10.23", "title": "Община Минерални бани бе отличена на изложението в Смолян"}
{"url": "http://epicenter.bg/article/Ananiev--S-modernizatsiyata-na-speshnata-pomosht-sistemata-shte-se-prestrukturira/166426/2/0", "text": "Отпускат 163 млн. лв. за проект за модернизация на спешната помощ. Договорът за изпълнение на проекта беше подписан в присъствието на министъра на регионалното развитие и благоустройството Петя Аврамова, министъра на здравеопазването Кирил Ананиев и заместник-регионалния министър и ръководител на Управляващия орган на ОП ”Регионално развитие” Деница Николова.   Предвижда се да бъдат купени 400 линейки, оборудвани със съвременна медицинска апаратура, както и да бъдат обновени 27 центъра за спешна медицинска помощ в областните градове с техните 170 филиала и 6 изнесени екипа.   Проектът за модернизация на спешната помощ ще доведе до преструктуриране на системата, каза министърът на здравеопазването Кирил Ананиев, цитиран от Агенция „Фокус“. Той уточни, че проектът ще повиши ефективността на спешната помощ и качеството на медицинската дейност при спешни случаи. По думите му проектът ще приближи българските граждани с 237 точки в страната, където ще бъдат разположени органите на спешната помощ, а до края на годината се очакват първите 280 линейки.   „Във финална готовност сме за подготовката на обществената поръчка, свързана с офис оборудването, закупуването на компютри, принтери, многофункционален инструментариум, който е необходим на съответните спешни медицински центрове“, коментира здравният министър.   Кирил Ананиев съобщи, че се прави преструктуриране в системата на министерството. Новата Агенция за медицински надзор ще работи на базата на функциите на Изпълнителната агенция \"Медицински одит\" и на Агенцията по трансплантация. Подготвен е и проектозакон, в който са конкретизирани функциите на тази агенция.   Фондът за лечение на българите зад граница и Фондът за лечение на деца ще преминат към Националната здравноосигурителна каса /НЗОК/. В момента се уточнява дали да бъде запазен обществения съвет към Фонда за лечение на деца, каза още здравният министър.   „Това предстои да се уточни. Дискусията в момента продължава по това дали да остане общественият съвет или друг орган, който да изпълнява тези функции, които изпълнява той. Иначе ресурсът, който сме предвидили е този, който беше в Комисията за лечение на деца в чужбина – 14 млн. лв. и ще бъде предоставен като трансфер през бюджета на Министерство на здравеопазването до НЗОК“, допълни Ананиев. Той увери, че това, което родителите са получавали досега, ще продължат да го получават и в бъдеще.", "date": "2018.10.23", "title": "Ананиев: До края на годината се очакват първите 280 нови линейки"}
{"url": "http://epicenter.bg/article/Vitsepremierat-Valeri-Simeonov-shte-napravi-izyavleniya-v-Ministerski-savet/166427/2/0", "text": "Вицепремиерът Валери Симеонов ще направи изявление в Министерския съвет в 13.15 часа. Това съобщи агенция \"Фокус\", като се позова на пресофиса на вицепремиера. Това е повече от час преди насрочената за 14,30 ч среща на коалиционните партньори от Обединени патриоти. Тя трябва да се състои също в сградата на правителството на \"Дондуков\" 1.   В същото време, докато се очаква изявлението на Симеонов, продължава протестът на майките на деца с увреждания пред правителствената сграда. Те настояват за оставката на вицепремиера Симеонов, който ги нарече \"кресливи жени\" и майки на \"уж болни деца\". Още вчера майките заявиха, че ще протестират, докато Симеонов не се оттегли.   Думите на вицепремиера предизвикаха истински политически пожар. Президентът Румен Радев заяви по този повод, че \"безконтролната власт ражда цинизъм\". Остро реагира и лидерът на БСП Корнелия Нинова.   А вчера управляващата коалиция се разтресе, след като сутринта Симеонов заяви, че стои зад думите си. \"Човек не подава оставка, защото казва истината. Боли, не боли, това е истината. Аз категорично стоя зад своите думи\", каза Симеонов след среща с представители на работодателите вчера сутринта, докато майките на деца с увреждане протестираха под прозорците на властта. Вицепремиерът отбеляза, че тримата, които могат да решат дали той да си подаде оставката, са премиерът Бойко Борисов и лидерите на партиите от Обединени патриоти Красимир Каракачанов и Волен Сидеров. Последва декларация на \"Атака\", с която партията оттегли политическото си доверие от Симеонов. А лидерът й Волен Сидеров настоя той да бъде заместен от друг представител на патриотите. Премиерът Борисов, който е на визита в чужбина, заяви от Дубай, че ако поиска силово оставката на Симеонов, това ще счупи цялата конструкция. И с подобен акт правителството ще падне. На този фон късно вечерта в понеделник вицепремиерът и лидер на ВМРО Красимир Каракачанов отправи покана за среща към двамата си колеги в малката управляваща коалиция - Валери Симеонов, лидер на НФСБ, и Волен Сидеров, лидер на \"Атака\".            ", "date": "2018.10.23", "title": "Вицепремиерът Валери Симеонов ще направи изявление в Министерския съвет. Може би оставка?"}
{"url": "http://epicenter.bg/article/Koshlukov--Da-rugaesh-maykite-e-tezhak-gryah--ostavkata-e-nay-malkoto-/166430/2/0", "text": "\"Майките на тези деца може и да не предлагат най-правилните решения. Може и да са използвани от политически партии. Може и да грешат за закона. Това, което не може обаче, е да ги обвиняваш, че спекулират с децата си.\" Това написа във Фейсбук политикът и журналист Емил Кошлуков.  Майките на тези деца може и да не предлагат най-правилните решения.  Може и да са използвани от политически партии.  Може и да грешат за закона.  Това, което не може обаче, е да ги обвиняваш, че спекулират с децата си.  Тези майки са минали през ад от болка, обиди и мъка.  Те са дали своя живот, за да живеят децата им.  Те всеки ден изкачват своята Голгота.  Знам за какво говоря.  Да ругаеш тези майки е грях, тежък грях.  И оставката не е наказанието за него, нито ще го изкупи.  Оставката е най-малкото.  Много по-страшно е наказанието за всеки, който дръзне да ги охули.  И когато дойде Онзи, Който има право да съди живи и мъртви, не бих искал да съм наблизо до г-н Симеонов.  ", "date": "2018.10.23", "title": "Кошлуков: Да ругаеш майките е тежък грях, оставката е най-малкото "}
{"url": "http://epicenter.bg/article/Borisov-zapochna-sreshtata-si-s-prezidenta-na-Egipet--video-/166431/2/0", "text": "Египет е сред стабилните търговски партньори на България в района на Близкия изток и Африканския континент. От взаимен интерес е да работим за още по-голямо активизиране на двустранния диалог в търговско-икономическата област. Това заяви министър-председателят Бойко Борисов по време на срещата си в Кайро с президента на Арабска република Египет Абдел Фаттах Ас-Сиси.  Премиерът Борисов изтъкна, че стокообменът между България и Египет бележи устойчива тенденция към нарастване, като за миналата година е надвишил 1 млрд. щ.д. Същевременно според българския министър-председател е налице все още неизползван потенциал и страната ни полага усилия за допълнително стимулиране на сътрудничеството. Премиерът Борисов отбеляза необходимостта от набелязване на стъпки, така че да се оползотворят възможностите за разширяване на инвестициите. По думите му би било добре да се обмисли подновяването на дейността на Смесената комисия за икономическо, научно и техническо сътрудничество.  Министър-председателят акцентира върху енергетиката като друга сфера, в която страната ни има желание диалогът да се задълбочи. Премиерът Борисов посочи, че за България Египет е потенциален доставчик на природен газ и имаме интерес да се включим в газовия проект между Египет, Гърция и Кипър. Задълбочаване на двустранното сътрудничество би могло да се търси и по линия на земеделието, транспорта и туризма.  Премиерът отбеляза също, че България разглежда Египет като държава с ключова роля за постигането на стабилност в региона на Близкия изток и Африка – проблематика, която по думите на Борисов има отношение както към българската национална сигурност, така и към процесите в Европа.  Министър-председателят каза още, че борбата с тероризма, екстремизма и радикализацията е обща кауза за България и Египет. Добави, че страната ни е заинтересована от развитието на двустранните връзки в сферата на правоприлагането, контра-тероризма, борбата срещу трансграничната организирана престъпност и трафика на хора.  Министър-председателят Бойко Борисов благодари за гостоприемството. Изрази също така увереност, че след срещата с президента на Египет в рамките на 73-ата сесия на ОС ООН през миналия месец и след настоящата визита в Кайро, конструктивният диалог ще продължи и занапред по значими за двете страни теми от двустранен и регионален характер.   Борисов вече се срещна с египетския премиер Мустафа Мадбули. При срещата с него премиерът Борисов е отбелязал, че българското правителство се стреми да поддържа интензивен политически диалог на всички нива с традиционните партньори на България в Близкия Изток и Северна Африка, като е допълнил, че страната ни е готова да пълноценни и взаимноизгодни отношения с Египет във всички области от взаимен интерес – икономика, енергетика, земеделие, сигурност, туризъм, култура, образование.   Борисов е изразил и увереност, че с настоящата му визита в Кайро ще се постигне конструктивен диалог по ключови теми от двустранен и регионален характер.   Настоящото посещение на българския премиер е втората визита на това равнище в историята на двустранните ни отношения. В българската делегация са вицепремиерът и министър на външните работи Екатерина Захариева и министърът на финансите Владислав Горанов.  ", "date": "2018.10.23", "title": "Борисов в Кайро: Египет е сред стабилните търговски партньори на България  (СНИМКИ, ВИДЕО)"}
{"url": "http://epicenter.bg/article/Karakachanov--VMRO-125-godini-se-bori-nito-edin-balgarin-da-ne-bade-machkan-i-unizhavan/166432/2/0", "text": "С поднасяне на венци пред Паметника на българските революционери от Македония, Одринска и Беломорска Тракия под звуците на българския химн беше отбелязана 125-годишнината от създаването на ВМРО, предаде репортер на Агенция \"Фокус\".   В своето приветствие председателят на партията, вицепремиер и министър на отбраната Красимир Каракачанов заяви, че ВМРО винаги е начело на битката за освобождението на останалите под чужда власт българи и за обединението им под една национална стряха. \"Колкото и днес да ни говорят за европейски ценности и политическа коректност, ВМРО 125 години се е борила, бори се и ще се бори за историческата истина за българщината в Македония и за това нито един българин, където и да се намира той, да не бъде мачкан и унижаван. Всички останали идеологии минават и заминават\", допълни той.   \"Ние нямаме нужда от нови ценности. Уважение към език, народ, семейство, родина! Всичко останало е второстепенно\", обясни Каракачанов. По думите му живеем във време, в което освен объркване на ценностите, ВМРО като организация е натоварена с отговорността да участват в управлението. \"За тази една година и половина позабавихме някои неща, ангажирани с вътрешно коалиционни разправии и губене на време. От тук нататък нямаме време за губене. Ние продължаваме така, както сме го правили 125 години\", допълни лидерът на партията.  Във връзка с това, че има много спекулации с партията в исторически план, депутатът от ВМРО Юлиан Ангелов отбеляза, че чл.3 от устава на ВМРО казва, че член на ВМРО може да бъде всеки българин, който по никакъв начин не злепоставя организацията и ще допринесе с нещо в революционната борба.  На отбелязването на 125-годишнината на партията присъстват и министърът на околната среда и водите Нено Димов, народни представители и представители на местната власт.  ", "date": "2018.10.23", "title": "Каракачанов: ВМРО 125 години се бори нито един българин да не бъде мачкан и унижаван!"}
{"url": "http://epicenter.bg/article/Nahluva-stud--no-za-kratko--Dimitrovden-nosi--quot-tsigansko-lyato-quot-/166435/2/0", "text": "През нощта над по-голямата част от страната  . Временни увеличения на облачността ще има над Северна България. Ще духа слаб, в Дунавската равнина и Източна България до умерен вятър от запад-югозапад. Минималните температури ще са между 6 и 11 градуса. Атмосферното налягане ще се понижава и ще е по-ниско от средното за месеца. Вечерта от запад ще започне бързо да се повишава.   . По-късно през деня с него ще започне да нахлува студен въздух. Облачността ще е променлива, след обяд по-често значителна. На места по преминаващия студен атмосферен фронт ще има превалявания от дъжд, в планините - от сняг. Значителни валежи не се очакват. Максималните температури ще бъдат между 17 и 22 градуса. През нощта срещу четвъртък от северозапад облачността бързо ще намалява, но с рязко застудяване в отделни райони на Предбалкана е възможно да прехвърчи сняг.   , често значителна облачност. На места но до вечерта с очакваното рязко застудяване сняг ще превали и в ниските планински части. Ще духа бурен, по върховете временно ураганен вятър от северозапад. Максималната температура на височина 1200 м ще бъде около 12 градуса, на 2000 м - около 3 градуса, но след пладне рязко ще застудява.   Над . Преди обяд ще духа до умерен запад-югозападен вятър. След обяд значително  След пладне и вечерта, по преминаването на студения атмосферен фронт, на места ще превали слаб дъжд. Максимални температури на въздуха и на морската вода е 18-19 градуса. Вълнението на морето ще бъде 3-4 бала.  Първият ден все още ще е ветровито и доста хладно, с минимални температури между 1 и 6 градуса и максимални - между 9 и 14 градуса. Вторият ден  и ще се ориентира от запад, вечерта - от югозапад. Ще започне бързо затопляне.", "date": "2018.10.23", "title": "Нахлува студ, но за кратко. Димитровден носи \"циганско лято\""}
{"url": "http://epicenter.bg/article/Vitsepremierat-Karakachanov--Pravitelstvoto-ne-tryabva-da-pada/166437/2/0", "text": "Правителството не трябва да пада. Това каза лидерът на ВМРО, вицепремиер и министър на отбраната Красимир Каракачанов пред журналисти, предаде агенция „Фокус“.   \"Не мога да кажа дали правителството ще падне при евентуална оставка на Валери Симеонов. Не мога да кажа и дали ще има оставка. Вие какво мислите, че ще направя - да падне правителството или да остане. То не трябва да пада, това е моето мнение\", заяви той.   Попитан дали падането на правителството зависи от ВМРО, Каракачанов каза: \"Аз гледам, че Симеонов казва: \"Каракачанов да каже\", Корнелия Нинова и един друг депутат, на който все му забравям името - шеф на ПГ, и той ме сочи мен\".   По думите му по отношение на протестиращите майки правителството е направило много за тях. \"Това са допълнителни 150 млн. Аз ако получа допълнителни 150 млн. за армията, ще бъда щастлив. Това не са малко пари\", уточни той.   „Аз една година и половина се правих на \"синя каска\", опитвам се да балансирам между някакви такива настроения. От тук нататък губим много време. Вместо да се занимаваме с нещата, заложени в програмата на ОП, година и половина се занимаваме с глупости. Стига толкова. Ако ще работим, да работим. Ако някой се кара, да се кара\", заяви вицепремиерът.   По думите му за година и половина не е имало нещо, за което да са намерили общ език и на това нещо да не са пречели конфликти и конфронтации. \"Аз повече ролята на синя каска няма да играя. Валери Симеонов ще дава извънредна пресконференция. Какво ще каже, не знам. Не е намерил за нужно да ме информира\", обясни той.  ", "date": "2018.10.23", "title": "Вицепремиерът Каракачанов: Правителството не трябва да пада"}
{"url": "http://epicenter.bg/article/Valeri-Simeonov-prizova-biznesa-da-ne-pravi-kontraprotest-v-negova-zashtita-/166438/2/0", "text": "Вицепремиерът Валери Симеонов най-вероятно няма да подава оставка. Той даде специално изявление за медиите час преди заседанието на лидерите от малката управляваща коалиция в Министерския съвет. Симеонов многократно заяви с уверен тон, че държи на думите си, че смята за правилно това, което прави и казва и затова няма да подава оставка.   . „Не мисля, че моята фигура е кой знае колко значима. Не мога да приема морални оценки от всякакви посоки - отдолу, отгоре, отляво, отдясно. Аз имам собствено мнение, изразил съм го. Продължавам да държа на него“, добави той.   От всички страни заваляха журналистически въпроси, с които медиите поискаха Симеонов да вземе отношение към това, че \"Атака\" свали политическото си доверие от него. А лидерът й Волен Сидеров призова той да бъде заменен с друг представител на патриотите в кабинета.   , отговори Симеонов.   Симеонов изненада медиите, които чакаха с вълнение новина за решение от негова страна да се оттегли. Вицепремиерът благодари на бизнеса и го призова да не прави контрапротест в негова защита. Той бе насрочен за утре, сряда, в 10 ч пред сградата на Министерския съвет.   „Поводът на този кратък брифинг е обявеният контрапротест в защита на моята скромна персона утре в 10.00 пред сградата на МС. След като снощи се запознах с призивите, които са пуснати в различни медии, както и във „Фейсбук“, искам много да благодаря на организаторите“, започна изявлението си Симеонов. \"Чувствам се достатъчно уверен и убеден в това, което върша и не е редно да се опитваме да оказваме каквато и да била форма на натиск на коалиционни партньори или някой друг със средства, които не приемам, а именно средствата на уличния натиск“, продължи той. Валери Симеонов посочи, че уличните протести са свързани с промяна на движението и създават проблеми на гражданите. „Благодаря им за вниманието, но мисля, че не е необходимо това“, повтори още веднъж той. И изреди поименно организаторите на контрамитинга - Националното сдружение на търговците и превозвачите на горива, Национално гражданско сдружение \"Българска домашна ракия\", Националното обединение на младите фермери, КРИБ и др.   Изтекла е фалшива информация в два сайта за изявления на моя син - няма такова, то не отговаря на истината, каза още той.   Моята смърт ще я предитвратя с контрапротест ли? Това не е сериозно, каза още вицепремиерът.    ", "date": "2018.10.23", "title": "Валери Симеонов няма да подава оставка! Призова бизнеса да не прави контрапротест в негова защита!"}
{"url": "http://epicenter.bg/article/Angel-Dzhambazki--Propovednitsite-na-dzhendar-ideologiyata-sa-nay-agresivnite-liberalni-fashisti-/166439/2/48", "text": "Тези, които проповядват джендър идеологията в момента, са тези, които в социалните мрежи и навсякъде се опитват да затворят устата на останалите. Те претендират да имат правото на последва дума и последно знание. Те са най-агресивните и можем спокойно да ги наречем либерални или розови фашисти. Това пише на сайта си Ангел Джамбазки – евродепутат и заместник-председател на ВМРО, в коментар на това защо патриотите често влизат в спорове с различни институции или отделни групи в обществото.  Това много ми прилича на 30-те години през миналия век – когато не си съгласен с някого, те нападат лично, допълва Джамбазки.  Според него, в европейски университети вървят левичарски, по същността си болшевишки процеси. Той даде пример с английски университети, където е свален портретът на Шекспир, защото бил мъж.  По думите му, няма съмнение, че съществува джендър идеология, че непрекъснато се набиват странни идеи, е безспорен факт. Че разни хора получават грантове за това е безспорен факт. Че господин Сорос стои зад това е безспорен факт, той не го крие, посочва Джамбазки. И допълва, че неговата мрежа организации – Отворено общество и хелзинкските комитети, проповядват навсякъде едно и също, водят еднакви политически пропаганди.  Тези хора се опитват да ни променят, а ние си запазваме правото да кажем, че не искаме да бъдем променяни. Искаме нашата традиция да бъде такава, каквато е от нашите деди, казва той.  Не се бъркаме в личния живот на хората. Но няма как насила да ни вменяват задължението да признаваме различията на някого, категоричен е евродепутатът.  По повод напрежението в коалицията „Обединени патриоти“ Ангел Джамбазки казва, че личното му убеждение е, че тази коалиция трябва да се запази, да се преодолеят личните отношения и да се работи за интереса на българските граждани. Патриотизмът трябва да обединява, а не да разделя, подчертава той.  Всеки има право да води своите разговори и ВМРО не възразява, когато господин Сидеров или господин Симеонов го правят. Когато идеята е да добавиш нещо към общото, това е добре, казва Джамбазки. Той отказва да коментира споровете между лидерите на Атака и НФСБ.  От остри думи и обяснения се губи времето на българските граждани. На нашите поддръжници, на всички данъкоплатци ние дължим много по-сериозно отношение. Когато си на изобрна позиция не може да делиш българите на твои поддръжници и твои противници. Избран си да водиш определена политика и да помагаш на обществото да се развива, смята Джамбазки.  ", "date": "2018.10.23", "title": "Ангел Джамбазки: Проповедниците на джендър идеологията са най-агресивните либерални фашисти "}
{"url": "http://epicenter.bg/article/Esenniyat-turisticheski-sezon-v-Mineralni-bani-e-v-razgara-si/166428/2/98", "text": "Есента обагри Минерални бани в оранжево и жълто, но туристическият сезон тук е отново в разгара си, защото той не спира през цялата година. Водата в община Минерални бани няма аналог в Южна Европа, освен в Карлови вари.   Селото е със статут на балнеологичен курорт от национално значение още от 1952 г. Тук са регистрирани 14 горещи извора, в Карлови вари са 12. Температурата им е близка – между 54-59 . Четири от тях са с голям дебит, достатъчен за захранването на малка река.   През последните години популярността на балнео курорта расте заради минералната вода, която помага за лечението на множество заболявания. Тя се използва за лeчeниe и пpoфилaĸтиĸa нa зaбoлявaния нa oпopнo-двигaтeлния aпapaт, пepифepнaтa нepвнa cиcтeмa, гинeĸoлoгични зaбoлявaния. Лекува успешно запушване на кръвоносни съдове и капиляри, съдови заболявания, заболявания на вените.   Курортът Минерални бани е известен в страната най-вече при лечението на заболявания на опорно-двигателната система - кости, мускули, сухожилия, стави. И това е не само на теория, но и на практика. Минералната вода нормализира кръвното налягане и оказва положително влияние върху костите и ставите. Хората, които са идвали в курорта винаги са оставали доволни от ефекта на процедурите.", "date": "2018.10.23", "title": "Есенният туристически сезон в Минерални бани е в разгара си"}
{"url": "http://epicenter.bg/article/Otkriha-nay-drevniya-nepokatnat-korab-v-sveta-na-danoto-na-Cherno-more/166445/2/0", "text": "Най-древните потънали останки на неповреден кораб, лежал на дъното на Черно море над 2400 години, бяха открити от научен англо-български екип, предадоха Франс прес и ТАСС, цитирани от Дарик.   \"Никога не бих предположил, че ще можем да открием непокътнат кораб от древността на два километра дълбочина\", заяви проф. Джон Адамс от Центъра за морска археология към университета в Саутхамптън. Той добави, че находката ще промени схващанията ни за корабостроенето и за навигацията по време на античността.   Експедицията Black Sea Map проучва в продължение на три години дъното на Черно море на площ от над 2000 квадратни километра край българското крайбрежие. Изследванията бяха осъществени със сонар и управляем дистанционно апарат с камери за дълбоководни снимки.   Екипът откри над 60 останки от кораби датиращи от древността, от римската епоха до XVII век. Най-древните от тези отломки били разкрити на дълбочина, в която отсъства кислород, което е позволило запазването на материалите в продължение на хиляди години. Точните датировки са били осъществени с анализ на радиоактивен изотоп на въглерода.   \"Ние имаме още по-древни отломки, но уникалността на новооткритият обект се състои в това, че е много добре запазен\", заяви пред Би Би Си археоложката Хелън Фар, която сътрудничи на проекта.   По нейните думи корабът лежал на морското дъно на едната си страна със запазени мачта, скамейки за гребците и корабно кормило. Подобен вид древногръцки търговски кораби били наблюдавани досега само по изображение върху грънчарски изделия.   Експедицията беше осъществена от учени от университета в Саутхамптън съвместно с техни колеги от българския Национален археологически музей, БАН и Центъра за подводна археология.", "date": "2018.10.23", "title": "Откриха най-древния непокътнат кораб в света на дъното на Черно море"}
{"url": "http://epicenter.bg/article/Menda-Stoyanova--Byudzhetat-ne-mozhe-da-reshi-vaprosa-s-dohodite/166447/2/0", "text": "Излишъкът в хазната в края на годината ще се формира заради неосъществени капиталови разходи, заяви в предаването \"12+3\"  на БНР  председателят на комисията по бюджет и финанси в парламента Менда Стоянова.   Очакванията за приключването на Бюджет 2018 ще е на 0,5% от БВП на плюс, каза Стоянова и добави, че към момента излишъкът е 2,5 млрд. лева, но ще бъде стопен до края на годината. Въпреки това за следващата година отново е планирано минус 0,5%, подчерта тя.   „Множество проекти от различните министерства, които по списък те казват, че ще разплатят до края на годината и които Министерството на финансите няма как да знае дали ще се случи или не. Тук, за съжаление, трябва да отбележим, че почти по всички оперативни програми има изоставане вече за трета година. Предвидените съфинансирания от бюджета не могат да се случат и това също остава в икономия. Всички тези икономии, направени през годините 2017-2018 г., ще бъдат похарчени вероятно в следващата и 2020 г., в края на програмния период“, коментира Менда Стоянова.   Тя подчерта, че за следващата година се предвижда ръст на БВП от 3,7%. В тази връзка се очаква и увеличение на приходите с 5,6 млрд. лв.   Бюджетът не може да реши въпроса с доходите, категорична е Стоянова. По думите ѝ, през 2019 г. ще има увеличение на доходите на работещите в бюджетната сфера от 10%, което ще се отрази към увеличаване на средната работна заплата.   3% инфлация за догодина няма да породи някакъв проблем в икономиката, каза още експертът.  ", "date": "2018.10.23", "title": "Менда Стоянова: Бюджетът не може да реши въпроса с доходите"}
{"url": "http://epicenter.bg/article/Borisov--Balgariya-gradi--mostove--na-satrudnichestvo-s-Egipet-/166448/2/0", "text": "България и Египет, наред с изключителните природни, исторически и културни ценности, които притежават двете държави, имат и еднакво отношение към етническата толерантност. Това заяви министър-председателят Бойко Борисов на брифинг в Кайро след срещата с президента на Арабска република Египет Абдел Фаттах Ас-Сиси.  Българският премиер изтъкна сферите, които имат потенциала да бъдат „мостове“ на сътрудничество между двете държави – образованието и науката, информационните технологии и иновациите. Борисов отбеляза и готовността на египетската страна да се направи университет, който да може да поеме това, което нашите университети, училища и БАН създават.  По време на срещата е договорено да се активизира работата на Смесената комисия за икономическо, научно и техническо сътрудничество, както и работата на ресорните министри именно в сферите от взаимен интерес, сред които са също здравеопазването, строителството и туризма.  „Запознах президента с възможностите на България, на Балканите, за изграждане на хранителни хъбове. Можем да осигурим много повече прехрана за местата, където хората живеят в Африка в голяма бедност“, добави премиерът Борисов.  Българският министър-председател акцентира още върху сътрудничество в борбата с миграцията, с незаконния износ на културно-исторически ценности, с транснационалната престъпност, в сферата на сигурността и борбата с тероризма.  Премиерът Борисов благодари за изключителното гостоприемство и отбеляза значението на програмата на президента Ас-Сиси за това Египет да бъде стабилна, сигурна и безопасна страна, така че да се увеличи туристическия поток. Министър-председателят предаде на египетския президент поздрави от името на председателя на Европейския съвет Доналд Туск, като отбеляза, че се подготвя Срещата ЕС-Египет през февруари. По думите на Борисов настоящата визита е изключително навременна на фона на глобалното решение на ЕС да работи все по-близо с Египет.  Благодаря на България, че дава възможност гласът на Египет да достигне до ЕС и да се чуе посланието, че Египет е важен фактор на стабилност в региона, отбеляза от своя страна президентът Абдел Фаттах Ас-Сиси. Той изрази надежда, че Смесената комисия за икономическо, научно и техническо сътрудничество ще се събере още в началото на следващата година.  „Разговорите ни протекоха прекрасна атмосфера“, отбеляза египетският президент и добави, че са били засегнати редица теми като миграцията и трансграничната престъпност.  ", "date": "2018.10.23", "title": "Борисов: България гради „мостове“ на сътрудничество с Египет (СНИМКИ, ВИДЕО)"}
{"url": "http://epicenter.bg/article/Politologat-Stoycho-Stoychev--Valeri-Simeonov-e-kato-ostaveno-bez-nadzor-dete/166393/2/0", "text": "Вицепремиерът Валери Симеонов се самозабрави и премина границата в този случай. Той е като едно дете, оставено без надзор. Постепенно неговата детинщина ескалира – като се започне от блъскането на една жена на границата до това крайно неуместно изказване.   Това каза в сутрешния блок на Нова телевизия политологът доц. Стойчо Стойчев по повод изказването на Симеонов за майките на деца с увреждания -  \"кресливи жени\" и майки на \"уж болни деца\".   Според доц. Стойчев Борисов вече обмисля варианти за изваждане на НФСБ от управляващата коалиция, като по думите му, на мястото на партията на Валери Симеоновкабинетът ще разчита на подкрепата на Веселин Марешки и на негласната подкрепа на ДПС. Ние можем много да търпим, но това правителство рискува да се превърне в един по-мек вариант на кабинета \"Орешарски\" и да има постоянни протести за всяко едно нещо, каза политологът Първан Симеонов. Валери Симеонов много вярва в това, което мисли и много държи да го казва, независимо, че то не е вярно. С изказванията си Симеонов често разделя хората – половината го харесват, половината не го харесват. В такава ситуация обаче никой не може да го хареса и той трябва да понесе политическата цена. Не се говори така, не можеш да си позволиш такъв език, подчерта Симеонов.   В тази ситуация Борисов губи най-важното си качество – да е началник. След трудностите при смяната на министрите, за втори път той проявява слабост, което може да накара хората да мислят, че \"царят\" е гол и да поискат да го сменят. Правилен ход в тази ситуация много трудно може да има, защото всеки знае, че ще е до следващия път, до следващия скандал в Обединените патриоти, каза още политическият анализатор.    ", "date": "2018.10.23", "title": "Политологът Стойчо Стойчев: Валери Симеонов се самзабрави! Той е като оставено без надзор дете"}
{"url": "http://epicenter.bg/article/Kolyo-Paramov--Byudzhetat-ni-e-konservativen--vazhno-e-da-zadarzhim-3-5--inflatsiya-dogodina/166394/2/0", "text": "\"Бюджетът не може да надскочи сянката си. Той може да се увеличи с 5 млрд. лева, но не трябва да се надяваме на повече, защото нямаме технически възможности. Търси се ход за балансиране. Вчера 2 часа след публикуването на първите данни започна да се прави пропаганда. Ако имахме бюджет с евро, ситуацията щеше да е друга\". Това заяви пред БТВ финансистът Кольо Парамов, който допълни, че през 2019 г. трябва да влезем задължително в Банковия съюз.   \"Не може учителите да работят с тези заплати. През 2021 г. те трябва да взимат 2000 лева. Пенсионното осигуряване също трябва да се подпомогне с 1,5 млрд. лева. 116 млрд. лева Брутен вътрешен продукт е консервативна мярка. Важното е да задържим 3,5% инфлация догодина, за да успеем да влезем в чакалнята за еврозоната\", каза още Парамов.  \"Бюджетът е заложник на социалната програма. Той е едновременно ляв и десен. Прави се така, че да е консервативен и да може да бъде изпълнен\", коментира банкерът Емил Хърсев. Двамата с Парамов се обединиха около това, че пенсионната система не трябва да разчита единствено на държавата.     ", "date": "2018.10.23", "title": "Кольо Парамов: Бюджетът ни е консервативен, важно е да задържим 3,5% инфлация догодина"}
{"url": "http://epicenter.bg/article/Boris-Popivanov--Borisov-tryabva-da-poiska-ostavkata-na-Simeonov/166396/2/0", "text": "Тук изобщо не говорим за някаква политика, а за най-елементарно възпитание. Поради това смятам, че премиерът Бойко Борисов трябва да поеме отговорност и да поиска оставката на Валери Симеонов. Щом вицепремиерът не се е научил да говори както трябва, значи мястото му не е във властта. Това коментира политологът Борис Попиванов в сутрешния блок на БНТ по повод изявлението на Валери Симеонов по адрес на майките на деца с увреждания. ,,Свидетели сме на твърде грозни сцени, които не правят чест на българската политика'', добави още той. По думите му не е невъзможно НФСБ да изпадне от патриотичната коалиция. ,,Определено има кандидати за мястото на НФСБ. В крайна сметка всеки се опитва да надиграе другите. Всички са възбудени, че има някаква националистично-патриотична вълна, която трябва да бъде яхната и овладяна'', посочи Попиванов.   ,,Никой няма интерес от предсрочни избори. Политическата криза може да бъде овладяна, просто ситуацията трябва да се успокои'', заяви от своя страна политическият психолог Антоанета Христова. ,,Когато използваш думи като „майка'' и ,,дете в тежко положение'' в негативен план, става точно това, което се случва в момента. Общността е създадена, за да защитава най-слабите. Затова и хората са навън. Нещата тъкмо се бяха успокоили, виждаше се, че системата и правителството започваше да работи в подкрепа на тези майки и в следващия момент дойде този акт на вицепремиера, посредством който бяха обидени най-слабите хора в обществото'', сподели Христова.    ", "date": "2018.10.23", "title": "Борис Попиванов: Борисов трябва да поиска оставката на Симеонов"}
{"url": "http://epicenter.bg/article/Zheni-Nacheva--Optimizirame-rabotata-v-administratsiyata-v-polza-na-patsientite/166398/2/0", "text": "Ще направим среща с пациентските организации, за да обясним какви промени предлагаме. По този начин няма да има негативно отражение върху лечението на децата в чужбина, а ще се осигури по-добра грижа. Няма да се отнемат функциите на Фонда за лечение на деца в чужбина след преминаването му под надзора на НЗОК.  Процедурите ще се облекчат. Това каза зам.-министърът на здравеопазването Жени Начева в ефира на БТВ. Тя коментира готвените промени, предвиждащи да се закрие фондът за лечение на деца в чужбина.   По думите на Начева така ще се даде възможност на едно място да се подават документи и да се облекчат процедурите. „Ще има приемственост и облекчаване на работата“, увери тя.  „Не се отнемат функциите на фонда. Предвиден е трансфер от бюджета към Фонда за лечение на деца от 14 милиона лева и още 2 милиона за Комисията за лечение в чужбина. Касата ще продължи да финансира тези структури. Това  ще помогне да се подобри административния капацитет без да се нарушат функциите и контрола, които двете структури са изпълнявали и преминаването им под новата шапката на новата мегаструктура Агенция за медицински надзор“, подчерта Начева.   „С реформата ще се въведе пълна прозрачност и предвидимост“, увери тя. „Досега имаше пропуски в дейността на структурите“, призна зам.-здравният министър. „Оптимизираме работата в администрацията в полза на пациентите. Няма да има риск за пациентите и за дейностите, които извършват двете институции\", каза тя. Относно починалите пациенти, които не дочакаха трансплантация на бял дроб, Начева заяви, че ще се направи всичко възможно да се подобри ситуацията с донорството в България. „Работи се по три възможности. Търсим решение за чакащите белодробно болни. Поемаме ангажимент, че държавата ще се задейства“, посочва зам.-министърът.      ", "date": "2018.10.23", "title": "Жени Начева: Оптимизираме работата в администрацията в полза на пациентите"}
{"url": "http://epicenter.bg/article/Lyubomir-Kyuchukov--Voynata-se-varna-kato-nachin-na-mislene/166399/2/0", "text": "Понятието за мир вече отсъства от международния диалог. Войната се върна като начин на мислене, тя се върна като легитимен инструмент. Въоръжените конфликти сега са повече и е нормално рискът да се увеличава. Това сподели в сутрешния блок на БНТ бившият зам.-министър на външните работи Любомир Кючуков. ,,Основният проблем е, че надпреварата по въоръжаване води единствено до ново въоръжаване, а не до осигуряването на стабилност. Това е една спирала'', каза той.   ,,Европа ще продължи да работи за ядрено разоръжаване. Вече се говори за нова Студена война, но сега ситуацията е по-тежка. Предишната беше статична, сега е динамична и все по-ескалираща. Тогава имаше договорки и споразумения, които се спазваха. Възможностите за контрол бяха доста по-сериозни, докато сега не е съвсем така. Днешната конфронтация е много разпиляна, тъй като тя навлиза в обществата, а не е само по границите'', допълни Кючуков. Според бившия зам.-министър на външните работи оттеглянето на САЩ от ядреното споразумение с Русия, подписан през 80-те години на миналия век, може да има катастрофални за Европа последствия.   ,,Това оттегляне показва незаинтересованост на САЩ към НАТО и нейните партньори. Америка се стреми към една идея, стъпваща върху бъдещо противопоставяне с Китай в Тихоокеанския регион и по този начин да се противопостави на китайското въоръжаване'', коментира по темата Даниел Стефанов от Европейския съвет за външна политика. ,,Все по-трудно става положението на Европа, защото тя очакваше САЩ да гарантира нейната сигурност. Но Европа сякаш вече започна да се осъзнава'', завърши Стефанов.    ", "date": "2018.10.23", "title": "Любомир Кючуков: Войната се върна като начин на мислене"}
{"url": "http://epicenter.bg/article/Nidal-Algafari--Tozi-pat-Valeri-Simeonov-prekrachi-edin-moralen-prag/166400/2/0", "text": "Този път вицепремиерът Валери Симеонов прекрачи един морален праг. Въпреки това той по-скоро няма да подаде оставка. Тази прогноза направи политическият пиар експерт Нидал Алгафари в ефира на БТВ. „Заявките, че оставка няма и да бъде искана вече са на масата”, изтъкна социологът Евелина Славкова. „Трите министерски оставки през август бяха поискани, те не бяха дадени. Ситуацията с Валери Симеонов е доста по-различна, тъй като тук говорим за коалиционен партньор. Това ще окаже отрицателно влияние върху цялото правителство. От друга страна, това продължава да изостря вътрешната битка в малкия коалиционния партньор, което няма как да не доведе до негативи”, каза социологът.   „Валери Симеонов няма да си подаде оставката, не желае да го направи. Освен това неговият коалиционен партньор Красимир Каракачанов с години се бореше да се докопа до този пост. И сега като се е докопал, надали ще иска да го пусне”, отбеляза Алгафари. Според него не премиерът Бойко Борисов е този, който трябва да иска оставка, да дава или да подава оставка. „Оставките от тук нататък ще зависят от това колко хора ще излязат на улицата и ще поискат тази оставка”, подчерта Нидал Алгафари. По думите на Славкова ситуацията ще продължи да се развива и този конфликт няма да приключи. Според нея конфликтът на управляващи с майките на деца с увреждания няма как да не се отрази върху мнението на хората към правителството. „Борисов ще намери ефективен начин може би да отпуши това напрежение, което в момента се формира”, прогнозира тя.    ", "date": "2018.10.23", "title": "Нидал Алгафари: Този път Валери Симеонов прекрачи един морален праг"}
{"url": "http://epicenter.bg/article/Maya-Manolova--Protestite-na-maykite-na-detsa-s-uvrezhdaniya-sa-mnogotsvetni/166401/2/0", "text": "Най-лесният начин да се дискредитира един протест е той да бъде партийно оцветен. Това каза в сутрешния блок на Нова телевизия националният омбудсман Мая Манолова по повод твърденията, че тя, лидерът на БСП Корнелия Нинова и президентът Румен Радев стоят зад протестите на майките на деца с увреждания с цел да свалят правителството. Тези твърдения са абсурдни, добави Манолова.   Аз съм с майките от първия им протест. Тези протести са многоцветни като дъгата, защото заболяванията не са леви и десни. Разчитам на съвестта на партиите да не се опитват да смачкат по този начин този протест. От всички страни на политическия спектър трябва да спрат да се гаврят с нещастието на хората с увреждания, заяви омбудсманът. Моята цел е абсолютно ясна – приемането на законите, които майките искат. Това е, за което натискам, за което се боря. Защото хората с увреждания в България са натикани в ъгъла, обезправени са, а тези закони ще започнат реформата в тази толкова важна сфера, посочи Манолова. Тя коментира ситуацията около исканата оставка на вицепремиера Валери Симеонов заради думите му \"кресливи жени\" с \"уж болни деца\" по повод протестите на майките на деца с увреждания. Много срамно изказване и много срамно поведение. Протестът на майките е нажежен допълнително от този проблем, но в основата си проблемът е свързан с невъзможността на хората с увреждания да водят нормален живот. Проблемът с Валери Симеонов може да бъде решен от самия Валери Симеонов, от коалиционните партньори или от Бойко Борисов. За мен като омбудсман поведението и изказването му са срамни – оттук нататък решението е на политиците. Аз моята работа съм си я свършила – докарала съм законопроекта до парламента и той ще бъде приет, каза още Мая Манолова.    ", "date": "2018.10.23", "title": "Мая Манолова: С протестите на майките с президента искаме да свалим кабинета?! Абсурдно твърдение!"}
{"url": "http://epicenter.bg/article/Rabotodateli-styagat-kontraprotest-v-zashtita-na-Valeri-Simeonov/166404/2/0", "text": "Националното сдружение на търговците и превозвачите на горива, с председател Иван Кашилски, Национално гражданско сдружение \"Българска домашна ракия\", с председател Андон Андонов и Националното обединение на младите фермери в България организират протест срещу искането на майките на деца с увреждания за оставка на вицепремиера Валери Симеонов. Това съобщи \"Канал 3\". Организациите ще изразят своята подкрепа за работата и позицията на Валери Симеонов на 24 октомври, сряда, от 10,00 часа, пред сградата на Министерския съвет в София. На същото място вчера бе и протестът на майките на деца с увреждания. Бизнесмените мотивират действията си в защита на Симеонов така:      ", "date": "2018.10.23", "title": "Бизнесмени стягат контрапротест в защита на Валери Симеонов"}
{"url": "http://epicenter.bg/article/Tosho-Toshev--Samozabravyaneto-s-vlastta-e-hronichno-zabolyavane--VIDEO--/166405/2/0", "text": "Самозабравянето с властта е хронично заболяване за повечето хора, които се докоснат до нея. Това каза журналистът Тошо Тошев в предаването „Тази сутрин” по bTV, който представи новата си книга „Власт”. Премиерата на книгата е тази вечер в зала 6 на НДК.  „Някои казват, че властта била опиат, наркотик, други я сравняват с красива жена, а може би тя дава възможности за завоевания във всички сфери, в това число и за красивите жени”, отбеляза Тошев.  Романът разказва за събития преди 1989 г.  „Опитвам се да покажа живота такъв, какъвто го видях, и какъвто е, струва ми се”, каза Тошев.  „Едно време също се критикуваше, но се критикуваше в кухните на панелните жилища. Хората шептяха там. Сега се вика, събират се пред сградите на властта и се крещи за оставки. Каква е приликата обаче? И тогава, и сега никой не чуваше протестите”, допълни той.  ", "date": "2018.10.23", "title": "Тошо Тошев: Самозабравянето с властта е хронично заболяване (ВИДЕО) "}
{"url": "http://epicenter.bg/article/Prezidentat-Radev-za-vitsepremiera-Simeonov--Bezkontrolnata-vlast-razhda-tsinizam/166408/2/0", "text": "Безконтролната власт ражда цинизъм. Това каза пред журналисти в Пловдив държавният глава Румен Радев във връзка с изказването на вицепремиера Валери Симеонов за майките на деца с увреждания, предаде радио  .   Държавният глава заяви, че с цинизъм не може да имаме ефективно управление и не може да се мисли за проблемите на хората.   „Това, което виждаме в момента е, че цялата енергия сега ще се фокусира върху личността на Валери Симеонов, а това не решава проблема с липсата на контрол и цинизъм“, добави президентът Румен Радев.   Президентът е в ПУ \"Паисий Хилендарски\", където пред студенти изнася лекция на тема \"Ценности, лидерство, образование в демократичното общество\".   Пред младите хора, Радев заяви още: \" \". По думите на държавния глава в институциите трябва да влязат безкористните, а днес имаме проблем точно с това.   \"Апелирам към вас студентите: България има нужда от интелигентни млади хора, бъдете свободни\", допълни президентът.   \"Ако се сравним с България отпреди 30 години, ще откроим много предимства на демократична конституция, европейските институции и пазарната икономика. В същото време обаче недоволството расте ежедневно, има протести и напрежение. Каквото и да твърдим, отсреща има ниски пенсии, има хиляди бедни и неграмотни, изостанахме от бившите социалистически държави, а и проиграхме много възможности. Трябва да си зададем въпросите -  \"защо и как стигнахме дотук”, започна дискусията президента пред близо 500 студенти.   Той продължи с мястото и ролята на институциите, като представи няколко модела на взаимоотношения между управляващи и граждани.   \"Имам апел към Вас. Важно е не само да усвоите знания, но и най-важните житейски уроци. Да мислите, дебатирате…  България има нужда от млади мислещи хора”, каза Радев, а студентите посрещнаха тази реплика с бурни аплодисменти.   „Без наличието на адекватна политическа среда не може да се постигне промяна в икономическата ситуация и решаване на важните проблеми на обществото“, каза в лекцията си президентът Румен Радев.   Радикалната промяна, според мен, е единственият изход от блатото, в което сме затънали от години. Необходима ни е политическа среда, която да осигурява широка, реална и ефективна представителност на гражданите в управлението и да налага необходимите ограничения върху управляващия елит“, каза още президентът. „Защото този елит е призван да осигури ускорен икономически растеж и социално развитие. Но това няма как да се случи, ако не се реши въпросът със субектността на властта“, каза още Румен Радев.   Според него в институциите у нас трябва да влязат високо образовани и достойни хора, а не послушните. „А както виждате днес ние имаме проблем не просто с опростачването на политическия живот. Това не само ни връща назад в икономическото и социално развитие, но то покварява нашия обществен морал и ни отдалечава от цивилизования свят и всякакви надежди да изградим едно просветено, съпричастно и достойно общество“, каза още президентът.   По думите му затова образованието в една страна има ключово значение със своите възпитателни функции. „Затова апелирам към вас, важно е не само да усвоявате съответните дисциплини и наука, но и да бъдете свободни граждани – да мислете, да мечтаете, да дебатиране и да решаване своята съдба. Защото България има нужда преди всичко от интелигентни млади хора, с активна гражданска позиция и поглед в бъдещето“, каза още Румен Радев.", "date": "2018.10.23", "title": "Радев за Симеонов: Безконтролната власт ражда цинизъм (снимки)"}
{"url": "http://epicenter.bg/article/Maykite-na-detsa-s-uvrezhdaniya-prodalzhavat-protesta-do-ostavkata-na-Simeonov-/166412/2/0", "text": "И днес майките на деца с увреждание се очаква да излязат на протест. Вчера те настояваха вицепремиерът Валери Симеонов да подаде оставка, предаде бТВ.  Поводът е неговият коментар за законопроекта за хората с увреждания, в който той нарича майките „група кресливи жени” с „уж болни деца”.  Междувременно вицепремиерът обяви, че когато политическият съвет на коалицията ГЕРБ – Обединени патриоти поискат оставката му, той ще я подаде.  В София протестиращите се събраха пред Министерския съвет вчера. Оставката на вицепремиера поискаха и мотористи, и родители на здрави деца. Майките са категорични, че зад исканията им не стоят политически интереси.  Вчера стана ясно, че вицепремиерът и министър на отбраната Красимир Каракачанов е изпратил покани до двамата си партньори Волен Сидеров и Валери Симеонов за коалиционен съвет на малката коалиция „Обединени патриоти”. Съветът на ОП е насрочен от 14.30 часа.   ", "date": "2018.10.23", "title": "Майките на деца с увреждания продължават протеста до оставката на Симеонов "}
{"url": "http://epicenter.bg/article/Evgeni-Daynov--Borisov-tozi-pat-e-reshil-da-zavarshi-mandata-i-vsichko-slaga-na-tozi-oltar/166414/2/0", "text": "Премиерът Бойко Борисов „този път наистина е решил да завърши мандата и всичко слага на този олтар“, заяви днес пред „Хоризонт“ политологът Евгений Дайнов по повод реакцията му на исканата оставка на вицепремиера Валери Симеонов.   „Виждаме един доста уплашен Борисов от доста време по ред причини. Той се натъква на проблеми, които не може да реши със своята прословута гъвкавост. Само с гъвкавост не става. Трябва да се заемат позиции. Това го тревожи“, каза Дайнов.   Според него, когато в бурни времена не се вземат решения, правилата биват замествани със сила. Това се наблюдава от около година и половина у нас, а повечето протести в страната са именно против такъв стил на управление, коментира той.   Дайнов цитира колега, че премиерът иска да изкара мандата си „дори влачейки се по корем“, като за това е готов на отстъпки. Той би могъл да замени в парламента подкрепата на „Обединени патриоти“ с тази на „Воля“ и ДПС, но не иска да го прави, защото това би предизвикало трус:   „Ще му се искат нови и различни неща, които после ще трябва да обяснява защо ги дава“, каза политологът.   Дайнов коментира и подкрепата за Валери Симеонов от страна на Кирил Домусчиев, когото доскоро е наричал „олигарх“:   „Където няма правила, няма демокрация, а където няма демокрация, има управление на сила - някакъв вид феодализъм. И това се вижда! Няма значение кой какво е казал. Там всичко се дели на силни и на слаби. Ако си в групичката на силните, на феодалите, можете да се карате, да се помирявате. Виждаме и Бойко Борисов как го прави непрекъснато - бяха скарани със Сидеров, след това не бяха“.   Политологът не се ангажира каква позиция би заел вицепремиерът Каракачанов на днешния Коалиционен съвет, но предположи, че „и той иска да избута този мандат, докато Волен Сидеров, като че ли прави нещо, което няколко пъти е правил – след като дълго време е бил асоцииран с едно управляващо мнозинство, в последните месеци преди изборите да се преопакова като дисидент, за да излезе на по-добри стартови позиции“. Ако той отново прави същото, той ще изостря тона все повече, за да събира повече подкрепа“, добави Дайнов.   Според него общественото напрежение в страната няма политически изразител и затова все още не е гръмнало.   „Ако Бойко Борисов избута до края на мандата си в тази ситуация, в която всички са обидени в страната, това би казало много лоши неща за нашата способност да си пазим демокрацията“, каза Дайнов.   Според него Борисов може и да промени мнението си за пълен мандат, ако изчисли, че бързи избори ще му дадат по-голяма сила в едни следващи преговори с евентуални партньори в управлението, посочи експертът.", "date": "2018.10.23", "title": "Евгений Дайнов: Борисов този път е решил да завърши мандата и всичко слага на този олтар"}
{"url": "http://epicenter.bg/article/Vigenin-e-opredelen-za-Spetsialen-koordinator-na-misiyata-na-OSSE-za-prezidentskite-izbori-v-Gruziya/166415/2/0", "text": "Водещи членове на Парламентарната Асамблея на ОССЕ пристигат тази седмица в Тбилиси за финална подготовка на мисията за наблюдение на президентските избори в Грузия, които ще се проведат на 28 октомври.  Българският депутат Кристиан Вигенин беше определен от действащия председател на ОССЕ - външния министър на Италия Енцо Миланези - да бъде Специален координатор, който ще води краткосрочната мисия на ОССЕ за наблюдение на изборите и ще представи предварителните резултати от мисията по време на пресконференция на 29 октомври в Тбилиси. Това съобщиха от   „Тези избори са важни както за самите грузинци, така и за международната общност и ще бъдат пореден тест за зрелостта на грузинската демокрация”, заяви Вигенин.   „Като наблюдатели, ние ще следим критично изборния процес, оценявайки неговата съвместимост с ангажиментите, поети от всички страни от ОССЕ по отношение на провеждането на избори и ще предоставим честна и балансирана оценка, основаваща се на възможно най-широка информация”, заяви Вигенин.  Парламентаристи от ОССЕ, наблюдатели, акредирани от ОССЕ/БДИПЧ, от Парламентарната Асамблея на НАТО, от ПАСЕ и от Европейския парламент ще обединят усилия в тази мисия. Като цяло, ОССЕ очаква повече от 350 наблюдатели да действат в изборния ден на територията на Грузия.  Сред наблюдателите от българска страна освен Кристиан Вигенин, който е и вицепрезидент на Парламентарната асамблея на ОССЕ, ще бъде и Петър Витанов от Парламентарната асамблея на НАТО.  Това е дванадесетият път, в който Парламентарната Асамблея на ОССЕ сформира мисия за наблюдение на избори в Грузия, в това число президентските избори през 2013 г. и двата тура на парламентарните избори през 2016г. Наблюдателната активност на ПА ОССЕ в Грузия датира от 1995 г.", "date": "2018.10.23", "title": "Вигенин е определен за Специален координатор на мисията на ОССЕ за президентските избори в Грузия"}
{"url": "http://epicenter.bg/article/BSP-se-sreshta-s-Kamarata-na-stroitelite-v-Balgariya/166416/2/0", "text": "Забелязвате ли, че в редиците от падащи за дузпа репортери на „Господарите“ липсва най-забележимия – Борис Касиков. Този „дялан камък“ за медийни и политически проекти у нас управлава вече световно известното икономическо списание „Икономист“, е, в български вариант.   „Искам „Икономист“ да публикува качествено съдържание, създадено от български автори, и преводно съдържание от Тhe Economist, с които имаме договор“, коментира изпълнителният директор на S Media, която издава списанието – Борис Касиков. „Това, което мога да гарантирам, е, че от страниците ни няма да се продава политическо и икономическо влияние“, допълни още Касиков.   Звучи като клетва. На която трудно може да се повярва. Защото, първо, разследванията на колегата в \"Господари на ефира\" имаха едно определение – поръчкови. Например - репортерът Касиков на няколко пъти нахлу във варненския офис на инвестиционния посредник „Глобал маркетс“. Някакви хора не били получили някакви пари – беше тезата му. Уж спокойното разследване набързо се изроди в денонощно преследване на служител от офиса, подложен на непрекъснати заплахи и подмятания, което го принуди да напусне работа. Безплатно ли Касиков свърши тази мръсна работа – да се рови в частни фирмени дела и да нахлува в частна собственост ? Но и тогава собствениците на „Господарите“, въпреки че виждаха тоталната несъстоятелност на „разследването“ излъчваха до безпаметност повтарящите се и с нищо неатрактивни репортажи на болезнено амбициозния репортер.   Защото, второ, бившият “господар на ефира” беше свързан със злоупотреби за милиони. По времето, когато “Тежко ми е, Касиков” е изпълнителен директор на издателското дружество “S Media”, е натрупан дълг за 710 000 лева към печатница “Ропринт” и 1,25 милиона лева към печатница “Дедракс”. След това Касиков напуска поста и се кандидатира за депутат, като междувременно се снима в аматьорски тийн сериал.   Дружеството “S Media” е наследник на “S Media Team”, фалирано и ликвидирано от собствениците. Преди време в. “Капитал” направи разследване, от което става ясно, че “S Media” е създадено през 2015 г. за целите на прехвърлянето на изданията от старото дружество. Тогава изскочиха имената на Красимир Гергов, бившето пресаташе на Милен Велчев Оля Маркез, бившият спортен директор на “Еврохолд Балканска лига” Шай Щрикс и бившият репортер на “Господари на ефира” Борис Илиев – Касиков.   “S Media” e собственост на Красимир Гергов. Той има участие в над 30 фирми с различна дейност. Собственик е на рекламни агенции, зам.-шеф на асоциация по рекламата и пиара, шеф на голф-асоциация, бивш собственик на голф комплекси край морето, акционер и консултант в БТВ, бивш служител в ДС и т.н.   Защо Борис Касиков стана доброволно бушон и пое поста на изпълнителен директор на “S Media”? Къде е моралът, за който претендира? Къде останаха обещанията, че ще се бори с корупцията по румънския модел, ако влезе в парламента и ще всява респект? И за каква независима журналистика става дума въобще?   Източник: Пик  ", "date": "2018.10.23", "title": "„Господар на ефира“ стана „господар на икономиката“"}
{"url": "http://epicenter.bg/article/Tatyana-Burudzhieva--Valeri-Simeonov-ne-si-dava-smetka--che-s-izkazvaniyata-si-vzrivyava-koalitsiyata-/166417/2/0", "text": "Вицепремиерът Валери Симеонов не си дава сметка, че с изказванията си взривява коалицията. Това каза за сутрешния блок „Добро утро, България“ на Радио „Фокус“ политологът Татяна Буруджиева за поведението на вицепремиера Валери Симеонов и това как отношенията в малката коалиция ще се отразяват на голямата.  „Той не разбира, че това което е казал, не може да бъде казано от политик, още по-малко от вицепремиер. Когато политик говори агресивно срещу групи хора в обществото, тогава той задава тон на обществото да се държи по същия агресивен начин. Това не е за пръв път при Валери Симеонов. Няколко пъти вече се казваше, че той е по-експресивен и краен, но има граници, отвъд които нещата започват да приличат на нещо по-различно“, каза Татяна Буруджиева.  Тя обясни, че политическото говорене е говорене между граждани и политици, а изказванията на Симеонов не отговарят на етикета на човек на публичен пост.  За големите хора е характерен факта, че носят отговорност за думите и действията си, каза още тя.  Според нея въпреки поведението на вицепремиера в парламента все още има потенциал и липсва желание за предсрочни избори.  ", "date": "2018.10.23", "title": "Татяна Буруджиева: Валери Симеонов не си дава сметка, че с изказванията си взривява коалицията "}
{"url": "http://epicenter.bg/article/Daritkova--Ot-GERB-sme-gotovi-da-nosim-otgovornost/166418/2/0", "text": "„От политическа партия ГЕРБ винаги сме готови да носим отговорност. Отговорност се носи по два начина - с оставки и на избори, от всяка политическа сила. Все пак оставката е личен акт. Вярвам в разумния изход от ситуацията, защото ескалирането на напрежението не е от полза за никой\". Това каза за предаването „Преди всички“ по „Хоризонт“ председателят на парламентарна комисия по здравеопазване Даниела Дариткова по повод задълбочаващия се конфликт между вицепремиера Валери Симеонов и майките на деца с увреждания.   „Именно в такава ескалация на напрежението хората, които не могат да овладяват емоциите си, изричат думи, които после могат да бъдат възприети или интерпретирани по различни начини. Политиците трябва да са особено точни в своя изказ. Затова смятам, че сега трябва да се намери разумен изход от ситуацията като всеки понесе своята отговорност. Премиерът изказа нашите съжаления и извинения за ситуацията. Ние сме в бюджетна процедура и е важно, ако наистина гледаме глобално на нещата, да решим проблемите, които протестиращите майки поставят пред нас месеци наред. /.../ В тази ситуация трябва да се вземе решение от политическите сили, които са излъчили вицепремиера\".   Дариткова коментира проектобюджета на Здравната каса:   „Всички промени, които са предложени в преходни и заключителни разпоредби, са свързани с бюджетирането на сектор „Здравеопазване“ през следващата година. За да могат да се регламентират финансовите потоци, би следвало да се извършат и тези законодателни промени. Трябва да подчертаем, че имаме 454 535 000 лева повече за здравноосигурителни плащания\".   „Има смисъл в обединяването и оптимизирането на структурите в здравеопазването, за да се избегне сериозното забавяне от циркулирането на документи\", категорична е Дариткова по повод включването на Фонда за лечение на деца и Комисията за лечение в чужбина към НЗОК, както и създаването на нова агенция за медицински одит:   „Аз лично съм свидетел как това прехвърляне на документи, при администриране от единия орган в другия, води до забавяне. Водещ е интересът на пациентите, които би следвало да получават медицинска помощ чрез плащания по този механизъм. Средствата са осигурени от трансфер от Министерството на здравеопазването, но ще се администрират от НЗОК“.   Между първо и второ четене могат да се правят допълнителни предложения, припомни Дариткова и обеща да бъдат взети предвид разумните идеи на всички заинтересовани страни:   „За първи път в този законопроект се възлага срок на съсловните организации – БЛС, Българския зъболекарски съюз, Българския фармацевтичен съюз и Българската асоциация на професионалистите по здравни грижи - да утвърдят най-после правилата за добра медицинска практика – нещо, което има пряко отношение към качеството на дейността. Това са важни елементи. Ние дълго време отлагаме едни други промени“.   По повод утрешния вот на недоверие, Дариткова изрази надежда критиките на опозицията да бъдат конструктивни и да има предложения, а не политически критики.", "date": "2018.10.23", "title": "Дариткова: От ГЕРБ сме готови да носим отговорност"}
{"url": "http://epicenter.bg/article/Koalitsionniyat-savet-na-Obedini-patrioti-zasedava-v-kabineta-na-Iskren-Veselinov/166453/2/0", "text": "Час след началото на коалиционния съвет на Обединени патриоти стана ясно, че лидерът на една от партиите в малката управляваща коалиция няма да се яви.   \"Не присъствам на Коалиционен съвет. НФСБ преди 6 дни свали политическо доверие от мен като председател на ПГ на ОП\", написа на официалната си страница във фейсбук лидерът на ПП „Атака“ Волен Сидеров.   „ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, добавя той.   Председателите на други две формации в Обединени патриоти - ВМРО и НФСБ, Красимир Каракачанов и Валери Симеонов са на заседанието. То се провежда в кабинета на депутата от ВМРО Искрен Веселинов в сградата на Народното събрание на пл. „Княз Александър I“. Освен вицепремиерите Красимир Каракачанов и Валери Симеонов на срещата са и депутатите от НФСБ Борис Ячев и Валентин Касабов. Коалицията \"Обединени патриоти\" трябва да обсъди искането за оставка на Валери Симеонов като вицепремиер във връзка с изказването му за майките на деца с увреждания, че са кресливи жени с уж болни деца.    ", "date": "2018.10.23", "title": "Сидеров бойкотира коалиционния съвет на Обедини патриоти! Нямало логика да присъства"}
{"url": "http://epicenter.bg/article/Kravata-beglets-Penka-ochakva-telentse--Zachenala-sled-izkustveno-osemenyavane/166454/2/0", "text": "Международно известната крава-беглец Пенка очаква теленце, похвали се собственикът й Иван Халамапиев. Кравата е заченала преди около месец след изкуствено осеменяване, като рожбата й се очаква да се появи на бял свят през месец май следващата година, пише \"Монитор\".   „Това теленце го очаквахме много дълго време. Знаете, че когато кравата избяга в Сърбия тя беше бременна, но пометна. Сега обаче се надяваме най-накрая да се радваме на рожба от нея. Животното е изключително спокойно и не спираме да му се радваме. То от няколко месеца обитава животновъдния обект в село Мазарачево“, казва със задоволство кюстендилският фермер.   По негови думи интересът към животното не стихва от страна на хората. Сред последните картички и писма, които получил Харалампиев било това на възрастно семейство от Германия. „От там ми пише вече трето семейство. Изпратиха даже 50 евро да почерпя Пенка. Поканих хората да ни гостуват, защото за мен човещината е водеща. Още повече, че десетки хора бяха трогнати от съдбата на Пенка“, разказва Харалампиев.   За предстоящото ново попълнение във фермата си, той все още не се е спрял на конкретно име. „Много ми се иска теленцето на Пенка да бъде кръстено на първия човек, който се застъпи за нас и дойде на място при мен в Копиловци. Това е британския евродепутат Джон Флак. Защо не теленцето да бъде кръстено на него. Още тогава разбрах, че той обича животните, все пак произхожда от фермерско семейство“, обяснява още Харалампиев.   5 месеца след международния скандал около изчезването на кравата беглец, собственикът й не спира да обжалва, издадените му наказателните постановление. Вече е факт и едно спечелено дело от негова страна срещу Областна дирекция по безопасност на храните - Кюстендил. Иван Харалампиев беше глобен с 500 лв., заради това че Пенка не е открита в изолатора в кюстендилското село Копиловци, а на 100 метра от него. Актът за възбрана бил наложен на 25 май тази година, като две седмици по-късно инспектори от ОДБХ влезли в помещението за отчитане резултатите от извършено изследване за туберкулоза на животното. В последствие се установило, че Пенка се намира на около 100 м от обособеното помещение за изолация. На Харалампиев бил съставен и акт, който обаче той отказал да подпише.   Последва дело в Районния съд в Кюстендил, който отмени издаденото наказателно постановление на Харалампиев. Причина за това стана липсата на подпис от страна на фермера, което съдията по делото счете като процесуален пропуск. „Не спирам да се боря, имам още две дела, които предстоят. Надявам се и тях да спечеля“, обяснява още фермерът от Кюстендил.   Припомняме, че кравата-беглец Пенка придоби международна слава, след като изчезна от животновъден обект в село Мазарачево на 12 май т.г. Две седмици по-късно тя беше открита в съседна Сърбия, а връщането й отново в България беше равносилно на смъртна присъда. Първоначално беше обявено, че Пенка трябва да бъде умъртвена заради това, че е пребивавала в страна, която не е членка на ЕС, но след като беше дадена гласност на случая и хора от цял свят се застъпиха за спасяване живота на кравата, властите я помилваха.  ", "date": "2018.10.23", "title": "Кравата-беглец Пенка очаква теленце. Заченала след изкуствено осеменяване"}
{"url": "http://epicenter.bg/article/Lady-Universe-2018-stana-Alisa-Miskovska-ot-Baltika/166446/10/0", "text": "VIP личности и световни гости уважиха заключителната гала вечер на конкурса Lady Universe, който се проведе в клуб MEGAMI х-л Маринела.   Ослепителната водеща Гери Дончева очарова публиката и доказа за пореден път, че е едно от най-желаните лица за мащабни събития. Неин партньор на сцената бе певецът Георги Арсов - вокал на група \"Атлас\",   Бляскавата гала вечер стартира с атрактивно акробатично шоу на балет Megami, което зареди гостите с настроение, а представянето на участничките нажежи страстите до максимален предел.   Красиви момичета от цял свят, с чаровни усмивки, изваяни фигури и много сексапил се качиха на сцената на клуба. След дефилето с национални костюми и горещото ревю с банските на SugarFree, сцената се превърна в haute couture catwalk с последната зашеметяваща колекция на дизайнера Христо Чучев. Перфекното допълнение към изящните рокли бяха бижутата на Goto Jewellery and Diamonds.   Почти няма участничка, която да си тръгна без награда. За подаръците на красавиците се бяха погрижили партньорите от българския спортен бранд Flair, банските на SugarFree, премиум козметика от Refan, бижута от Mockberg, тюрбани от HeadKnot, шалове от Pronta и подаръци от Metaxa.   Музиката и атмосферата повлияха настроението в залата да е приповдигнато, а всяка от претендентките за титлата обра овациите на публиката.   Lady Universe 2018 - Alisa Miskovska, Baltic States 1st runner up - Korea Yejee Shin, Korea 2nd runner up - Sara Linton, Jamaica 3rd runner up - Alina Matveleva, Latvia 4th runner up - Tyeshaa Hudson, USA Lady Perfect Body - Viivi Oiva, Namibia Lady Photogenic - Natalia Levenets, Ukraine Lady National Costume - Sara Linton, Jamaica Lady Best Evening Gown - Alina Matveleva, Latvia Best Talent - Yuleyana Hristova, Bulgaria Lady Friendship - Haruna Gyotoku, Japan Lady Catwalk - Angela Jakimovska, Macedonia Съорганизаторът на конкурса г-жа Мария Бонева направи лице на българската модна телевизия Code Fashion TV Lady USA, която каза че това е най-скъпата й награда! Хиляди снимки, сълзи от радост, маркови напитки и танци бяха продължението на страхотното after party в клуб MEGAMI!  ", "date": "2018.10.23", "title": "Lady Universe 2018 стана Алиса Мисковска от Балтика"}
{"url": "http://epicenter.bg/article/Megan-pokaza-zaobleno-koremche-na-vecherya-s-prezidenta-na-Fidzhi--Snimki-/166450/10/0", "text": "Херцогинята на Съсекс показа пораснало коремче на официалния прием на остров Фиджи. \r\n \r\n Съпругата на принц Хари облече рокля по тялото, която подчертаваше всяка извика за вечерята с фиджийския президент Джиоджи Конроте в хотела \"Гранд Пасифик\", пише Дир.бг   Меган избра елегантен тоалет в синьо на бранда Safiyaa. Дългата рокля бе със силует тип \"русалка\" с наметало, което бе част от роклята. Тя носеше и висящи диамантени обеци. Един от гостите коментира, че синия тоалет на херцогинята бил във \"фиджийско синьо\" с респект към домакините.   Гости на събитието бяха дипломати, местни бизнесмени и представителите на висшето общество на Фиджи. Кралската двойка бе посрещната с барабани.   По време на вечерята президентът на Фиджи отдаде почит и на принцеса Даяна. Той каза, че лейди Ди би се гордяла с мъжа, в който Хари се е превърнал и че е намерил щастието и любовта с Меган. \r\n \r\n \r\n \r\n Хотелът \"Гранд Пасифик\" е един от любимите на кралски особи. Кралицата е отцядала там пет пъти - през 1963, 1970, 1973, 1977 и 1982 г. Принц Чарлз е бил там три пъти - през 1970, 1985 и 2005 г.", "date": "2018.10.23", "title": "Меган показа заоблено коремче на вечеря с президента на Фиджи (Снимки)"}
{"url": "http://epicenter.bg/article/Tramp--SASht-shte-uvelichat-yadreniya-si-potentsial--dokato-ostanalite-strani-ne-se-vrazumyat-/166402/7/0", "text": "САЩ ще увеличават своя ядрен потенциал до тогава, докато останалите страни не се вразумят. Това заяви американският президент Доналд Тръмп. „Докато хората не дойдат на себе си, ние ще увеличаваме ядрения си потенциал“, каза Тръмп. „Ние имаме толкова пари, колкото няма никой друг и ще го увеличаваме, докато останалите не се вразумят. Когато те го направят, ние ще постъпим умно и ще прекратим това. И не само ще прекратим, но и ще съкратим този потенциал“, каза стопанинът на Белия дом, добавяйки, че става дума за Китай и Русия, която, според него, не изпълнява своите ангажименти по ДЛРСМО.   БГНЕС припомня, че тези думи на американския президент много напомнят за ситуацията от началото и средата на 80-те години на миналия век, когато между САЩ и СССР имаше надпревара във въоръженията. На територията на Европа двете суперсили бяха разположили различни видове ракети. В крайна сметка СССР финансово не издържа на надпреварата и по времето на Михаил Горбачов взе решение за спиране на тази лудост. Това доведе до сключването на Договора за ликвидиране на ракетите с малък и среден обсег от Горбачов и Роналд Рейгън.     Договорът за ликвидацията на ракетите със среден и малък обсег трябва да обхваща не само Русия и САЩ, но и Китай, заяви американският президент Доналд Тръмп. „Китай не е включен в договора, той трябва да бъде включен в него“, заяви стопанинът на Белия дом преди да замине на предизборна обиколка в щата Тексас в навечерието на ноемврийските промеждутъчни избори за Конгреса. При това Тръмп потвърди, че възнамерява да извади САЩ от ДЛРСМО, за което вече обяви в събота. В тази връзка той обвини Русия, че не спазва духа и буквата на този договор. „Русия не се придържа към духа на този договор. Прекратявам действието му, защото те го нарушават“, каза той. Попитан дали неговото изявление може да се приема като „заплаха към Владимир Путин“, Тръмп отговори: „Това е заплаха към когото поискате. И това включва Китай, и това включва Русия, и това ще включи всеки, който иска да играе тази игра“. „С мен няма да се получи да играете на тази игра“, добави американският президент.     САЩ за пръв път обвиниха Русия, че нарушава ДЛРСМО през юли 2014 г., след това многократно повтаряха своите обвинения, с които Москва категорично не е съгласна. На 20 октомври 2018 г. президентът Тръмп заяви, че САЩ ще излязат от ДЛРСМО, защото Русия нарушава договора. Руският заместник-външен министър Сергей Рябков нарече това решение опасна стъпка. Вашингтон беше критикуван и от Пекин и Берлин. В същото време САЩ бяха подкрепени от Лондон, а НАТО прехвърли отговорността за решението на Тръмп върху Русия, която, според оценката на алианса, „вероятно, нарушава“ договора.   ДЛРСМО беше подписан на 8 декември 1987 г. и влезе в сила на 1 юни 1988 г. Под действието на договора попадат разгърнатите и неразгърнатите ракети с малък /от 500 до 1000 км/ и среден обсег /от 1000 до 5500 км/ с наемно базиране. През последните години Вашингтон многократно обвиняваше Русия в нарушаването на договора. Москва категорично не е съгласна с тези обвинения и обвинява САЩ също в нарушение на договора. /БГНЕС и ТАСС  ", "date": "2018.10.23", "title": "Тръмп: САЩ ще увеличат ядрения си потенциал, докато останалите страни не се вразумят!"}
{"url": "http://epicenter.bg/article/Boltan-i-Patrushev-obsadiha-raketniya-dogovor-i-sreshta-Tramp-Putin/166403/7/0", "text": "Съветникът на американския президент по националната сигурност Джон Болтън и секретарят на Съвета по сигурност на Русия Николай Патрушев са обсъдили организирането на нова руско-американска среща на върха. „Да, ние обсъждахме това, и аз казах на Николай Патрушев, какви са възможностите. Той каза, че ще предаде всичко на Владимир Путин. Не искам да предсказвам решението на руския президент, но е възможно да има какво да ви кажем в скоро време“, заяви американският дипломат пред вестник \"Комерсант\".   „Вие определихте две места, където те ще бъдат. Но ние също така можем да си представим пълноценна среща по подобие на тази, която беше в Хелзинки, но на някое друго място“, добави съветникът на Тръмп.   На 16 юни в Хелзинки се състоя първата пълномащабна среща между лидерите на Русия и САЩ. По-рано беше съобщено, че президентите на двете суперсили могат да проведат двустранни срещи през ноември в Париж и Буенос Айрес. Говорителят на Кремъл Дмитрий Песков заяви, че Путин е готов за среща с Тръмп по всяко време, но за момента подобна среща не се подготвя.     САЩ ще продължат консултациите с Русия за Договора за ликвидирането на ракетите с малък и среден обсег, а също така по другите въпроси на стратегическата стабилност. Това заяви съветникът на американския президент по националната сигурност Джон Болтън. „Следващата стъпка – това са консултации с нашите приятели в Европа и Азия. По-нататъшни консултации с Русия: напълно ясно е, че ние ще ги продължим. И по другите стратегически въпроси. Ще има много дипломация в близките месеци“, каза той в интервю за „Ехото на Москва“. Болтън отбеляза, че се е срещнал със секретаря на Съвета по сигурност на Русия Николай Патрушев, с когото подробно са обсъдили ограничаването на оръжията. „Имахме много сериозна дискусия по въпроса за ограничаването на оръжията“, заяви американският дипломат. Вашингтон е открит за преговори с Москва по въпроса за продължаването на Договора за съкращаването на стратегическите нападателни оръжия /СНВ/, каза още Болтън. „Готови сме да водим преговори, за момента има време за този процес. Сега разбираме руската позиция по-добре и желаем да я уточним, да се запознаем с нейните детайли“, заяви съветникът на Тръмп по националната сигурност. САЩ все още не обмислят разполагане на ракети в Европа Вашингтон още не е взел решение за разполагането на ракети на територията на Европа след изявлението за излизане от Договора за ликвидирането на ракетите със среден и малък обсег, заяви Джон Болтън. „Още не сме взели решение за това“, отговори той на въпрос, дали САЩ планират след излизането си от ДЛРСМО да разположат ракети на територията на Европа. Той добави, че смята това за „още една аномалия на договора“.   „Сега крилатите ракети с морско базиране имат радиус на полета, който попада под ДЛРСМО. Но ако те са разположени на американски кораби в Балтийско море, това не нарушава договора. А ако бъдат преместени на сушата в Полша, това вече ще бъде нарушение“, уточни Болтън.     Съветникът на американския президент по националната сигурност Джон Болтън смята, че ДЛРСМО не може да се превърне в многостранен, като към него се присъединят Китай, КНДР или Иран. „Ние виждаме, че Китай, Иран и КНДР – всички те укрепват своя потенциал с методи, които биха нарушили ДЛРСМО, ако тези страни го бяха подписали. Преди 15 години може би е съществувала възможност за разширяването на споразумението и превръщането му в многостранно. Но днес това на практика е неосъществимо“, каза той. Болтън обърна внимание на факта, че от една трета до половината от общия брой ракети на Китай не съответстват на този договор. „Нереалистично би било да се надяваме, че Пекин ще унищожи половината си балистични ракети“, добави той.     САЩ обсъждат какво да правят с Договора за ограничаването на стратегическите нападателни оръжия (СНВ/СТАРТ), сподели Болтън. Той посочи, че на преговорите си с Патрушев е бил повдигнат този въпрос. „Договорът изтича през 2021 г. Така че ние все още разполагаме с време. Дълго години съм се занимавал с въпроса за контрол върху оръжията и знам, че много от решенията се вземат в последния момент. Сега в САЩ тече дискусия, какво да правим с този договор“, заяви Болтън и подчерта: „Една от точките, които смятаме за важна е първо да решим въпроса с Договора за ликвидация на ракетите със среден и малък обсег“.     САЩ за пръв път обвиниха Русия, че нарушава ДЛРСМО през юли 2014 г., след това многократно повтаряха своите обвинения, с които Москва категорично не е съгласна. На 20 октомври 2018 г. президентът Тръмп заяви, че САЩ ще излязат от ДЛРСМО, защото Русия нарушава договора. Руският заместник-външен министър Сергей Рябков нарече това решение опасна стъпка. Вашингтон беше критикуван и от Пекин и Берлин. В същото време САЩ бяха подкрепени от Лондон, а НАТО прехвърли отговорността за решението на Тръмп върху Русия, която, според оценката на алианса, „вероятно, нарушава“ договора.    ДЛРСМО беше подписан на 8 декември 1987 г. и влезе в сила на 1 юни 1988 г. Под действието на договора попадат разгърнатите и неразгърнатите ракети с малък /от 500 до 1000 км/ и среден обсег /от 1000 до 5500 км/ с наемно базиране. През последните години Вашингтон многократно обвиняваше Русия в нарушаването на договора. Москва категорично не е съгласна с тези обвинения и обвинява САЩ също в нарушение на договора. Любопитна подробност е, че според ДЛРСМО трябва да бъдат ликвидирани и ракетите СС-23, които са били на въоръжение в България и Чехословакия, въпреки че техният обсег е бил само 400 км. /БГНЕС и ТАСС  ", "date": "2018.10.23", "title": "Болтън и Патрушев обсъдиха ракетния договор и среща Тръмп-Путин"}
{"url": "http://epicenter.bg/article/Chistka-vav-VMRO-DPMNE--izgoniha-i-zam-predsedatelya-Yanchev-/166407/7/51", "text": "Централният комитет /ЦК/ на ВМРО-ДПМНЕ изхвърли от редиците на партията всички известни фигури, които се противопоставиха на политиката на изолация и конфронтация водена от лидера Християн Мицковски, предава БГНЕС. ЦК изключи от партията заместник-председателя на партията Митко Янчев и члена на Изпълнителния комитет /ИК/ на ВМРО-ДПМНЕ Константин Богданов. В същото време поиска изключване от партията и на бившия директор на контраразузнаването и братовчед на Никола Груевски Сашо Миялков. От партията ще бъде изключен и бившият здравен министър Никола Тодоров.  \"Господ да им е на помощ\" - бе краткият коментар на Янчев след като бе изключен от партията и от второто място във ВМРО-ДПМНЕ. От партията ще бъдат изключени и всички депутати, които гласуваха за конституционните промени съгласно Договора от Преспа. Според говорителя на ВМРО-ДПМНЕ Александър Николовски \"след това заседание на ЦК вече нищо няма да бъде както преди във ВМРО-ДПМНЕ\".  \"Поради действия срещу интересите на ВМРО-ДПМНЕ и на Македония и поради сътрудничеството със Зоран Заев в условията на организирана престъпна група за натиск, рекет и подкупване на депутати от ВМРО-ДПМНЕ, за да бъдат приети конституционните промени, ЦК изключи от партията Митко Янчев\", каза Николовски.  Николовски твърди, че в Македония \"вече има нова коалиция между Зоран Заев, Вице Заев /братът на Зоран Заев, бел.ред./ и Сашо Миялков\".  Говорителят на ВМРО-ДПМНЕ поиска 8-те депутати, които гласуваха за промени в Конституцията, да напуснат местата си в парламента. Николовски подчерта, че в партията остава Никола Груевски, който в момента е почетен председател на формацията.  \"За него нямаме информация да е работил срещу партията\", каза още Николовски. \"Ако Митко Янчев е изключен от партията, аз ще напусна Парламентарната група на ВМРО-ДПМНЕ. Докато Мицковски е лидер на партията аз повече няма да бъда депутат от ВМРО-ДПМНЕ. Това са напълно недемократични методи\", каза народният представител Панчо Минов, след като станаха известни решенията на ЦК на ВМРО-ДПМНЕ.  Митко Янчев, Константин Богданов и Никола Тодоров публично се противопоставиха на призива за бойкот на референдума от 30 септември. Самите те гласуваха на референдума. Часове преди заседанието на ЦК Сашо Миялков разпространи декларация, в която заяви, че \"историческото ВМРО и ВМРО-ДПМНЕ винаги са били прозападно ориентирани\".  Мицковски е предложил да бъде свикан извънреден конгрес на партията, но неговото предложение било отхвърлено, каза Николовски. Християн Мицковски застана начело на ВМРО-ДПМНЕ в края на 2017 година на конгреса във Валандово. Той бе подкрепен от тогавашния лидер и бивш премиер Никола Груевски.  ", "date": "2018.10.23", "title": "Чистка във ВМРО-ДПМНЕ, изгониха и зам.-председателя Янчев "}
{"url": "http://epicenter.bg/article/Tramp--Az-sam-natsionalist--a-ne-korumpiran-globalist-/166409/7/96", "text": "Американският президент Доналд Тръмп се определи като националист, като по този начин се противопостави на привържениците на глобализацията, предаде БГНЕС.  „Радикалните демократи искат да върнат властта на корумпираните, жадни за власт глобалисти. Вие знаете ли, кои са глобалистите? Глобалистът е човек, който иска нещата да вървят добре в целия свят, но не се интересува от нещата в собствената си страна“, заяви стопанинът на Белия дом на митинг в щата Тексас.  „Ние не можем да си позволим това. Вие знаете, има една такава думичка „националист“, която стана старомодна. И аз ще ви кажа: Смята се, че тази дума не трябва да се използва, но аз съм националист“, подчерта Тръмп.  „Националист, харесвам тази дума, използвам тази дума“, добави той.  ", "date": "2018.10.23", "title": "Тръмп: Аз съм националист, а не корумпиран глобалист "}
{"url": "http://epicenter.bg/article/George-Ivanov--Narodat-vinagi-pochita-smelite--a-istoriyata-prezira-strahlivite-i-prodazhnite-/166420/7/51", "text": "Президентът на Македония наруши мълчанието си по случай националния празник 23 октомври – Деня на Македонската революционна борба и изпрати послание до гражданите на Македония по случая, пише електронното издание на македонският вестник „Вечер“, цитирано от Агенция \"Фокус\".  „Най-възвишената цел на един народ е да създаде държава. Само онези народи, които са формирали своя държава, са реализирали свободата си и с нея са станали самодостатъчни. 23 октомври 1893 година е ключов момент в македонската революционна борба за осъществяване на тази възвишена цел. Преди точно 125 години, неколцина храбри македонци формираха Македонския революционен комитет, който беше надеждата на народа, че може да постигне своето със свои собствени усилия. Безброй македонски патриоти дадоха животите си за осъществяването на този идеал.  Днес тяхната мечта за свободна и независима Македония е реалност. Но свободата не се получава веднъж завинаги, а всеки ден и постоянно. Затова, задължение на нашето поколение е да не позволим нашата свободна и независима държава Република Македония да бъде обезличена.  В почти всички решаващи моменти от нашата история хората взимаха мъдро решение. Така е и този път. На референдум, проведен на 30 септември, хората ясно изразиха гласовете си срещу прибързаните, наложени и вредни решения, приети без предварително постигнат национален консенсус. На референдума хората изразиха своята суверенна воля и категорично отхвърлиха Договора за Преспа. Парламентът на Република Македония трябваше да вземе това предвид, но мнозинството народни представители действаха противно на волята на народа.  Нужна е смелост и настояване на правото на самоопределение и зачитане на суверенитета и независимостта на страната. Именно смелостта направи възможно реализирането на мечтата на македонските революционери и борци.  Народът винаги почита смелите, а историята презира страхливите и продажните. Без уважение към миналото, без собствена идентичност и самосъзнание не може да има нито просперитет сега, нито по-добро бъдеще. Всяко поколение има своя борба и свой стремеж. Нашият стремеж е към по-добър и по-достоен живот тук, в Македония.  Затова не трябва да губим надежда и любовта си към Република Македония, защото само суверенна и независима държава може да бъде защитник на нашата свобода и нашето човешко достойнство.  Да живее Република Македония!“  ", "date": "2018.10.23", "title": "Георге Иванов: Народът винаги почита смелите, а историята презира страхливите и продажните "}
{"url": "http://epicenter.bg/article/Namereno-e-tyaloto-na-Dzhamal-Hashogi/166421/7/0", "text": "Тялото на изчезналия саудитски журналист Джамал Хашоги е било намерено в кладенец на територията на консулството на Саудитска Арабия, съобщава турското издание Haberler, позововайки се на изявление на лидера на партия „Ватан“ Догу Перинчек.   Хашоги изчезна на 2 октомври след посещение в консулството, където влязъл, за да получи документи.   Изчезването му предизвика силен международен отзвук, тъй като журналистът беше отявлен критик на кралското семейство в Рияд и пишеше за американския вестник „Вашингтон пост“.   Президентът на САЩ Доналд Тръмп и лидерите на западните държави настояха за обективно разследване и заплашиха Саудитска Арабия със санкции.   В продължение на повече от две седмици властите в Рияд отричаха, че Хашоги е бил убит, но на 20 октомври главният прокурор на кралството шейх Сауд ал Муаджиб потвърди смъртта му.", "date": "2018.10.23", "title": "Намерено е тялото на Джамал Хашоги"}
{"url": "http://epicenter.bg/article/Erdogan-shte-razkrie-podrobnosti-za-smartta-na-Hashogi/166423/7/0", "text": "Турският президент Реджеп Тайип Ердоган днес ще разкрие подробности относно смъртта на саудитския журналист Джамал Хашоги, убит в саудитското консулство в Истанбул, съобщи БТВ.  Това ще стане на заседание на управляващата Партия на справедливостта и развитието, което се провежда в Анкара. Ердоган вече настоя за пълно разследване на престъплението, а петима турски служители в саудитското консулство бяха разпитани във връзка с инцидента.  Американският финансов министър Стивън Мнучин разговаря вчера със саудитския престолонаследник Мохамед бин Салман, с когото е обсъдил въпроси, свързани с икономиката и борбата с тероризма.  Срещата се състоя въпреки острото възмущение в западния свят срещу убийството на Хашоги. Редица държави отмениха участието си в голям инвестиционен форум, който се открива днес в Рияд.  ", "date": "2018.10.23", "title": "Ердоган ще разкрие подробности за смъртта на Хашоги"}
{"url": "http://epicenter.bg/article/-Vzglyad--Tramp-plashi-s-Kitay-ne-Putin--a-Evropa-/166424/7/0", "text": "Тръмп обяви готовността на САЩ да излязат от Договора по ликвидиране на ракетите със среден и малък обсег на действие (ДРСМОД) в навечерието на визитата на неговия съветник по национална сигурност Джон Болтън в Москва, коментира вестник „Взгляд“, цитиран от Агенция \"Фокус\".  Президентът действа в любимия си стил – повишава цената си, за да постигне отстъпки от противника. При това съвсем не в областта, в която се „нажежава“ ситуацията. И сега той се заиграва не с Русия, а по-скоро с Европа и Китай.  Отдавна е известно, че този договор, сключен между Горбачов и Рейгън през 1987 година, няма бъдеще.  В момента САЩ не гледат на Русия като на главен противник, ако се говори не за военно, а за геополитическо противопоставяне. Вашингтон не се страхува, че Русия ще нападне САЩ.  Страхът, който се изпитва, е, че се губи позицията на глобален хегемон, т.е. не само на най-силна, но и ключова световна държава.  Доналд Тръмп прави всичко по силите си да укрепи силата на САЩ като отслаби техните противници и конкуренти. А кои са те?  Това са Китай и Европа. Тръмп разглежда Китай като икономическа заплаха за САЩ в битката за световния пазар и за нови работни места за американците. По същия начин възприема и Европа – тя не му е необходима като силен конкурент, затова и би било добре, ако Европейският съюз бъде отслабен.  Какво общо обаче имат с това ракетите? Ами нека европейците малко да понервничат, че заради „тяхната сигурност“ ще се наложи да се правят нови американски ракети, които няма да се монтират в Европа, тъй като няма да е нужно. Няма да има и бързо напускане на Договора – в най-добрия случай това ще се случи след година.  През това време обаче Тръмп ще се опита да разиграе картите си и срещу Европа, и срещу Китай в стил „плащайте повече“ и „купувайте американското“ .  ", "date": "2018.10.23", "title": "„Взгляд“: Тръмп вижда големите противници на САЩ в лицето на Европа и Китай"}
{"url": "http://epicenter.bg/article/Redzhep-Erdogan--Ubiystvoto-na-Hashogi-planirano-dni-po-rano-/166440/7/0", "text": "Президентът на Турция Реджеп Ердоган заяви, че убийството на саудитския журналист Джамал Хашоги е било планирано дни преди смъртта му, предадоха световните агенции. Ердоган говори в парламента пред депутати от неговата Партия на справедливостта и развитието.   По думите на турския президент записи от камери за видеонаблюдение показват, че Хашоги не е напуснал сградата на консулството на Саудитска Арабия в Истанбул.   Турският президент посочи, че камерите в консулството са били отстранени. По думите му саудитски екип от трима души е пристигнал в Истанбул дни преди убийството на Хашоги, а екип от 15 саудитски представители е влязъл в консулството в деня на убийството.  Ердоган каза, че саудитският екип е посетил гора в Истанбул и Ялова. Турският президент посочи, че арестът на 18 души в Саудитска Арабия във връзка с убийството на Хашоги съвпада с информацията, с която разполага турското разузнаване. По думите на Ердоган доказателствата сочат, че Хашоги е бил убит по жесток начин. Той зададе въпроса защо до момента тялото на журналиста не е намерено.   Саудитският журналист Джамал Хашоги, който критикуваше властите в Рияд, изчезна на 2 октомври, след като влезе в саудитското дипломатическо представителство в Истанбул. Саудитска Арабия призна през уикенда, че той е починал.", "date": "2018.10.23", "title": "Реджеп Ердоган: Убийството на Хашоги планирано дни по-рано! (ВИДЕО)"}
{"url": "http://epicenter.bg/article/Nikos-Kotsiyas-za-Makedoniya--Kakav-sased-iskame--Podelen-mezhdu-Balgariya-i-Albaniya--/166443/7/51", "text": "\"Какъв съсед искаме, такъв под влияние на Турция? Разделен между Албания и България?“ – си зададе въпроса бившият външен министър на Гърция Никос Коцияс по време на изказване в град Ираклион на остров Крит, докато коментираше проблема за името, преговорите и решението между двете страни, предава македонската държавна агенция МИА, цитирана от \"Фокус\".  Както съобщи кореспондентът на агенцията от Атина, бившият първи дипломат на Гърция е говорил на мероприятие, организирано от неговото политическо движение Прато и обхвана всички аспекти от външната политика на Атина.  „Искаме най-близкият ни съсед да е под влиянието, под контрола на трети сили, като например, Турция? Искаме, както наистина желаят някои, разпадане на една държава на Балканите, да я дестабилизираме и тази страна да бъде разделена между България и Албания? Или искаме да има стабилност на Балканите, стабилност на границата, увеличаване на нашето влияние в региона и да можем да правим съюзи,“ попита Коцияс.  В коментар за отношението и позициите на Русия, бившият ръководител на гръцката дипломация заяви, че решението на проблема между Македония и Гърция и промяната на името не се прави за това, „Северна Македония да влезе в НАТО“, а защото това е решение на един проблем, който за Гърция е от национален интерес.  „Русия смята и не иска да има държава, наречена БЮРМ и тя да се интегрира в НАТО. Решението за името не се дава, за да се интегрира БЮРМ в НАТО. Премиерът много внимателно каза това, за което сега говорим, в събота по време на изявлението му при поемането на функцията (министър на външните работи, бел. ред.), че за нас е от национален интерес БЮРМ да промени името си, да се стабилизира и да бъде изтръгната от прегръдката на Турция. Ако самите те искат да влязат в НАТО, това е тяхно право. Русия се намеси между нашите национални интереси и на тази страна, която иска в НАТО“, обясни бившият дипломат №1 на Гърция.  В този контекст, Коцияс подчерта, че в преговорите не бива да се допуска намеса от много страни, защото така не може да се намери решение.  „Казах на Нимиц, на представителя на ООН, да дойде, когато имаме проблем, или когато имаме решението на проблема, когато ще трябва да помогне ООН“, разказа той и отбелязва, че не е позволил на никого да се бърка и участва в преговорите за името, освен него, македонският му колега Никола Димитров, премиерите на двете страни и експерти.  Като пример за това колко е важна позицията около договора от Преспа, в смисъл дали той е добър, или не, Коцияс спомена Теодорос Карипидис, префектът на гръцката област Западна Македония. Преди четири години движението на Коцияс, за разлика от СИРИЗА, е подкрепило кандидатурата на Карипидис за префект.  „Сега ние не го поддържаме, а СИРИЗА го подкрепя: Въпрос: Защо ние не го подкрепяме? Защото гласува против Договора от Преспа на съвета на префектите. Или вярваме в него, или не вярваме. Той не е за префект. Може би е за кмет, общински съветник или приятел в таверна, но аз не мога да подкрепям префект, който е точно под БЮРМ и казва, че договорът е предателски“, обясни политикът.  След двучасова почивка, Коцияс коментира оставката си, работата на правителството и Панос Каменос. Бившият ръководител на гръцката дипломация вярва, че със своята позиция е защитил достойнството си, достойнството на страната и това на правителството.  „Мнозина говорят, при това от левицата, че Коцияс е поставил „аз“ пред „ние“. Аз питам: не знаех, че Каменос е „ние“ в левицата. Бях объркан\", подчерта той.  Бившият министър на външните работи на Гърция в заключение каза, че е дошло време да се правят нови съюзи и че никой не може да заглуши него, или неговото движение.  ", "date": "2018.10.23", "title": "Никос Коцияс за Македония: Какъв съсед искаме? Поделен между България и Албания? "}
{"url": "http://epicenter.bg/article/Hashim-Tachi--Korektsiyata-na-granitsite-e-ideya-na-SASht/166449/7/0", "text": "Президентът на Косово Хашим Тачи разкри, че зад идеята за слагане на корекцията на границите на масата за преговори със Сърбия стои САЩ, пише електронното издание на вестник Protothema.  „Тази идея, а именно корекция на границата с анексиране на Прешевската долина от Косово, ми беше предложена от САЩ, от техните собствени съветници“, заяви държавният глава по време на гостуване в дискусионна програма на косовската телевизия KTV.  Той обаче отказа да разкрие имената на американските съветници, но поясни, че, когато е попитал дали това предложение е сериозна официална позиция, е получил утвърдителен отговор.  Изданието коментира, че твърденията на Хашим Тачи изглеждат правдоподобни, предвид голямото желание на Вашингтон да постигне окончателно разрешаване на косовския въпрос на основата на взаимен компромис, за да задоволи и Белград.    ", "date": "2018.10.23", "title": "Хашим Тачи: Корекцията на границите е идея на САЩ"}
{"url": "http://epicenter.bg/article/Putin-i-Erdogan-pregovaryat-na-4-ochi-v-ramkite-na-sreshtata-na-varha-za-Siriya-v-Istanbul/166458/7/0", "text": "Президентите на Русия и Турция Владимир Путин и Реджеп Тайип Ердоган ще имат отделна двустранна среща в рамките на срещата на върха Русия - Турция - Франция - Германия, посветена на Сирия, която ще се състои в Истанбул. Това съобщи Андрей Буравов, представител на руското министерство на външните работи, цитиран от ТАСС и БТА.  Четиристранната среща на върха за Сирия ще се състои на 27 октомври.  По думите на Буравов политическият диалог между Анкара и Москва в момента е на високо ниво. Това потвърждава най-вече активната динамика на общуване между лидерите на нашите страни, каза дипломатът.  Въпреки постоянните контакти нашите лидери винаги имат какво да обсъждат. И това допринася за развитието на руско-турските отношения, отбеляза Буравов.  Той обърна внимание и на реализирането на важни стратегически проекти в сферата на енергетиката.  На първо място това е строителството на първата АЕЦ в Турция по руски проект. Поставена е амбициозна задача - първият блок на атомната електроцентрала Аккую да бъде завършен през 2023 г. Предприемат се всички необходими усилия за реализацията му, каза Буравов.  ", "date": "2018.10.23", "title": "Путин и Ердоган преговарят на 4 очи в рамките на срещата на върха за Сирия в Истанбул"}
{"url": "http://epicenter.bg/article/Elizabet-II-raztseluva-kralya-i-kralitsata-na-Holandiya--Snimki-/166469/7/0", "text": "Кралят на Нидерландия Вилем-Александър и кралица Максима са на двудневна официална визита в Лондон. Това е първата подобна визита от 1982 г. насам. \r\n \r\n Максима поздрави топло кралица Елизабет II с целувки по бузите тази сутрин, когато двете височайши особи се срещнаха в Лондон.   Високата нидерландска кралица пристигна на внушителни токчета за парада. Великобритания разпъна червения килим в чест на крал Вилем-Александър и кралица Максима, за да отбележи първата визита на действащ холандски монарх от близо 40 години насам. След официалната церемония холандските аристократи се срещнаха с принц Чарлз и херцогинята на Корнуол Камила в резиденцията на холандския посланик в Кенсингтън.   Нидерландската кралица, известна със своеобразния си стил, бе избрала невероятна рокля в пепел от рози със широк декоративен колан от същия плат. Тя бе съчетана с аксесоар за главата, който наподобяваше обемна диадема. 47-годишната бразилка носеше капковидни обеци и диамантена брошка. Кралицата бе избрала опушен грим и блясък за устни.   Вилем-Александър и Максима бяха посрещнати снощи с топовни салюти. Тази вечер те ще присъстват на бляскава вечеря с всички атрибути, подобаващи на кралско събитие от такъв ранг.   Държавните визити са най-висшата форма на дипломатически контакт между суверенни държави и са съпроводени с усилена подготовка и важни церемонии.   Последната визита от страна на Нидерландия е била през 1982 г., когато кралица Беатрикс и принц Клаус пристигат във Велобритания през ноември. Преди това кралица Юлиана и принц Бернхард посещават Лондон през април 1972 г.   Кралица Елизабет II и принц Филип посещават кралство Нидерландия през март 1958 г. по времето на кралица Юлиана.   Източник: Дир.бг", "date": "2018.10.23", "title": "Елизабет II разцелува краля и кралицата на Холандия (Снимки)"}
{"url": "http://epicenter.bg/article/Apelativniyat-sad-v-Skopie-potvardi--Nikola-Gruevski-go-chaka-zatvor-/166470/7/51", "text": "Бившият министър-председател на Македония и бивш лидер на ВМРО-ДПМНЕ Никола Груевски и неговите адвокати приеха решението на Апелативния съд, съгласно което той трябва да изтърпи двугодишно наказание от лишаване от свобода заради доставка на луксозен \"Мерцедес\" за за нуждите на Министерството на вътрешните работи, съобщава електронното издание на скопския вестник \"Независен\".  Присъдата сега автоматично трябва да бъде предоставена до съдия за изпълнението й. В рамките на осем дни той трябва да предостави на Груевски документ, с който се постановява изпълнението на присъдата.  Някои от средствата за масова информация в югозападната ни съседка твърдят, че Груевски ще бъде привикан за изпълнение на присъдата на 9 ноември в Куманово, но засега няма официално потвърждение на информацията.  Адвокатите му обявиха, че ще поискат отлагане на влизането му в затвора.   ", "date": "2018.10.23", "title": "Апелативният съд в Скопие потвърди: Никола Груевски го чака затвор "}
{"url": "http://epicenter.bg/article/Antonina-Stoyanova--Lisa-Dzherard-i-Zubin-Meta-slushat-Kamdzhalov-vav-Viena/166475/6/0", "text": "След триумфалния, макар и с необичаен час, концерт-спектакъл по музика на Петър Дънов в зала „България“, навръх рождения ден на маестро Камджалов, звуково-пространственият спектакъл „Етюди на бъдещето” и Златната зала на Музикферайн във Виена.   Това е мястото, прочуто с най-добрата акустика в света, откъдето всяка година се излъчва Новогодишният концерт на Виенската филхармония. В залата надниква и световното светило Зубин Мета - почетен диригент на оперните театри в  ,  ,  ,   и  , който неведнъж е вдигал палката си за прочутия концерт на 1 януари.   Носителката на Златен глобус Лиса Джерард, с която маестро Камджалов направи незабравим спектакъл зала 1 на НДК, също аплодира концерта.   А според актрисата Биляна Петринска, част от хора на „Музикална лаборатория на човека“, певицата с дълбок контраалт, прочут от саундтрака на филма „Гладиатор“ след триумфалния концерт, топло прегърнала българския диригент с думите: \"\"It's a miracle... I can't believe that something like this can exist... You are magic!\" (Това е чудо! Не мога да повярвам, че нещо подобно съществува. Вие сте вълшебник!).   За първи път там звуча изцяло българско програма със световната премиера на поредния творчески експеримент на \"алхимика\" Камджалов, който с хора и ансамбъла на „Музикална лаборатория за човека” и Genesis orchestra, претвори мотиви от музикални произведения на Учителя.  На афиша той бе изписан с международно познатото си име Беинса Дуно, за да бъдат привлечени не само български последователи на световното учение на Бялото братство.   Матинето (събитието на 20 октомври бе от 11 часа сутринта)  бе особено ценно за сънародниците ни в Австрия, тъй като за първи път на тази престижна сцена се представи изцяло българска програма.   В една от ложите присъства бившата първа дама Антонина Стоянова, която преди години бе издействала напълно безплатно Златната зала за концерт на Софийската филхармония под нейния патронаж.   Диригентът Йордан Камджалов неведнъж е казвал, че това е проектът на неговия живот и днес той и неговите музиканти се раздадоха. Публиката можа да усети дълбочината и красотата на музиката, да вникне в нейната сила и честност и да се понесе в бъдещето. Енергията и позитивизмът, които излъчваха музикантите и хористите и магическото въздействие на самия диригент, който сякаш преживяваше всеки звук, докоснаха публиката и тя усети огромната всеотдайност и любов, които бликаха от музиката\", написа изданието на българите в Австрия bulgaren.org   Снимки Надежда Антаршуди и личен архив на Биляна Петринска", "date": "2018.10.23", "title": "Антонина Стоянова, Лиса Джерард  и Зубин Мета слушат  Камджалов във Виена"}
{"url": "http://epicenter.bg/article/Turskiyat-darzhaven-hor-s-dva-kontserta-u-nas/166476/6/0", "text": "С два приятелски концерта – в София и Пловдив на Турския държавен полифоничен хор ще бъдат отбелязани честванията на 95-тата годишнина от провъзгласяването на Турция за Република. В програмата са предвидени акапелни изпълнения на произведения от турски и български композитори, както и на световни класически творби.   Специалните събития се организират от Посолството на Република Турция в България и са част от поредицата инициативи за развитие на двустранните отношения и културата на съжителство между двата народа. Държавният полифоничен хор на Турция е един от водещите състави в страната от 1988 г. насам. Основан е от Хикмет Шимшек, а във времето работи със световно изявени диригенти, сред които Валтер Щраус, Ахтер Дестан, Ибрахим Язъджъ, Джеми Джан Делиорман.   Има изнесени над хиляда концерта в Турция, Германия, Италия, Холандия, Португалия, Русия, Израел, Южна Корея и други страни. Носител е на приза „Хор на годината“ при връчване на наградите „Доницети“ през 2010 г. Определян от европейските музикалните критици като „гласове, идващи от рая“. Формацията е почетен гост на Лисабонския хоров фестивал през 2017 г.    Репертоарът на хора включва симфонични и акапелни хорови произведения. Има записани множество албуми с творби на Карл Орф – „Кармина Бурана“, Моцарт – „Реквием“, Сайгун – Оратория „Юнус Емре“, Фазъл Сай – Оратория „Назъм“, Муаммер Сун – филмова музика „Куртулуш“, както и албуми с народни песни, подбрани от Ахмед Аднан Сайгун и Муаммер Сун. Хорът работи и по образователни проекти, в които среща учениците с изкуството.   През 2017 г. на чело на Държавния полифоничен хор на Турция застава диригентът Бурак Онур Ердем. Той е завършил „Теория на музиката и дирижиране“ в Центъра за музикални изследвания към Технически университет – Истанбул. В своята професионална кариера е работил съвместно в международни майсторски класове със световно известни диригенти като Йоханес Принц, Мария Гуинанд, Андерс Еби, Волкер Хемфлинг, Денес Шабо и Майкъл Гол. Бурак Онур Ердем е член на Управителния съвет и на Музикалната комисия на Европейската хорова асоциация. Удостоен е с наградата „Най-добър млад диригент“ на 38-мия Международен хоров конкурс – Варна. Член е на журито на 66-тия Международен хоров конкурс „Арецо“.", "date": "2018.10.23", "title": "Турският държавен хор с два концерта у нас"}
{"url": "http://epicenter.bg/article/Valeriya-Veleva--Vlastta-e-na-kolene-pred-Valeri-Simeonov--E--nyama-takava-darzhava-/166442/11/0", "text": "България е преживяла какво ли не, но никога в последните 30 години не е изпадала в такава унизителна ситуация - на колене пред Валери Симеонов! 0каза се, че вицепремиерът на шума е единственият човек в държавата, над когото НИКОЙ няма контрол.   Премиерът е безсилен. Президентът е безвластен. Парламентът е блокиран.   Обществото е взривено от арогантните му думи за майките на деца с увреждания, но в държавата няма сила, която да обясни на самозабравилия се властник, че поведението му е позорно за човек, че е недопустимо за политик и че ЕДИНСТВЕНИЯТ изход от създадената ситуация е неговата ОСТАВКА. Ако има чест и достойнство, ако осъзнава принципа за покаянието, за грешката и прошката. Ако не е обладан от манията, че неговата истина е единствената!   Но той се е запънал. Такъв е нравът му. Може да търсим причините за поведението му в първите седем години, в болезненото самолюбие, в осъзнатото властолюбие. Това би било негов проблем, ако не беше поставен на върха на държавата. Там, където действат механизмите на самозабравата, на цинизма и арогантността... И сега всички стоят в отчаяние от стореното, кършат ръце и чакат като на заколение да се случи нещо Свише.  Като древните римляни, които разбрали какво представлява Нерон, чак когато Рим потънал в пламъците на необуздания му нрав и умопомрачение.   А той ликува, осъзнал безконтролието на властта, с която се обзаведе по нещастното за България стечение на обстоятелствата.   Не ни се иска да вярваме, но нещастната ни държава е на колене пред този човек. Премиерът не можел да му поиска оставката, защото нямал правно основание! Щял да наруши коалиционното споразумение между ГЕРБ и ОП, което пък щяло да \"счупи коалицията\". Каракачанов също не иска да си слага ръката в огъня, защото Валери може \"много бели да направи\".  Е, дотам ли се докарахме?   Премиерът може да сваля и качва министри, да разпределя милиони, да подписва междудържавни договори, да се прегръща с политици от цял свят, но не може да уволни заместника си.  Президентът може да е с най-високия рейтинг, може да е върховен главнокомандващ, може да приема паради, но не може да накара един вицепремиер да поеме отговорност! Защото Конституцията не му позволява това! Парламентът може да ни вкара във война, може да промени държавното устройство на страната, не може да промени властовия статус на Валери Симеонов. Това е тотален абсурд! Властово безсилие и разгром на механизми, по които функционира държавата. Или СТРАХ, който Симеонов умело управлява. Защото сакралният въпрос е какво идва след оставката на Валери Симеонов? И това вцепенява всички. Просташкият език се е превърнал в част от темелите на едно управление, в което правилата му не обслужват обществото. И дори най-силният на върха се оказва слаб да ги промени... Позорно е! Затънали сме в моралния си разпад!  ", "date": "2018.10.23", "title": "Валерия Велева: Властта е на колене пред Валери Симеонов! Страхът, който вицето умело управлява"}
{"url": "http://epicenter.bg/article/Nadziratelite-v-zatvorite-v-Balgariya-iskat-sreshta-s-Tsacheva/166457/3/0", "text": "В писмо до министъра на правосъдието Синдикатът на служителите в затворите в България изразява загрижеността си от „състоянието на социалния диалог“ в министерството, в месеците след протестната кампания на надзиратели и съдебна охрана „Европа и за нас“.   От Синдиката настояват за двустранна среща с министър Цецка Цачева, на която да бъдат информирани за финансовото състояние на ведомството, както и за предвидените за него средства в бюджета за догодина, съобщава БНР.   В писмото на служителите от затворите настояват за тази среща, защото смятат, че много от проблемите им са останали нерешени през годините, те са отключили многобройни негативни ефекти с обществен и международен отзвук, които „налагат спешни мерки на процесите, засягащи правовия ред, вътрешната сигурност, компрометиращи изпълнителната власт“.   „Приемането с консенсус на концепция, стратегия с визия за средносрочно развитие с конкретните действия, касаещи зашитата и личната сигурност и безопасност на служителите, както и вътрешната сигурност в двете специализирани дирекции, гарантиращи обществен ред и сигурност, които са част от националната сигурност, са наложителни повече от всякога“, се казва в писмото.", "date": "2018.10.23", "title": "Надзирателите в затворите в България искат среща с Цачева"}
{"url": "http://epicenter.bg/article/Davat-hod-po-sashtestvo-na-megadeloto-za-KTB-sled-Nova-godina--VIDEO--/166460/3/0", "text": "Дават ход на мегаделото за КТБ по същество след Нова година. Това заяви за Канал 3 един от прокурорите в процеса Антоанета Софрониева. И днешното заседание продължи с изчитане на обвинителния акт.  \"Прочели сме около една четвърт него. Надявам се, че до края на годината ще съумем да приключим тази част от хода на съдебното производство и ще преминем към даване на ход на съдебното следствие. Предстоят разпити на свидетели, съответно на вещи лица и всички други доказателства, които са били събрани в хода на досъдебното производство\", коментира прокурор Софрониева.  Тя заяви, че няма нова информация около ситуацията с Цветан Василев и това дали той ще бъде върнат в България, за да отговаря като обвиняем по делото. Това е работа на съда, а не на прокуратурата, обясни прокурор Софрониева.   ", "date": "2018.10.23", "title": "Дават ход по същество на мегаделото за КТБ след Нова година (ВИДЕО) "}
{"url": "http://epicenter.bg/article/12-chasa-magistrala--quot-Trakiya-quot--ostana-zatvorena-zaradi-obarnat-tir/166464/3/0", "text": "Повече от 12 часа част от магистрала“Тракия“ в посока София остана затворена заради обърнат тир.   Инцидентът е станал около 2 през нощта на 108-мия километър, близо до разклона за Цалапица. По неизяснени за сега обстоятелства тежкотоварен камион, с турска регистрация, се врязал в мантинелата и се обърнал на пътното платно, като затворил напълно движението към София, съобщи Нова телевизия.   66-годишният шофьор е настанен в болница, без опасност за живота. Най-вероятно е заспал. На магистралата се образува петкилометрова колона от автомобили и тирове.   Преди около час движенето към столицата беше възстанвено, а обърнатият тир беше изтеглен от мястото на катастрофата.", "date": "2018.10.23", "title": "12 часа магистрала \"Тракия\" остана затворена заради обърнат тир"}
{"url": "http://epicenter.bg/article/Sadat-ostavi-v-aresta-chetirimata-falshifikatori/166466/3/0", "text": "Съдът остави в ареста четиримата фалшификатори. Мотивите – няма опасност да се укрият, но има опасност да извършат престъпление.   Те бяха задържани вчера при разкриването на печатница за фалшиви пари в хотел в Слънчев бряг. В различни тайни квартири в страната бяха намерени банкноти за над 11 милиона евро и близо милион и 800 хиляди долара, съобщи bTV.   Нелегалната фабрика за пари е най-голямата, разкривана през последните 11 години.   Фалшифицирани са само едри пари – по 500 и 100 евро и от 50 долара. Подправени са всичките им защити, включително металните нишки и водният знак.   Разследването продължава, а експертиза на фалшивите пари ще се направи в Европол.  ", "date": "2018.10.23", "title": "Съдът остави в ареста четиримата фалшификатори"}
{"url": "http://epicenter.bg/article/Korneliya-Ninova--Strategiyata-ni-e---predsrochni-izbori/166462/2/0", "text": "Стратегията на БСП е - предсрочни избори! Стройна, бърза организация по подготовката на предсрочни избори. Ще превърнем \"Визия за България\" в конкретни ангажименти. Това заяви на пресконференция в централата на БСП лидерът на партията Корнелия Нинова. И информира, че в петък заседава Националният предизборен щаб на партията. Парламентарната група на БСП е внесла в деловодството на парламента искане за изслушване на вицепремиера Валери Симеонов утре в парламента. Нинова говори пред медиите, след като стана ясно, че вицепремиерът Валери Симеонов няма да подаде оставка заради репликата си към майките на деца с увреждания. \"С г-н Борисов сме сериозни политически опоненти. За пръв път ми изглежда безсилен и безпомощен като премиер да реши проблема. Вчера го прехвърли на Каракачанов, онзи ден - на Сидеров. Това не е нито лидерско, нито премиерско. Когато държавата ти е в такава криза, когато обществото е така настръхнало, зле изглежда да си безсилен и да показваш, че не можеш да се справиш с тази ситуация. Да се внушава, че цялата конструкция на правителството, цялото бъдеще на държавата виси на оставката на Валери Симеонов, е израз на пълно безсилие. Това е тревожно за България. Г-н Борисов казва, че ще настъпи хаос. По-голям хаос от този няма как да настане\", бе нейната присъда.   Нинова застана пред медиите заедно с Илиян Терзиев, председател на УС на Камарата на строителите след срещата на ръководството на БСП с организацията. Искаме да се спре с некоректното говорене и използването на нашия бранш за политически цели, заяви Терзиев. И добави, че се надяват в лицето на БСП да имат добър партньор. Имат нашата пълна подкрепа за развитието на българското производство, каза Нинова.   \"Искаме да сменим модела, при който един човек решава кой да влиза и кой да излиза от обществена поръчка! Модел, при който строителният бранш е принуден да връща пари от обществени поръчки, за да си спечели благоволението на управляващите\", бе категорична лидерът на БСП. Отбелязахме, че законодателството не само се променя често, но и че липсата на конкуренцията и корупцията вече са заложени в законите, добави тя. Нинова обяви, че социалистите са готови с всички сили да помогнат да запазването на кадрите в бранша.   \"Държим за развитието на българската икономиката и на българските фирми. Ако БСП управлява, няма да има привилигировани фирми, няма да им бъдат извивани ръцете да плащат комисионни и рушвети, няма да бъде изземван бизнесът на една фирма за сметка на друга, няма да се променят правилата в движение\", обобщи Нинова. Но не скри, че се е обърнала към бизнеса с молба - \"ако искате да кърпим модела и системата, няма да намерим решение - нито за икономиката, нито за вас, нито за държавата. Моделът се нуждае от коренна промяна. Ние ще се опитаме да направим това. Ако искате заедно да променим този модел, ние сме насреща!\"    ", "date": "2018.10.23", "title": "Корнелия Нинова: Стратегията ни е - предсрочни избори! Борисов е безсилен и безпомощен като премиер!"}
{"url": "http://epicenter.bg/article/Karakachanov--Ostavkata-na-vitsepremiera-Simeonov-ne-e-reshenie--NA-ZhIVO-/166463/2/0", "text": "\"Г-н Симеонов не е имал предвид да обижда майките. Не приемаме искането за оставка. Това не е решение, това означава БСП и ДПС да се върнат на власт\". Това коментира председателят на ВМРО и съпредседател на \"Обединени патриоти\" Красимир Каракачанов след заседание коалиционния съвет, на което не присъстваха Волен Сидеров и представители на \"Атака\".   „Изразих моето становище пред г-н Симеонов. Той дълго и нашироко обясни какво е искал да каже и че не е имал предвид да обижда майките. Аз мисля, че подсказах днес на празника на тези, които бяха. Какво означава оставката на един вицепремиер – или падане на правителството. Вчера бях много впечатлен от факта, че г-жа Корнелия Нинова ме призова аз да бъда човекът, който да свали правителството, искайки оставката на Валери Симеонов\", коментира той. \"Да заместим НФСБ с Воля на Марешки, също не е решение\", подчерта Каракачанов.  \"Стигнахме до извода, че г-н Симеонов трябва да внимава как говори. За мен е много по-важно това какво правим. Правителството си е свършило работата, осигурили сме 150 милиона лева повече за хората с увреждания. Аз не бих го казал по този начин и бих използвал други изразни средства. Но пак казвам, че за мен оставката на един вицепремиер не е решение. Това означава сваляне на правителството\", подчерта Каракачанов.  \"Не примемам обвиненията, че сме си замълчали\", коментира лидерът на ВМРО обвиненията от страна на \"Атака\", че войводите не са реагирали на искането на НФСБ за сваляне на доверието от Волен Сидеров и на настояването на атакистите за оставка на вицепремиера Симеонов.  \"Коалицията „Обединени патриоти“ в последните 6-7 месеца не работи, занимаваме се с вътрешни проблеми. Оттук нататък решението е едно – който ще работи – да работи в коалицията. Ние не можем да се отклоняваме от онези идеи в нашите програми на „Обединени патриоти“ и програмата за управление. Ще поставяме инициативите, които имаме предвид, на вниманието на колегите, ще ги информираме, както досега. Ако има отговор по тези инициативи – работим заедно, ако няма – работим по отделно“, допълни още Каракачанов. На въпрос дали съществува малката коалиция, Каракачанов уточни, че тя съществува, но има сериозни проблеми.  Във връзка с отсъствието на Волен Сидеров от Коалиционен съвет Каракачанов коментира: \"С коалиционните си партньори няма как да се справям. Справям се с противниците си. Не приемам обвинението, че ние сме си замълчали. Когато имаше подобно искане за смяна на председател на ПГ, ние казахме, че не сме съгласни. Лично смятам, че в една коалиция трябва да има диалог, а не престрелки пред медиите и съм го казвал много пъти“, допълни още Каракачанов.  Валери Симеонов на свой ред заяви, че не може да има нищо общо между свалянето на доверието от Волен Сидеров като председател на парламентарната група и искането за неговата оставка като вицепремиер.  \"Ясно е, че не съм казал нито дума срещу децата. Валери Симеонов не е изрод, има инвалид у дома си. Съвсем не е това смисъла\", обясни Симеонов.  \"Аз не съм звяр, аз много добре виждам какви са децата. Упрекът ми беше срещу майките, които ги извеждат по площадите\", каза лидерът на НФСБ и заяви, че до момента не е влизал в обяснителен режим от чисто технически съображения.  \"Вчера включително аз си направих труда за пореден път да ви запозная с целия текст, който съм произнесъл. Валери Симеонов не е изрод. Той има очи на главата си и видимо се вижда, че част от децата имат физически недъзи. Те са с деформирани крайници. Нима някой от вас допуска, че съм такъв изрод, че ще кажа, че тези деца се преструват. Съвсем не е това смисълът. Още веднъж ви моля, прочетете внимателно какво съм казал“, каза Симеонов и обясни, че също гледа човек с увреждания у дома си.  Той уточни, че е имал предвид, че майките казват, че децата са болни, а ги държат и на дъжд и на студ по време на протестите.  „Когато вадите две фрази, едната е \"кресливи майки\", след това се добавя другата фраза на „уж болни деца“ - това не е вярно“, допълни още Симеонов. Той посочи, че не вижда причина да се извини и поясни, че не е правилно разбран.  \"Надявам се отсъствието на Волен Сидеров от Коалиционен съвет да е засега, ще полагаме доброжелателни усилия да се събираме и да решаваме проблемите. Ние отново ще поканим Волен Сидеров и Атака на заседание, на което да обсъдим имаме ли проблеми, нямаме ли и трябва да ги решим или трябва по този неособено хигиеничен начин да ги прекараме през медии и през големия партньор ГЕРБ, който няма вина за нашите отношения“, допълни Симеонов.  \"Ние ще полагаме и занапред доброжелателни усилия да се събираме и да си решаваме проблемите. Няма проблем, който да не може да бъде решен\", допълни още Симеонов.  На въпрос дали съществува малката коалиция, Симеонов отговори: „Коалицията е съставена за общо участие в парламентарни избори за 44-ото Народно събрание. Тя е съставена с коалиционно споразумение, което е подписано лично от мен и от колегите. Коалицията съществува, докато съществува това споразумение. То не е нарушено, въпреки че има много сериозни разминавания, на които сте свидетели напоследък. Последното се получи днес, когато за наша изненада нашият партньор не дойде“, каза Симеонов по отношение на липсата на Волен Сидеров на заседанието.  „Ние забавихме началото на заседанието. Писахме sms-и, пробвахме да се чуем. Отговориха ни, че няма да дойдат, но това бе чак на единия час. Аз не съм направил опит с оглед на тези атаки, които са отправени лично към мен“, допълни Симеонов и уточни, че няма намерение да засилва конфликта.   \"На вота на недоверие ще отидем като коалиционни партньори, не съм сигурен как ще гласува \"Атака\". Първата точка от дневния ред е гласуване на вота на недоверие, а не моето изслушване. Предложението на БСП е 24-26 октомври. Видях предложението до Цвета Караянчева. Те искат или утре, или вдругиден, или в петък да е първа точка\", допълни Симеонов по повод поисканото от БСП негово изслушване в парламента. На въпрос дали е сигурен как ще гласува \"Атака\" на вота, Симеонов обясни, че не е. „Не съм сигурен и как ще гласува „Воля“, не съм сигурен и как ще гласува ДПС“, допълни вицепремиерът.  По отношение на взаимното оттегляне на доверие, Симеонов уточни, че става въпрос за оттегляне на доверието на депутатите от НФСБ към председателството на Волен Сидеров. По думите му това може да се промени на заседание на парламентарна група, която да отсъди и гласува. Симеонов уточни, че не става въпрос за махане на вицепремиера или на председателя на ПГ на „Обединени патриоти“.  „Различни са ситуациите. Ние не отричаме, не искаме да омаловажим участието на \"Атака\" в тази коалиция, но съгласно нашето коалиционно споразумение, председателството на групата е въпрос на решение на групата. С мнозинство се взима групата“, допълни още Симеонов. На въпрос какво ще се случи, ако от \"Атака\" продължат да искат неговата оставка, Симеонов уточни, че трябва да има желание за оттеглянето му от страната на Каракачанов и на премиера Бойко Борисов.  ", "date": "2018.10.23", "title": "Валери Симеонов  остава вицепремиер, за да не дойдат БСП и ДПС на власт (ВИДЕО)"}
{"url": "http://epicenter.bg/article/Oranzhev-kod-za-opasen-vyatar-v-polovin-Balgariya-utre/166465/2/0", "text": "Захлаждането, за което говорим от няколко дни, е факт и то идва със силен вятър утре в цялата северна половина на страната. Поривите ще бъдат между 70 и 80 километра в час, а на моменти и над 100 километра в час. По тази причина – оранжев код за опасно време в северна и жълт код за опасно време в южна България.   Валежи ще има от обяд нататък по цялата линия на преминаващия над страната студент атмосферен фронт първо в северна, а после в южната половина на страната.   Температурите сутринта и вечерта – между 6 и 11 градуса. През деня термометърът ще гони стойности около 15-20 градуса. Захлаждането над Балканите ще донесе предимно валежи от дъжд. В по-високите части на Предбалкана и планините ще прехвърчи и сняг, но снежна покривка почти няма да се образува.   В четвъртък температурите ще паднат още. През деня те ще са около 10-11 градуса. След това обаче очакваме затопляне и пореден цикъл от сухи и топли дни с дневни температури около и над 20 градуса.   Източник: Нова.тв", "date": "2018.10.23", "title": "Оранжев код за опасен вятър в половин България утре"}
{"url": "http://epicenter.bg/article/Pravnata-komisiya-othvarli-vetoto-na-Radev-varhu-Zakona-za-darzhavnata-sobstvenost-/166467/2/0", "text": "Депутатите от парламентарната Комисия по правни въпроси отхвърли президентското вето и отново гласува разпоредбите от Закона за държавната собственост. Текстовете бяха подкрепени с гласовете на 9 депутати, а трима гласуваха с „против“, предаде Канал 3.  Държавният глава Румен Радев упражни правото си на отлагателно вето и върна за ново разглеждане част от промените в Закона за държавната собственост, гласувани от парламента на 10 октомври т.г. Според него с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.  С ветото си президентът оспорва § 1, т. 2 от Закона за изменение на Закона за държавната собственост (ЗИ ЗДС), с който се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.  Според Румен Радев посочените текстове противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост.  „Всички съмнения за скрита приватизация са неправилни и необосновани“, заяви по време на дискусията Данаил Кирилов, председател на комисията и депутат от ГЕРБ. „Когато понятието за приватизация означава прехвърляне чрез продажба, трябва да съобразяваме, че апортът не е продажба. Не е обосновано да се сливат двете понятия, че апорт е равностойно на приватизация. Също така неправилно в указа се сочи, че при апорт няма насрещна престация. Има такава. Срещу апорта апортиращият субект, в случая държавата и общината, ще получи членствени права в търговското дружество. Те гарантират участието в управлението на дружеството“, подчерта Кирилов.  Според опозицията обаче аргументите на президента са уместни. „Големият въпрос е дали се създава възможност предприятия и обекти, които са изключени от приватизацията, да бъдат отчуждени и дадени в частни ръце чрез методите на апортиране. Според вас – не, но според нас – да. Тук вече е спорът“, заяви Крум Зарков от БСП.  В дискусията не взеха участие представители на президентската институция. Предстои върнатите за второ разглеждани законови разпоредби да бъдат обсъдени и гласувани в пленарна зала.  ", "date": "2018.10.23", "title": "Правната комисия отхвърли ветото на Радев върху Закона за държавната собственост "}
{"url": "http://epicenter.bg/article/Karakachanov-brani-Simeonov--Az-nyama-da-mu-poiskam-ostavkata/166468/2/0", "text": "Вицепремиерът Валери Симеонов остава на поста си. Това стана ясно от поредното изявление на коалиционния му партньор Красимир Каракачанов. Пред БТВ той заяви: „Аз няма да му поискам оставката поради простата причина, че знам това какво означава. Аз да сваля правителството, за да дойдат БСП и ДПС на власт?“   Според Каракачанов, ако Валери Симеонов подаде оставка ще се разпадне управляващата коалиция. „Или да заменим „Обединени патриоти“ с Веселин Марешки, който от първия ден на този парламент се опитва да влезе във властта?“, каза лидерът на ВМРО.   Не съм влязъл в тази коалиция, за да променяме нещата, а за да работим. Изчерпах своите възможности на \"синя каска\". 5-6 месеца губим време да се изказваме кой как се чувства, каза още Красимир Каракачанов.   Той се впусна да защитава колегата си, обяснявайки, че той не е искал да обидите протестиращите майки на деца с увреждания. „Аз никога не бих направил изказване по този начин, по който някой би разбрал думите ми двусмислено“, коментира военният министър. И поясни думите на коалиционния си партньор, който искал да каже, че ако тези жени наистина ги е било грижа за децата нямало да ги изкарат на улицата на пек и студ.   Той коментира и днешния съвет на малката коалиция, на която не присъства лидерът на \"Атака\". \"Вчера говорих с господин Сидеров, покани са пратени и на него, и на Валери Симеонов. Вчера Сидеров не беше решил какво да прави, но днес той не дойде\", каза Каракачанов.   \"В петък правителството ще гласува Закона за хората с уврежданията. Ако някой увеличи бюджета на армията с 60%, ще станем армия номер 1 в Европа. Разбирам жените, но няма какво да се лъжем - от първия ден на тези протести някои партии се опитват да \"яхнат\" тези протести, коментира още военният министър и лидер на ВМРО.", "date": "2018.10.23", "title": "Каракачанов брани Симеонов: Аз няма да му поискам оставката"}
{"url": "http://epicenter.bg/article/Hasan-Azis--DPS-za-poreden-pat-e-politicheski-yasnovidets/166471/2/0", "text": " ДПС за пореден път се показа като политически ясновидец, каза в студиото на БТВ кметът на Кърджали и зам.-председател на Сдружението на общините Хасан Азис от ДПС. Той коментира напрежението в малката коалиция във властта - Обединени патриоти, в предаването \"Лице в лице\". Хасан Азис припомни, че от ДПС отдавна са предупредили, че философията на това управление, конструкцията му няма да проработи.   Той припомни филма \"Спасяването на редник Райън\", говорейки за поисканата и неподадена оставка на вицепремиера Валери Симеонов.  Десетина души спасиха редник Райън, но повечето умряха, каза Азис.   \"ДПС продължава да бъде онази политическа партия, която е фактор в българската политика. ДПС е част от искането за устойчиво развитие на страната\", каза още Хасан Азис, който е зам.-председател на движението.   На въпросите за напрежението сред Обединени патриоти, Хасан Азис каза: \"Да не се разискват семейните проблеми в една коалиция, нас ни интересуват политиките, как да се решават проблемите.\"   Кметът на Кърджали бе категоричен, че градът има какво да предложи дори на Китай. Хасан Азис отговори така на въпроси, свързани с форума \"16 плюс 1\" на Китай и държавите от Централна и Източна Европа.        ", "date": "2018.10.23", "title": "Хасан Азис: ДПС за пореден път е политически ясновидец"}
{"url": "http://epicenter.bg/article/Korneliya-Ninova-kam-Kamarata-na-stroitelite--Modelat-v-stroitelstvoto-se-nuzhdae-ot-korenna-promyana/166472/2/0", "text": "\"Камарата на строителите има нашата пълна подкрепа за развитието на българската икономика и българските фирми. Готови сме да обсъдим и внесем в Народното събрание разумните предложения за поправки в Закона за обществените поръчки. Искаме гаранции за увеличаване на заплатите на работниците.\"   Това каза председателят на НС на БСП Корнелия Нинова след среща с представители на КСБ. Тя добави, че БСП иска да смени модела, наложен, включително и в строителството.  \"Модел, в който се нарушават всякакви закони и правила, и един човек определя- кой да влиза и кой да излиза от обществена поръчка. Модел, в който строителният бранш е принуден да връща пари от обществени поръчки, за да си спечели благоволението на управляващите, трябва да бъде сменен веднъж завинаги\", коментира Нинова.    Лидерът на левицата каза още, че БСП е готова,  с всички сили, да помогне за осигуряване на кадрите в строителството, защото има остър кадрови проблем. \"Затова с политики ще подпомогнем фирмите, за да обучават кадри. От наша страна, браншът има и гаранции, че когато БСП управлява, ще има правила, еднакви за всички, няма да има привилегировани фирми, близки до властта, няма да им се извиват ръцете да плащат комисионни и рушвети\", заяви Нинова .  Тя бе категорична, че няма да бъде изземван бизнесът на една фирма за сметка на друга и няма да има промяна на правилата в движение. \"Ако искате да кърпим модела и системата, няма да намерим решение за икономиката, за вас и държавата. Моделът се нуждае от коренна промяна. Ще има правила, еднакви за всички- без рекет, натиск, изнудване и рушвети. Ако искате заедно да променим този модел, ние сме насреща\", завърши Корнелия Нинова     \"Камарата на строителите в България иска да осигури спокойствието в бранша. Апелирахме да се спре с некоректното говорене и използването на строителния бранш за политически цели\". Това каза председателят на УС на КСБ инж. Илиян Терзиев. Той добави, че Камарата има своите предложения за промени в законодателството - Закон за обществените поръчки, Закон за устройството на територията и  унифициране на тръжната документация. \"Надяваме се, че в лицето на БСП, винаги ще имаме наш поддръжник и съюзник, в изпълнението на тези задачи\", каза още Терзиев.", "date": "2018.10.23", "title": "Корнелия Нинова към Камарата на строителите: Моделът в строителството се нуждае от коренна промяна"}
{"url": "http://epicenter.bg/article/Vtori-den-na-protesti-s-iskane-za-ostavka-na-Valeri-Simeonov--VIDEO--/166474/2/0", "text": "Втори ден на протести с искане за оставка на Валери Симеонов. Недоволството е породено от коментар на вицепремиера, че майките на деца с увреждания са \"кресливи жени\" с \"уж болни деца\". Майките съобщиха, че остават на протеста докато не чуят, че ще има оставка, предава бТВ.  Десетки сдружения и организации се обявиха в подкрепа на Валери Симеонов и обявиха, че ще излязат на контрапротести. Днес две партии от коалиция \"Обединени патриоти\" се събраха, за да решават за поисканата оставка - ВМРО и НФСБ. Лидерът на \"Атака\" Волен Сидеров оповести чрез Фейсбук, че няма да присъства.  С коментар излезе и президентът, който обяви, че \"безконтролната власт ражда цинизъм\".  Протестът на майките пред Министерския съвет започна в 17:30 ч. Десетки майки заедно с болните си деца се събраха пред сградата на Министерския съвет.  По-рано днес протести имаше в Добрич и Враца, където бяха издигнати черни знамена и плакати с искане за оставка на вицепремиера Валери Симеонов.  Майките са категорични, че зад исканията им няма политически интереси.  \"Симеонов, много се надявам \"уж болното\" ми дете, ако наистина беше \"уж болно\" щях са съм една \"креслива\", но щастлива майка. Само че той не е \"уж болен\". А ако г-н Борисов, смята че човек като него му крепи коалицията и трябва да му е в правителството, тежко и горко ни\", каза в Добрич Емилия Петрова, майка на дете с увреждане.  „Кой ще защити децата ни и нашите права в случая при положение, че един вицепремиер излиза и потвърждава обидите срещу родителите и децата ни, просто е срам, много е срамно, срамуваме се от тези управляващи, най-голямата отговорност я носи Бойко Борисов”, заяви Блага Атанасова, майка на дете с увреждане.  Освен у нас, днес се очаква да има протест и в Лондон. Там българи се събират пред посолството в 19 ч. местно време.  ", "date": "2018.10.23", "title": "Втори ден на протести с искане за оставка на Валери Симеонов (ВИДЕО) "}
{"url": "http://epicenter.bg/article/Tosho-Toshev/166410/2/0", "text": "Тошо Тошев излезе пред публиката с нова книга - \"Власт\" на издателство \"Ентусиаст\". Премиерата на романа се състоя тази вечер в зала 6 на НДК. Събитието събра политици, общественици, издатели и журналисти.   Премиерата уважиха вицепрезидентът Илияна Йотова и вицепремиерът и министър на отбраната Красимир Каракачанов, омбудсманът Мая Манолова. В залата бяха още президентът /2002-2012/ Георги Първанов, бившият премиер Ренета Инджова, бившият главен прокурор Никола Филчев, политиците Румен Петков и Михаил Миков, бившият вицепремиер от правителството на НДСВ Пламен Панайотов, основателят и пръв президент на КТ \"Подкрепа\" Константин Тренчев, вицепремиерът в правителството на Димитър Попов - Димитър Луджев, редица бивши министри и политици.   На събитието присъстваха и множество литератори, творци и журналисти, сред които издателят Иван Гранитски, писателят Стефан Цанев, склупторът Вежди Рашидов, художникът Петър Мицев, писателят Димитър Шумналиев, приятели и съратници на Тошо Тошев от богатата му журналистическа кариера. „Опитвам се да покажа живота такъв, какъвто го видях, и какъвто е, струва ми се”, казва авторът Тошо Тошев по време на представянето на новия си ръкопис.  Последните книги на Тошев - поредицата \"Лъжата\" и \"Политическата орда\" визират събитията в България от началото на прехода досега. В романа \"Власт\" действието обхваща тоталитарните години.    \" , пише Тошев за романа си.  \", четем на последната корица на романа \"Власт\".    В книгата за пореден път проличава майсторството на автора да пресъздава истински политически процеси и събития през образите и отношенията на измислени персонажи. Писателят уточнява, че не трябва да се очаква документална точност в споменатите исторически имена и събития. Те, както и всички останали, са само образи от роман. Бурните действия във „Власт“ протичат пред погледа на необичаен наблюдател – младата и красива Рая. Главната героиня е свидетел на всички рокади във властта, на всички задкулисни игри и тайни, на промените, които водят до налагането на новия обществен ред.    , с която известният журналист се завърна на литературната сцена миналата година.  ", "date": "2018.10.23", "title": "Тошо Тошев на премиерата на романа \"Власт\": Опитвам се да покажа живота такъв, какъвто го видях"}
{"url": "http://epicenter.bg/article/Krum-Zarkov--Borim-se-za-vlastta--no-iskame-da-se-govori-za-politiki/166477/2/0", "text": "„Не гледаме със злорадство на този спектакъл. Никой не се радва. Но ние се борим за властта. Иска ми се да говорим за политики и правителството да си отиде за това, за което заслужава наистина, а то е- заради несправяне с ключови проблеми на обществото ни. Не, защото трима или четирима човека не могат да се разберат помежду си.” Това каза пред БНТ зам.-председателят на ПГ на „БСП за България” Крум Зарков.   „Дали конструкцията на това правителство се крепи върху раменете на Валери Симеонов, който има осем депутата? Тази власт от началото е конструирана така, че ГЕРБ да са на власт. И „Патриотите” играят ролята на патерица, която държи ГЕРБ на власт. Това не би било укоримо, защото спечелиха изборите, но 71% от преките чуждестранни инвестиции са намалели в страната за годината, спрямо миналата година. Това е абсолютен срив. И българите, които имат пари, искат да инвестират в чужбина”, каза Крум Зарков.   Според него ГЕРБ не се справят с ключови проблеми и това е причината, поради която БСП иска оставка на правителството. „Естествено, че ние ще се справим по-добре с управлението. Знаете за нашия документ „Визия за България”. Опитваме се ключови политики да бъдат заложени още преди предсрочните избори. Ако хората решат, че Корнелия Нинова и БСП са по-добри, да са наясно с какъв мандат ни изпращат във властта”, каза Зарков.    Той изтъкна, че социологическите проучвания показват спад в доверието на управляващата коалиция. Призна, че левицата отчита факта, че не покачва чувствително своя рейтингов резултат. Зарков уточни, че който и да бъде на власт, ще се нуждае от широк консенсус по ключови въпроси, като здравеопазването, защото с решението на тези проблеми ще бъдат засегнати много интереси.   „Първо трябва да върнем политиката на терена и да се спори по съществени неща. На изборите българският народ трябва да даде доверието си на този, който предлага най-добрата идея”, коментира още Крум Зарков. Според него хиляди хора и стотици организации са били на срещите с левите депутати, за да чуят идеите от „Визия за България”.   По темата за разпределението на парите в държавата, Зарков изтъкна, че БСП има алтернативен бюджет. А за пенсиите левицата иска преизчисление на всички пенсии, така че да се преодолее разликата между тези, които са отпуснати преди години и новите, както и нов таван на парите за възрастните хора.   Депутатът припомни, че БСП иска трети вот на недоверие. „Управляващите се държат като шофьор, който вижда стена и вместо да натисне спирачки, дава газ”, каза зам.-председателят на ПГ на „БСП за България”.   Крум Зарков обясни, че в мотивите за вота на недоверие левицата е описала трагичното състояние на здравеопазването в 20 страници, както и алтернативата на БСП. „С ДПС имаме различия по тези въпроси, едно от тях е за демонополизацията на НЗОК. Тази разлика е непреодолима”, отсече той. „Това, което очаквам да стане оттук нататък, е този вот да доведе, ако не до падането на правителството, то поне за неговото осъзнаване”, заключи Крум Зарков.", "date": "2018.10.23", "title": "Крум Зарков: Борим се за властта, но искаме да се говори за политики"}
