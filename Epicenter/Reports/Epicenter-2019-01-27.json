{"url": "http://epicenter.bg/article/Ministerstvo-na-turizma--Nyama-bedstvashti-turisti-v-zimnite-kurorti/173887/2/0", "text": "  По последна информация няма бедстващи туристи в зимните курорти и ситуацията постепенно се нормализира след обилните валежи в последните дни. Това съобщиха от пресцентъра на министерството. В Смолянска област част от пътищата вече са отворени и туристите могат да се придвижват. По информация на местните власти в Чепеларе проблеми няма.   Пистите и съоръженията в ски зоната в Банско днес работят нормално. Данните на местната власт са, че условията са подходящи и туристите могат да практикуват зимни спортове.   В Боровец съоръженията работят, увериха от фирмата концесионер. Министерството на туризма е в постоянна връзка и с всички компетентни институции. Сигнали по Закона за туризма могат да се подават на дежурен телефон 02/9046895.", "date": "2019.01.27", "title": "Министерство на туризма: Няма бедстващи туристи в зимните курорти"}
{"url": "http://epicenter.bg/article/Dimitar-Glavchev-za-Kongresa-na-BSP--Retsital-na-duet-Ninova-Yoncheva-s-tema-GERB/173837/2/0", "text": "Вчерашният форум на ГЕРБ се занимаваше основно с ГЕРБ. Това беше един рецитал на дует Нинова-Йончева с тема ГЕРБ и Бойко Борисов. Те нямат каква политика да предложат. За разлика от тях, нашата политика е видна. Това каза депутатът от ГЕРБ Димитър Главчев в ефира на „Събуди се”.   „Впрочем евроизборите, колкото и да нямат общо с местното самоуправление, толкова и имат, тъй като всичко, което  е направено е плод и на програмите за солидарност на ЕС”, обясни той.   Депутатът коментира с ирония критиките на БСП, че премиерът Бойко Борисов е бос на мафията, а държавата е превзета от корупция.   „Те не се занимават с това, което ще предлагат на българските граждани. Има един документ „Визия за България”, който по-скоро е подходящ за парламентарни избори, а те го представят две години след изтеклите парламентарни избори, т.е. с двегодишно закъснение. Най-вероятно програмата за евроизборите ще е я представят след две години. Движат се с едно закъснение от 2 години”, каза той.   Напоследък мантрите им са едни и същи. Не мисля, че ни дишат във врата. Те вече атакуват и трите власти. Нашата защита е това, което вършим. И оценката на избирателите. Ние няма от какво да се защитаваме, подчерта бившият шеф на парламента.   Депутатът изрази мнение, че е възможно Елена Йончева да бъде избрана за следващ лидер на левицата, тъй като с речта си е успяла да обедини всички присъстващи на конгреса на БСП. „С изявата си на конгреса, Елена Йончева може би не само ще заслужи първото място в евролистата, но тя се превръща в един сериозен потенциален кандидат за председател на БСП. Тя съумя да обедини всички на конгреса, което г-жа Нинова не успява”, заяви Димитър Главчев. Според Главчев на Националната среща на ГЕРБ в НДК премиерът Борисов е припомнил основни принципи, с които е създадена партията. „Нищо ново – спазване на правилата, законите и работа в името на гражданите. Просто това беше припомнено. Нито е с елемент на скарване, по-скоро надъхване”, добави той.", "date": "2019.01.27", "title": "Димитър Главчев за конгреса на БСП: Това беше рецитал на дуета Нинова-Йончева с тема ГЕРБ"}
{"url": "http://epicenter.bg/article/Desislava-Atanasova--Paradoks-e-Ninova-da-govori-za-demokratsiya--neynata-partiya-prashtashe-hora-v-lageri/173839/2/0", "text": "\r\n Десислава Атанасова от ГЕРБ заяви, че е парадокс е Корнелия Нинова да говори за демокрация, а демокрацията да ѝ е отнела много, както е казала преди две години. \r\n   \r\n В \"Денят започва с Георги Любенов\" Атанасова каза, че е парадоксално БСП да говори за свобода на словото, а нейната партия да е пращала хората с различно мнение в лагери. \r\n   \r\n По време на вчерашния конгрес на партията се чуха много неща, но най-вече патетични речи, които звучаха парадоксално. Парадокс е Нинова да говори за демокрация, за която говореше колко много ни е отнела. Парадокс е да говори за правова държава, а в същото време нейни съпартийци обясняваха как Народният съд е бил необходимост. Парадокс беше и това приватизаторката да иска забрана на приватизацията. Като цяло вчера имаше доста парадокси, изброи Десислава Атанасова.  \r\n   \r\n По думите ѝ БСП е единствената партия, която има толкова милионери, че \"дори Гергов не може да ги изброи\" \r\n   \r\n ,,Темата \"Елена Йончева\" не стои на вниманието на ГЕРБ. Елена Йончева е с обвинение от българската прокуратура, а не от ГЕРБ. Говорят за държавност, а хулят държавните институции. Не мога да се съглася с твърденията, че българските институции са поръчкови'', заяви тя. \r\n Относно информацията на Йончева за корупция в правителството Атанасова посочи, че темата се преекспонира. \r\n   \r\n ,,В България има институции, има държавност, има законодателство, така че ако Йончева разкрие някакви схеми, на кого ще подаде сигнал, щом всички власти в у нас корумпирани? Мисля, че темата се преекпонира, а и все още не знам госпожа Йончева да е подала официален сигнал за някое от нейните твърдения или разследвания'', коментира Атанасова. \r\n   \r\n ,,В една предизборна кампания се използва всичко, нормално е. Но да се говори за репресии и подобни неща и всички грехове да се приписват на ГЕРБ е несериозно. Ако действително има репресии срещу опозицията, ще може ли БСП да направи своя партийна телевизия? Това вече се превръща в истерия и освен да отврати гражданите от изборния процес, друго няма да направи'', обясни депутатът от ГЕРБ. \r\n   \r\n ,,Имаме ясна управленска програма, която се изпълнява стриктно. Не смятам, че трябва да има предсрочни парламентарни избори'', заключи Атанасова. \r\n   \r\n", "date": "2019.01.27", "title": "Десислава Атанасова: Парадокс е Нинова да говори за демокрация, нейната партия пращаше хора в лагери"}
{"url": "http://epicenter.bg/article/Mareshki-si-povyarva--Marin-Lyo-Pen-i-Mateo-Salvini-pripoznaha-men-i--Volya--za--quot-patrioti-quot-/173858/2/0", "text": "Българският национален интерес и защитата на интересите на всеки един български граждани стоят на първо място в програмата на предизборна коалиция „Воля - българските родолюбци“, каза в „Неделя 150“ на БНР Веселин Марешки - лидерът на „Воля“. Той е започнал да се изживявва като европейски политически фактор, апропо.   “Първо Марин Льо Пен, Матео Салвини и всички останали наши партньори припознаха мен и формацията “Воля“ за истинската българска патриотична формация. Второто на основния ви въпрос “българското родолюбие, желанието на всяка една нация да постави решаването най-накрая на въпросите, които са ежедневни за българина на първо място.“ Българският родолюбец той не е ляв, десен, среден, червен, зелен, млад или стар, отговори той на въпрос какво обединява такива разнопосочни партии.   \"В новата коалицията  влизат четири формации - „Воля“, Народна партия „Свобода и достойнство“, Земеделски съюз „Александър Стамболийски“ и партия „Обединена социалдемокрация“. \"Ние искаме богата България в богата Европа, а не второ и трето качество българи, консумиращи храни второ и трето качество, Европа не може да бъде богата и силна, ако има такива феодални държави, които натискат копчето и се обявяват според това какво е мнението на техните господари от чужбина, това е и мнението на българските политици. Ние искаме български политици, които да защитават българският национален интерес. Нашите партньори от Франция и Италия искат точно това“. Тази програма би трябвало да бъде програмата на всеки български родолюбец, трябва да бъде първа точка и на всяка една формация, посочи още Марешки. “Защитата на интереса на българските граждани, а не на чуждите фирми, в който ние да изхарчим милиарди, за да вдигнем пенсиите в другите държави. Това ние поставяме на първо място в нашата коалиция. Тя е единствената, която, тя ще има собствени партийни, частни интереси, но български национален интерес ще бъде поставен на първо място, докато в нашите конкуренти на първо място е поставен частният и партийният интерес“, коментира още той по програмата на коалицията. На евроизборите всеки един резултат над процент и половина за коалицията, който в момента посочват като възможен социолозите, би бил огромен успех, каза още Марешки.", "date": "2019.01.27", "title": "Марешки си повярва: Марин Льо Пен и Матео Салвини припознаха мен и “Воля“ за \"патриоти\""}
{"url": "http://epicenter.bg/article/Voennosluzheshti-ot-Suhopatnite-voyski-prodalzhavat-da-okazvat-pomosht-v-oblast-Smolyan/173861/2/0", "text": "Двадесет военнослужещи от състава на 101-ви Алпийски полк днес, 27 януари, продължават да оказват помощ на населението в област Смолян.   В 7.30 ч. сутринта те напуснаха района на военното формирование, за да се включат в действията по разчистването на пътната инфраструктура в зимните условия. След заседанието на кризисния щаб на военнослужещите е възложено да осигурят проходимостта на пътя от гр. Смолян през прохода Превала, където снежната покривка е около 60 см. Те използват роторен снегорин и полева земекопна машина, за да разчистват снежните навявания и падналите дървета. Действията им се ръководят от командира на полка полковник Димитър Кацаров.   През съботния ден до 20.30 ч. военните от Алпийския полк участваха в разчистването на пътя от манастира „Св. Пантелеймон“ край гр. Смолян до автогарата в курортния комплекс Пампорово. Те извличаха закъсали автомобили  и разчистваха пътното платно от снега и падналите дървета.", "date": "2019.01.27", "title": "Военнослужещи от Сухопътните войски продължават да оказват помощ в област Смолян"}
{"url": "http://epicenter.bg/article/Pargov--Remontat-Grafa-se-yavi-aysbergat-na-koraba-na-GERB--BSP-vse-poveche-se-prevrashta-v-alternativa/173862/2/0", "text": "„Граф Игнатиев“ се яви айсбергът на кораба на ГЕРБ в столицата, а БСП все повече се превръща в алтернатива. Това каза лидерът на Градския съвет на БСП–София Калоян Паргов в сутрешния блок на ТВ „Европа“.   ”Вчера проведохме Конгрес на единството преди първата голяма битка през тази година”, заяви председателят на БСП - София. Той обясни, че това е ярък пример за способността на социалистическата партия да се мобилизира и да се обединява преди всяко важно събитие.   \r\n \"През 2019-а БСП ще стане на 128 години и през всичкото това време вътре в партията е имало идейно-политически спорове, които отвън изглеждат като битки, коментира Калоян Паргов. - Тези сблъсъци са типични за БСП. Но преди важно събитие, в което тя участва, вътрешнопартийната дискусия затихва, конфликтите се затварят. Това също е типично за партията ни. И най-важното послание, което излезе от вчерашното заседание на 49-ия Конгрес е именно това - БСП влиза единна в изборните битки през тази година\". \r\n   \r\n Калоян Паргов коментира и въпроса за евентуални бъдещи коалиционни партньори на социалистическата партия. \"Този толкова важен въпрос за съюзника винаги е стоял на дневен ред при нас, каза той. - Нашата Визия за България и платформата, която приехме на Конгреса вчера, са основата за всякакъв вид разговори за партньорства оттук-нататък. За нас това е посоката на развитие на страната ни и тя ще бъде водеща при разговори за коалиция. Няма да се коалираме заради постове, какъвто е стилът на патриотите сега, а и на някои други партии. Големият проблем при коалициите е, че когато веднъж отстъпиш от програмата си и направиш завой само и само да спасиш едно правителство, губиш доверието. Ние имаме червени линии, от които няма да отстъпим. Те са заложени в нашата Визия за България. Който ги приеме, с него ще вървим напред. Компромисите имат много висока политическа цена. Ние сме го изпитали няколко пъти\". \r\n   \r\n Според председателя на БСП - София, предстоящите евроизбори ще бъдат най-сериозния тест за коалицията на патриотите. \r\n \"Няма нищо вярно в твърдението на премиера, че управляващата коалиция работи добре, категоричен е Калоян Паргов. - Видите ли - те били работели добре, а в малката коалиция нещо там си били спорели. За какво спорят - за ланския сняг или за чистотата на въздуха?! Като си тръгнал на път с някой и той постоянно ти създава проблеми, няма как да ти е комфортно пътуването. А фактите, които доказват проблемите в управляващата коалиция, ги виждаме и ги чуваме всеки ден. Волен Сидеров върви на една страна, Валери Симеонов - на друга. А на Каракачанов синята каска му отесня. Вече е съвсем очевидно, че не може да вразуми колегите си\". \r\n   \r\n Калоян Паргов смята, че на БСП й е необходимо още съвсем малко, за да направи решаващата крачка и да се поздрави с победата на 26 май. \"Постепенно БСП се оформя все по-стабилно като Алтернативата, каза той и призна, че мислите му са само за победа на евроизборите. - Доказват го и социологическите проучвания - разликата между БСП и ГЕРБ е почти нулева - в рамките на допустимата грешка. Вярно е, че тези проучвания са само ориентир, не трябва да се уповаваме основно на тях, но е видно, че корабът на управляващите потъва. \r\n   \r\n Вярвам, че 2019-а ще бъде годината на промяната и на новото начало. И ако колегите от ГЕРБ не проумеят факта, че растежът на икономиката, с който се хвалят, не е достатъчен и че на България й трябва по-различна икономика - икономика на догонващ растеж, те просто няма да участват в това ново начало. Та през миналата година дори самият Томислав Дончев призна, че българската икономика в момента е \"на ишлеме\". \r\n   \r\n Калоян Паргов, който е председател на групата на БСП в Столичния общински съвет, коментира и темата за предстоящото гласуване на бюджета на София. \"Сумата вече надхвърля 1,7 милиарда лева - рекорден бюджет, каза той. - Разликата е единствено в числата. За съжаление те видимо не водят до резултати за гражданите на София. Метрото вече не е новина, с която да се хвалят управляващите. \r\n   \r\n На дневен ред е мръсният въздух, с който очевидно те изобщо не могат да се справят. До такава степен не могат, че улисани миналата събота и неделя в предизборното им шоу в Зала 3 на НДК, не можаха да реагират на силното замърсяване на въздуха в края на седмицата. Сетиха се да отправят призиви, след като ние излязохме с позиция, а после дни наред обикаляха медиите да се оправдават и да манипулират хората с твърдения, че въздухът бил чист. Така не се решава толкова сериозен проблем, който има пряко въздействие върху здравето на хората\". \r\n \r\n   \r\n „БСП все повече се превръща в една алтернатива. Трябва много малко, за да направим една решаваща крачка. На 26 май е първата крачка, с която ще търсим доверието на всички българи, за да можем да променим България. Тази година е година на едно ново начало, на промяна. Ако колегите от ГЕРБ не проумеят, а се движат само в сухата статистика и макроикономическите показатели, няма да участват в това ново начало“, допълни Паргов. По думите му типът, в който се развива икономиката е вреден. „Трябва да търсим нови посоки, нови подходи“. „Визия за България“, която прие вчера конгресът окончателно, е документ, който поставя основата на един такъв разговор. Той трябва да продължи, защото не зависи само от БСП. Той зависи от всички нас, да осъзнаем в каква посока искаме да отидем и каква държава искаме“, каза още Паргов. Попитан дали целта на вчерашния конгрес на БСП е била да сплаши управляващите, Паргов отговори: „Едва ли конгресът е бил най-плашещото за тях. Най-плашещото се случи през миналата година, когато си поставихме за цел да нарасне доверието в нас и в края на годината изпълнихме тази цел“, каза Паргов. Той уточни, че в проучванията разликата между ГЕРБ и БСП е в рамките на статистическата грешка.   По думите му данните предвещават оспорвани европейски избори през май. „Проучванията не бива да ни дават криле, те трябва да ни дават отправна точка. Европейските избори са завръзката. Развръзката ще дойде през октомври на местните избори, когато де факт още трябва да излезем от твърдите ядра. Очаква се европейските избори да бъдат битка на твърдите ядра. Местните избори ще бъдат още по-съществени за всички нас и тогава ще се борим за всеки глас и за по-голяма периферия. Разбира се, трябва да минем първо през изпитанието европейски избори“, каза Паргов.   По думите му евроизборите са залог и за нещо друго. „Ако се повтори сценарият от президентските избори, в който Румен Радев победи с Илияна Йотова г-жа Цачева – кандидатът на ГЕРБ, това означава, че страната ще тръгне стремглаво към предсрочни парламентарни избори. Това ще е най-важният социологически тест“, подчерта още Паргов. Във връзка с разследването на Елена Йончева, Паргов допълни, че всички ще тръпнат в очакване, гледайки екрана на БСТВ. На въпрос дали вярва, че корабът на управлението потъва и че тези, които го напускат са „Обединени патриоти“, лидерът на Градския съвет на БСП – София каза: „Какво да вярвам, ние го чуваме с ушите си и го виждаме с очите си. Волен Сидеров върви на една страна, Валери Симеонов на друга. Очевидно, че на г-н Каракачанов тази синя каска му стана много тясна. Тепърва ще видим в какъв формат те ще се явят на европейските избори. Няма нищо вярно в това твърдение на премиера, че „ние много добре си работим“. А те за какво спорят? За ланския сняг? За мръсния въздух?“, попита Паргов. Във връзка с вътрешнопартийните теми в БСП и дали Сергей Станишев ще участва в листата за евроизборите, лидерът на Градския съвет на БСП -София допълни, че това ще се види, когато се започне да се подрежда листата в Националния съвет. „Сергей Станишев, както и останалите трима колеги от ЕП получиха добра оценка за своята работа през последните 5 години. Те ще имат своето място в следващата листа, но това къде и как ще преценят всички членове на Националния съвет. Започват от днес номинациите в местните структури“, каза още Паргов. На въпрос кого ще номинира Градският съвет, той отговори: „Предстои да видим“.", "date": "2019.01.27", "title": "Паргов: „Граф Игнатиев“ се яви айсбергът на кораба на ГЕРБ, БСП все повече се превръща в алтернатива"}
{"url": "http://epicenter.bg/article/BSP-shte-se-protivopostavi-na-provezhdaneto-na-Lukovmarsh/173865/2/0", "text": "Категорично ще се противопоставим на Луковмарш и ще държим столичния кмет да не допусне провеждането на тази проява. Това обяви за \"Фокус\" лидерът на Градския съвет на БСП – София Калоян Паргов. Той подчерта, че групата общински съветници от БСП в Столичния общински съвет ще излязат за пореден път с позиция и декларация.   „През месец февруари за пореден път в Общинския съвет и въобще в обществото ще се заговори за така наречения Луковмарш. Отново ще се противопоставят различни политически сили, които за съжаление отстояват едни принципи и идеи, които отдавна човечеството заклейми и забрави“, обясни Паргов.   По думите му тези сили провеждат и възраждат подобни профашистки прояви като Луковмарш. Той обърна внимание на свастиките, пречупените кръстове по фасадите на немалко столични сгради. Според него най-малкото е странно.", "date": "2019.01.27", "title": "БСП ще се противопостави на провеждането на Луковмарш"}
{"url": "http://epicenter.bg/article/Toma-Bikov--Ako-znae-za-narusheniya--Elena-Yoncheva-da-sezira-prokuraturata--a-ne-publikata/173866/2/0", "text": "Елена Йончева да подаде сигнала до прокуратурата, ако има нарушения.  Това каза интервю за БНР депутатът от ГЕРБ Тома Биков.   Очаква се депутатът на БСП да изнесе разследване за корупция по най-високите етажи на властта.   „Чувам, че прави някакви разследвания, това е работа на принципа на сайтовете за фалшиви новини. Това не е журналистическо разследване. Журналистическо разследване означава в крайна сметка да отидеш в прокуратурата и да подадеш сигнал. Какви са разкритията за българските пътища, част от някаква престъпна схема без срещу това да са представени нито едно доказателство“, каза Биков в предаването „Неделя 150“ на „Хоризонт“. Георги Свиленски от БСП го репликира, като каза, че след подаването на сигнала, прокуратурата трябва да си свърши работата.„Другите партии казват, като имате нещо, подавайте сигнал в прокуратурата, но колко сигнала бяха подадени в прокуратурата и те останаха скрити от общественото мнение“, запита реторично той. И добави: „Затова и сигнала, който Елена ще представи следващата седмица, е именно българските граждани да видят… Извикваме на висок глас - да се спре атаката срещу хора, които искат да показват корупционните практики и злоупотребите в държавата и никой не може да забрани, на която й да е политическа сила да го прави“, каза Свиленски в „Неделя 150“. Тома Биков коментира още и какво ще се случи, ако резултатите от евроизборите се разминат с предвижданите 6 евродепутата за ГЕРБ и по-малко за БСП. И дали ако ГЕРБ получат по-малко гласове на евроизборите от тези на БСП, това може да бъде основание за предсрочни избори, както отново твърди г-н Сидеров. „Достатъчно примери имаме, за да знаем, че тези избори са изключително сериозни. Това, което ние ще направим е да не ги подценяваме. Ние още отсега търсим пълна мобилизация на нашите избиратели, на нашите структури, не защото самоцелно искаме да спечелим евроизборите и да осигурим политическа стабилност в страната, защото за съжаление не виждаме в нашата алтернатива потенциал да осигури базовата политическа стабилност, която е необходима, за да се осъществят каквито и да било политики след това. Не виждам БСП да има такъв потенциал“. Според Биков ако „Обединени патриоти“ се явят заедно на евроизборите, те могат да постигнат неочаквано добър резултат. „Не смятам, че един негативен резултат за Патриотите ще е основание те да си преформатират коалицията. Но цялостната управленска коалиция, според мен, ще бъде стабилизирана и с хоризонт за изкарване на пълен мандат, ако ГЕРБ спечели европейските избори срещу БСП – това са двете основни алтернативи“. Биков коментира и изказването на Волен Сидеров, че “Цветан Цветанов е голям политик и винаги така подрежда нещата, че гласовете на Патриотите вече не са фатални, а си ги взимат от “Воля“ и от ДПС“. “Не мисля така“, каза той. “Ние сме показали ясно, че разчитаме на „Обединените патриоти“ да участват активно в управляващото мнозинство, а защо така мисли г-н Сидеров, не знам, но със сигурност ние разчитаме на колегите“. „Не мисля, че има някаква промяна в рамките на голямата управляваща коалиция. Тя изпълнява своята програма и това се признава от всички политически субекти, които участват в нея, независимо от вътрешните отношения в рамките на Обединените патриоти“, каза Тома Биков, в отговор на въпрос на кого ще разчитат за предстоящите евроизбори - на „Воля“ или на ДПС. Според него управляващата коалиция е стабилна и може да прокарва ясни политики. На въпрос дали си представя човек като Мария Габриел и Томислав Дончев за водач на листите на ГЕРБ за евроизборите отговори: „Аз мисля, че ние имаме достатъчно хора, които биха могли да олицетворят една евродепутатска листа. Със сигурност профилът ще бъде ярък“.  ", "date": "2019.01.27", "title": "Тома Биков: Ако знае за нарушения, Елена Йончева да сезира прокуратурата, а не публиката"}
{"url": "http://epicenter.bg/article/Politolog--BSP-shte-izvarshi-politichesko-samoubiystvo--ako-ne-vkara-v-evrolistata-Sergey-Stanishev/173867/2/0", "text": "Въпросът дали Сергей Станишев или някой друг ще бъде основна фигура в евролистата на БСП, се задълбочава, коментира днес пред БНР политологът Даниел Смилов. „Всъщност е важно в каква посока ще тръгне БСП, защото Корнелия Нинова стана символ на една по голяма радикализация на БСП и изместването й в нишата на патриотите докато все пак Станишев държи проевропейска центристка линия, така че, ако евентуално крилото, което стои зад Станишев бъде маргинализирано, това за мен няма да е много добра новина за страната“, каза той в предаването „Неделя 150“ на програма „Хоризонт“„ Ако БСП откаже да вкара в евролистата лидерът на ПЕС - Сергей Станишев, това би означавало „политическо самоубийство“, каза в политологът Антоний Тодоров.„БСП няма, така да се каже, нищо общо с Партията на европейските социалисти, но тогава основният въпрос ще бъде каква партия иска да бъде БСП - дали иска да остане социалистическа или само използва… един етикет, дали това иска БСП, не ми се вярва. Затова мисля, че все едно няма да се стигне дотам, защото би било твърде конфузно, самоубийство политическо, и освен това ще предизвика множество последици“, каза Тодоров в „Неделя 150“.", "date": "2019.01.27", "title": "Антоний Тодоров: БСП ще извърши политическо самоубийство, ако не вкара в евролистата Станишев"}
{"url": "http://epicenter.bg/article/Reketiran-ot-sluzhiteli-na-4-to-RPU--Proveryavaha-ni-neprekasnato-i-vseki-pat-si-iskaha-po-neshto/173829/3/0", "text": "\r\n \r\n   \r\n ,,Поискаха рекет. Всъщност всеки път си искаха по нещо. Първия път ни искаха 1200 лева, за да ни гарантират спокойствие, но цената накрая падна на 600 лева на месец'', заяви още собственикът, като разкри, че три пъти им е дал 600 лв. \r\n   \r\n Половината от рушветите, прибирани от ченгетата от Икономическа полиция в столичното Четвърто районно, отивали за началника на сектора Красимир Кръстев. Това твърди Антони Апостолов - служител от ченгеджийската банда, който проговори за йерархията в нея и в момента е със статут на свидетел, стана ясно вчера в специализирания наказателен съд, пише „Телеграф”. \r\n   \r\n Трима от обвиняемите – началникът Кръстев, обвинен като шеф на престъпната група, и подчинените му Марио Дринцолов и Радослав Томов, остават в ареста, реши съдът. \r\n   \r\n Антони е най-младият кадър от петимата полицаи, които бяха задържани в сряда на работните си места, след като Томов взел 2000 лв. в кабинета си. Постъпил в районното през 2015 г. Разказва, че по-старите колеги – Георги и Радослав, му обяснили, че ще трябва да иска рекет от търговци, който да предоставя  на шефа на сектора, като нещо ще остава и за него. \r\n   \r\n Част от рекетираните го разпознават като полицаят, който леко заеква и кара джип. Междувременно се хвали с пури и скъпи уискита. \r\n   \r\n В другата крайност е обвиненият като шеф на групата - Красимир Кръстев. Адвокатът му обясни, че семейството си е купувало домакински уреди за периода 2011-2019 г., като всички били на лизинг. Бойлерът на началника на сектора бил купен на изплащане, а през януари жена му купила мобилен телефон за 300 лв., който също бил на лизинг. \r\n   \r\n Любопитен факт е, че два дни преди арестите той подал заявление за напускане. Адвокатът му Иво Найденов обясни това със здравословни проблеми, които го съпътствали през последната година. Колеги пък са на мнение, че дългогодишният кадър на МВР  може да е усетил, че се готви нещо и искал да си тръгне сам, прибирайки обезщетенията, които му се полагат.  \r\n   \r\n Красимир Кръстев бил в обтегнати отношения с Радослав и когато го приемал в кабинета си, искал винаги да има още някой за свидетел. Защитата на Кръстев твърди, че е възможно подчинените му да са изкарвали пари на негов гръб, злоупотребявайки с името му. \r\n   \r\n От дадените до момента показания става ясно, че оперативните служители от Икономическа полиция обяснявали на изнудваните търговци, че трябва да са в добри отношения с тях, защото шефът им ще си замине, но те остават и ще им се наложи да работят заедно. \r\n   \r\n Антони твърди, че са го пращали да прибира пари от автокъщи. Исканата сума му била давана на листче. До момента изнудвани от два обекта са дали показания по делото. \r\n   \r\n Защитата на Томов пък твърди, че ръцете му светели, защото белязаните пари първо били пипани от свидетеля Велков, с когото той се ръкувал. \r\n", "date": "2019.01.27", "title": "Рекетиран от служители на 4-то РПУ: Проверяваха ни непрекъснато и всеки път си искаха по нещо"}
{"url": "http://epicenter.bg/article/Unikalno-vandalstvo-v--quot-Mladost-quot--mladezhi-izpotroshiha-30-koli/173840/3/0", "text": "Столични полицаи задържаха двама за увреждане на автомобили. Сигналът в полицията е подаден тази сутрин около 5:10 часа.   , съпричастни към извършеното деяние, съобщиха от пресцентъра на СДВР. Работата на полицията по установяването на други участници в проявата продължава.   ", "date": "2019.01.27", "title": "Уникално вандалство в \"Младост\", младежи изпотрошиха 30 коли"}
{"url": "http://epicenter.bg/article/Aleksandar-Urumov--Za-nyakolko-bebeta-poveche/173863/11/0", "text": "\r\n \r\n   \r\n \r\n   \r\n „За няколко долара повече“ си е филмова класика от времето, когато моето поколение бяхме деца. Майките ни бяха решили да ни родят, старомодна история, знаете. Сега не е точно така. \r\n Не знам дали за няколко долара повече, или за няколко гласа повече, или просто поради глобалната лудост, но в Ню Йорк гласуваха и разрешиха аборт до края на деветия месец. До последната минута преди раждането. Разбира се, това ще се допуска само в изключителни случаи. Важното е да се отвори Прозорецът на Овертон, след това ще разширят обхвата. \r\n И разбира се, лекарите ще кажат кои ще са тези случаи. Може да е само един единствен случай, в който ще бъде допусната грешка. Има ли такива случаи? \r\n В целия свят има най-различни случаи – от Рим до Руанда. Един приятел-християнин от Руанда, Жан-Клод, веднъж се готвеше за своята презентация пред голяма конференция в Щатите. И той разказваше за геноцида на племето хуту срещу племето тутси. Как хуту избили близо един милион тутси за по-малко от 4 месеца, докато ООН забранило на своите „сини каски“ в Руанда да се намесят и да попречат на тази чудовищна касапница. \r\n И цитираше един журналист, който написал за геноцида: „Днес няма нито един дявол в ада – всички дяволи са в Руанда“. Попита ме какво мисля за неговата презентация. Не му казах, че този журналист всъщност перифразира цитат от „Бурята“ на Шекспир. Казах му нещо също толкова страшно – една мисъл, приписвана на един страшен човек: „смъртта на един човек е трагедия, а смъртта на един милион души е статистика“. \r\n Човешкият ум не може да си представи смъртта на милиони, човешкото сърце не може да понесе толкова смърт – затова сетивата отказват да проумеят този ужас. Сетивата се заключват в инстинктивна самозащита. \r\n Казах му: \r\n -Жан-Клод, остави обобщенията. Кажи на хората за себе си. Как са убили семейството ти, как са убили близките ти, как ти си оцелял по чудо. Просто им разкажи своята история. Всичко друго го има в Гугъл. \r\n Жан-Клод разтърси залата онази вечер в Атланта, хората бяха съкрушени от чутото.  Разказа им своята история. И много пъти в следващите няколко дни повтаряше, гледайки ме замислено – „смъртта на милиони е статистика“…и правеше пауза. Смъртта на един човек е трагедия, довършвах аз. \r\n Жан-Клод е изградил голям дом за сираци на загинали от геноцида хора. „Грижа се за бъдещето на страната ни, за която всички казваха, че няма бъдеще“, това ми каза той. И аз го разбрах – има ли деца, има и бъдеще. Това изцяло важи за всяка страна. \r\n   \r\n Днес казват, че България няма бъдеще. Защото всяка година населението намалява. Умиращите са повече от раждащите се. А умиращите само сред раждащите се – знаете ли какъв е техният брой? 70 бебета на ден. Убиват ги. Наричат го аборт. 25 000 деца на година. Огромният брой от тях ги убиват просто така. Без да застрашават живота или здравето на майката. 25 000 души приблизително е населението на Самоков. Или на Сандански. Но защо да говорим за смъртта на хилядите, след като смъртта само на един човек е трагедия? \r\n   \r\n Татяна* е моя позната, прекрасна млада дама, отскоро омъжена. Очакваната бременност я вълнува, за нея няма друга тема освен темата за живота и за раждането. И така, в разговори по тази тема със свои близки и приятелки – включително и с майка си и със сестрата на майка си – тя разбира, че всички те са правили поне по един аборт. Трудно им е било, по различни причини не намерили сили за раждане, по-лесното било да „махнат детето“ – така казали… \r\n Пътуваме веднъж с Али и Иводор в турнето за представяне на „Али Безсмъртния“. Телефонът на Иводор звъни и както се шегуваме в колата, изведнъж лицето му се изопва. -Не, не трябва да го правите. В никакъв случай! Не! Слушай, дай ми жена ти да я чуя. Ало? Слушай, не го правете! В никакъв случай! Сигурен съм… Вярвам ти, че е трудно, но не го правете! Дай ми мъжа ти пак! Чуваш ли ме? Вдъхни кураж на тая жена, дай й сила, подкрепи я! Разбра ли ме? Кажи й, че ще бъдеш до нея, че винаги ще й помагаш, че няма да я оставиш сама да се грижи за детето! Да, много добре знам, че ще ви е трето! Нека ви бъде трето дете, нека не ви бъде първи аборт! Чуваш ли ме?! И бъди до нея, чуваш ли ме?! \r\n Иводор приключва разговора и остава дълбоко замислен. Семейство с две деца, Мишо и Деси.  Отскоро са в Германия, Деси разбира, че е бременна. Обаждат се на Иводор, техният духовен наставник, за да му съобщят, че това е тяхното решение. Аборт. Тъкмо са си намерили жилище, Мишо тъкмо си е намерил работа, с пътуването отнема близо 12 часа на ден. Деси как ще се справя с двете деца, а пък сега и трето, абсурд. Няма как, абортът е най-естественото нещо. Кой днес би могъл да ги упрекне? \r\n Минава време. Не съм забравил за този разговор. Припомням на Иводор, при една от нашите срещи – какво стана след онзи разговор? Имат трето дете, момченце, усмихва се той. Обадиха ми се да ми благодарят за този съвет и да ми кажат колко съжаляват, че изобщо са мислили за аборт, разплакаха се… Ето как изглежда бебето – Иводор ми показва снимка в техния семеен фейсбук. Казва се Стефан. Ех, че хубаво име, възкликвам аз. Стефан! \r\n Роден и ще живее, защото един човек се застъпи за неговия живот. Само няколко думи в ключов момент. Понякога дори без да осъзнаваш. \r\n Моника е снаха на моя приятелка. Старо приятелство ни свързва с тази жена. Тя е от онези малко хора, с която мога да си мълча. С много хора можеш да си говориш, но с малко хора можеш да си мълчиш – това е реплика на един герой от мой разказ. С тази жена мога да си мълча, старото ни приятелство е като бащина къща, където винаги ще намериш живи въглени под пепелта в огнището. \r\n Моника слушала моя лекция „За живота и срещу аборта“. В същия онзи ден разбрала, че е бременна… За трети път. След две раждания и две деца. Била объркана, било непредвидено. Знаела, че решението ще бъде изцяло нейно. Но не знаела какво ще бъде това решение. След лекцията, докато вървяла към вкъщи вече знаела – няма да направи аборт, ще остави детето. Нещо от чутото онази вечер я убедило, че животът е вярната стъпка. Не си спомням какво точно съм казал. Но Моника го е запомнила, и това е важното. \r\n Сега с мъжа си имат трето дете, казва се Виктория… \r\n Диана е на 35 години. Отишла в болницата на профилактичен преглед, втора бременност. В болницата я попитали някак между другото: -Ще го махате, нали? -Моля?! – стъписала се тя – как така ще го махам, напротив! Диана има две прекрасни момчета от тази бременност, близнаци. Мисълта за аборт не й е минавала през ума – нито на нея, нито на съпруга й. Но в болницата я попитали така между другото, както понякога се казва „добър ден“ – съвсем между другото. Културата на аборта е култура на смъртта. „Добър ден, ще го махате ли това дете? Чудесно сте решили!“ \r\n За няколко бебета повече – за това става дума в тази мозайка от различни житейски разкази. Пъстроцветни парчета живот. \r\n   \r\n Няма общо. Има само граница – между живота и смъртта. Черно и бяло. Смъртта винаги е смърт, дори да я представят като права на човека. След като представят самоубийството като право на човека под името евтаназия, защо да не представят убийството като право на човека под името аборт? \r\n Така направиха тези дни в Ню Йорк. Разбира се – дебатът има своята история, и понеже е имало такива случаи, в които е трябвало да се направи аборт в напреднала бременност, затова гласуват закон за право на аборт след шестия месец, тоест, до самия ден на раждането. В 9.55 минути се ражда детето, но в 9.54 минути може да бъде законно убито. \r\n Варварство е да се отрича това законно право на смърт, нали? И кой би посмял да го направи днес – да не живеем в Средновековието, извинете?! \r\n Бих дал много примери, че живеем в ново Средновековие, но това е друга статия. Затова ще кажа единствено за Албена, която трябваше да бъде абортирана. 80% вероятност за синдром на Даун, казали лекарите. Трябва да направите аборт, казали лекарите. Майката отказала. Днес Албена е талантлива млада цигуларка, защото майка й решила да я роди. Жива и напълно здрава. \r\n 20% вероятност за живот и здраве се оказали повече от 80% вероятност за синдром на Даун – така казали лекарите след раждането. Със сигурност те са постъпили коректно да предупредят за опасността. И със сигурност те не са Бог, за да повлияят на крайния резултат. \r\n Имам още двама познати в такава ситуация – двама мъже, които застанаха до съпругите си в такъв момент на същата опасност с приблизително същите проценти. \r\n За единият мъж сте чували и сте го виждали по телевизията неведнъж. Известен политик е, простете му, ако можете. Вторият мъж не сте го чували и не сте го виждали. Неизвестен емигрант, дошъл от Африка преди години, женен за българка. Простете му и на него, ако можете. \r\n Аз се възхищавам от решителността на тези двама мъже в този момент на тежко лично изпитание в долината на мрачната сянка. И двамата са добри бащи, посветени на семействата си. \r\n И с тяхната подкрепа тези силни, решителни жени са избрали живота. А колко са щастливи сега – ако можехте да ги видите! Това е майчината любов – любов с риск за живота. \r\n „Този, който спаси един единствен живот спасява целия свят“ – това пише на един пръстен, подарен в знак на благодарност към спасителя на стотици животи по време на холокоста. \r\n Това нека да помним днес, когато глобалният холокост на аборта убива деца като кървава жътва всеки ден по цялата земя. Човешкото сърце отказва да приеме мисълта за толкова смърт, затова решава да се защити чрез безразличие. \r\n Безразличието е човешко право, нали? Имаме ли право на безразличие? Правата на човека са съвременната задължителност. Правата на човека като съвременен нацизъм. Правото на аборт като съвременен холокост. Животът няма право, а смъртта има право? \r\n Идете и кажете на Албена, Стефан и Виктория, че не е трябвало да се родят, ако майките им бяха избрали аборта. Кажете им, че вечното им право на живот не струва и пукната пара пред днешните права на човека. За живота на няколко бебета повече – за това става дума. Или дори за живота на едно единствено бебе. \r\n Този, който спаси един единствен живот… Ти ли си? \r\n – Всички истории са истории на реални хора, много от които ще прочетат тази публикация. Затова и всички имена са сменени, само Стефан си е останал Стефан. \r\n   \r\n", "date": "2019.01.27", "title": "Александър Урумов: За няколко бебета повече"}
{"url": "http://epicenter.bg/article/Kaloyan-Metodiev--Dva-razlichni-vektora-varvyat-v-balgarskata-vanshna-politika-/173864/11/34", "text": "     Интензивна седмица в политически аспект. От национална предизборна среща на ГЕРБ до конгреса на БСП. На кого ще светне синята лампичка премиерът и лидер на ГЕРБ Бойко Борисов, какво е бъдещето на малката коалиция и крехкият им „брак“? Преди дни НФСБ преустанови преговорите с ВМРО за общо явяване на европейските избори. Какво се отчита и от първите 2 години от встъпването в длъжност на Румен Радев като държавен глава? Правим преглед и търсим отговори на събитията през политическата седмица, а тя дори не е приключила. Към този час се провежда и конгресът на БСП ( ). До минути ще се насочим и натам. Но сега разговаряме с политолога д-р Калоян Методиев. Добър ден.  Добър ден.    Г-н Методиев, партийни форуми на управляващи и опозиция – в каква кондиция са двете основни управляващи сили?  В доста контрастна, както се вижда по форумите. И мисля че ако бъде направено сравнение  на залите, на присъстващите, на атмосферата, се вижда кондиционната разлика между двете. При ГЕРБ протече вяло, без енергия, унило. Лидерът дойде, разграничи се от партията, обвини ги в корупция и ерозия, всичко приключи за час и половина, докато при БСП виждаме огромен интерес – всички посланици на европейски държави са там. Виждаме много повече хора, еуфория дори – това може да се определи по кадрите, които излъчват телевизиите. Синдикатите са там. Виждаме и огромна част от медиите. А самият факт, и всеки може да направи изводът сам за себе си, че до събранието на ГЕРБ не бяха допуснати журналисти да комуникират с делегатите, докато при БСП свободно обикалят всички медии и в кулоарите, и в залата при делегатите. Вижда се разликата при сравнение на кондицията между двете партии, настроението, и в общи линии, от тук могат да се правят изводи на някои от перспективите.    А на какво се дължи това контрастно настроение? Да започнем от ГЕРБ – тази унилост?  Унилостта на ГЕРБ се дължи на няколко неща. Първо, изхабяване. Второ, трагични резултати в управлението. И на всички тези наслагвания и скандали, които последните 2 години буквално заливат публичното пространство. Там имаме изхабяване, изчерпване, имаме една агресия и имаме нулеви резултати. Това е достатъчно комбинация да се изчерпи всяко едно нещо като управление.    Казвате, че сякаш лидерът на партията се отдръпнал от партийния си актив – защо?  Очевидно проблемите по места започват много да тежат върху него и върху партията. Той се опитва по някакъв начин да спре негативните процеси, което е невъзможно, защото по места вече имаме срастване на властта заради много години натрупвания, и той се опитва да прехвърли отговорност на нея. Но пак казвам, без нещо форсмажорно голямо и радикално, което се прави извън властта, това няма как да се случи. И на предишния въпрос за контраста – БСП очевидно се вдигат на крака, и то не заради друго, а заради лидера, която се оказа една смела жена, която поведе партията в нова посока, с нови политики. Изправи се срещу уродливите явления, които в момента доминират в българското общество и оттук се получиха и тези резултати и тази разлика, която наблюдаваме в момента.    Вие как разбрахте синята лампичка, за която предупреди лидерът на ГЕРБ Бойко Борисов партийния си актив?  Не я разбрах, да ви кажа честно. Четох тълкуванията – едни разбират като полицейска лампа, други – като прокурорска заплаха, трети – просто като един цвят на друг да им светне. Цялото изказване беше лишено от политически послания. Беше по-скоро изпъстрено с откъслечни нападки, с някакви констатации. Нямаше особена структура. Така че нямаше контекст, от който да правим извода какво точно иска да каже, освен тази корупция и тези обвинения по отношение на кондицията на партията и това, че тя ерозира. От там нататък въпрос на тълкувания.    Чухме фрази, като: „БСП са провалени политици“, но се доближават до управляващите, или поне това ни показват социологическите данни само от тази седмица. Според агенция „Афис“ разликата преди евровота между БСП и ГЕРБ е 1.2% в полза на БСП, а според излязлото преди дни изследване на социологическа агенция „Тренд“, разликата е също толкова, но в полза на ГЕРБ. От какво идва това разминаване, според вас?  Първо, трябва да сме наясно, че в момента в България е много трудно да се прави социология поради две неща: страхът и несправедливостта, които заляха българското общество. Управляващите, режимът, който в момента е начело на страната, наложи двете неща – страх и несправедливост. В този контекст да правиш социологически изследвания при тези зависимости е нещо много условно. Първо, хората ги е страх да си казват какво мислят реално, какво усещат и какви са настроенията им, така че социологическите данни в момента, според мен, са силно изкривени заради това недоверие. Имаме вече и очевидни репресии, които се наблюдават в последните месеци по отношение и на журналисти, и на гражданско общество, фирми, което четем и виждаме тук-таме. Така че няма реална социология в момента, и това са част от проблемите в държавата. Не бих се опрял на тези данни. Според мен, социологическата картина е много по-различна.    Не вярвате на тези проучвания?  Дори да се опитвам да им вярвам, такава е ситуацията, че не можем да сме сигурни в тези данни. Не е реално. Нямаме свободно циркулиращи обществени настроения в момента. Вижте каква е свободата на словото в България –  заемаме 111 място, ние сме някъде в Африка. Няма как да имаме реална социология като нямаме реални медии.    Споменахте репресии, споменахте медии, как ще коментирате казуса „Елена Йончева“ от седмицата?  Според мен тя трябва да бъде подкрепена.    Тя е подкрепена от партията си.  От партията, да, но и широка обществена подкрепа, която започва да се генерира. Според мен прокуратурата мина всякакви граници. И тук трябва да се отговори на два въпроса: ако всичко е наред с магистралите, защо управляващите не искат международна лаборатория да вземе проби за качеството? Защо оградата по границата, която е едно абсолютно пародийно съоръжение, и което реално беше показано и доказано като такова, също не бъде подложено на проверки и на разследвания, каквито вече бяха демонстрирани от същата тази Йончева. Очевидно някъде тя настъпи управлението и то не може да го преглътне, но не е това начинът. Аз мисля, че те тук много сбъркаха и последствията ще бъдат основно за тях. Власт не се задържа с подобни мерки. А точно това се прави в последните седмици. Визирам и уволнението на разследващата журналистка от БНТ и т.н.     Г-н Методиев, през седмица отново станахме свидетели на патриотични игри. В малката коалиция се заговори за белези от разтрогване на „брака“ между патриотите, но не се знае дали по взаимно съгласие? Стабилната ли е малката коалиция и напрежението между патриотите ще се отрази ли и на голямата коалиция сега, на този фон – въпрос, който съм отправяла и по-рано?  Вижте, ние го коментираме вече 2 години и 2 години едно и също. Там системата е една: „плюя-лижа, плюя-лижа“ – те се плюят и ходят да лижат същото наплюто. Извинявам се, че използвам този нецензурен език, но това, което се случва, няма как вече да се обясни.    НФСБ реши да преустанови преговорите с ВМРО за общо явяване на европейските избори. Как ще се отрази това?  Нищо не значи, разбирате ли? Досега те пускаха декларации, правиха пресконференции, всяка от тези партии е заклеймявала останалите, буквално са се отричали от тях, обвинявали са се в корупция, по телевизията си пуснаха клипове, физически се биха в парламентарните кулоари – няма нещо, което да не са си направили. Думите нищо не значат при тях. Достойнството нищо не значи. От тази гледна точка, те сами си казаха, че управляващите вече са ги заменили в кворума с ДПС и с „Воля“, така че не знам какво крепят в момента. Те са едни проксита, които нанасят повече вреди в момента по теми, които се опитват да експлоатират. Визирам тук Македония, където направиха големи бели по отношение на Заев и македонизма, визирам и циганския проблем, където те са част от проблема, а не от решението му, алчност и други уродливи явления, които вървят по периферията на управлението. Вече не са интересни, всичко е казано за тях.    Сега точката на пресичане бяха евроизборите, водаческото място в листата. Какво ще означава едно самостоятелно явяване на европейските избори?  Самостоятелно и заедно – все тая. В общи линии в политиката 1 + 1 не значи 2. Така че не е предмет на особен анализ това дали ще се явят отделно или заедно по отношение на резултат. Ако са заедно, ще потънат заедно -  ако са поотделно, ще потънат поотделно.    Няма как да не засегнем още една тема от седмицата – 2 години от встъпването на Румен Радев като държавен глава. Каква е вашата оценка за свършеното от него досега?  Положителна. Разбира се, такава е на втората година. През първата година имаше някои по-скоро слаби неща по отношение на кадровата политика на служебното правителство – едно напасване в първите месеци от неговия мандат, когато той навлизаше още в дебрите на висшата политика. Но през втората година вече имаме един силен президент с ярки позиции. Той се превърна в единствения институционален център, който е коректив на управлението и на това, което се случва в държавата. Той използва в максимална степен своите правомощия, за да притиска управляващите, и реално да говори за универсални ценности, които в България бяха избутани на заден план, като демокрация, свобода, върховенство на закона, на демократични принципи, неща, която бяха заметени под килима. Струва ми се, че нашето общество има нужда да ги чуе, защото виждате, че в Сърбия университети стават един след друг в подкрепа на опозицията, излизат десетки хиляди хора на улицата за демокрация, за свобода, за свободни медии. В Гърция също във връзка с Преспанското споразумение – ученици окупираха гимназиите, младежта е жива, многохилядни митинги. В България обществото сякаш е заспало, така че аз приветствам опитите на президента да събуди това общество за отстояване на демократични принципи и да се изправи срещу изкривяванията на демокрацията, които наблюдаваме в момента в България.    Успя ли за тези 2 години Румен Радев да бъде президент на всички?  Няма как да си президент на всички. Аз съм твърдо против идеята да сме едно с криминални престъпници, с хора, които тероризират обществото. С негативни явления ти няма как да си едно. Моята теза е, че ние първо трябва да се разделим на такива, които искат ред в държавата, закони, справедливост, които искат справедливи доходи, равен старт и така нататък, а не такива, които искат всичко негативно, което изброих преди малко. Не може едно общество да се развива, ако в него няма такива неща като правила, като върховенство на закона. Така че тези, които говорят най-много за единство, според мен искат да се скрият, за да може да продължат да съществуват по начина, по който са съществували досега. Няма как българското общество да продължи да съществува на мястото, на което е – последното в ЕС, със спадащи индикатори на развитие, с криза във всеки един сектор в обществото и с една демография, която е достатъчно показателна за това какви перспективи има това общество, неговата икономика и къде хората виждат своето място в него. Така че трябва да се разделим с определени уродливи явления, с определени хора, които тормозят това общество. Визирам от този на улицата, който ви тормози, притиска ви и ви засича с колата до министъра, който използва служебното си положение за собствено облагодетелстване. Тоест по вертикалата от уличния до министерския пост ние трябва да се разделим с хората, които пречат на развитието на това общество.    Отчитате ли промяна в позицията на България по отношение на външнополитическата сцена преди и сега – вече след втората година от мандата на Румен Радев, и в каква посока? Не. България в момента води две външни политики. Правителството води изцяло нова външна политика, която не е в унисон с европейската, докато политиката на президента е в унисон с нея, с изграждането на единен ЕС, който е по-интегриран и в който България е равноправен член и който се стреми например към обща армия, към икономическа интеграция, членство в Еврозоната и Шенген. Докато управляващите в момента правят точно обратното – те се опитват по отношение на Москва да търгуват с енергийни проекти, по отношение на Съединените щати си купуват индулгенции със самолети и така нататък. Тоест виждате двата различни вектора, които вървят в момента в българската външна политика по отношение на президентската институция и по отношение на управляващата коалиция.    Г-н Методиев, затваряме политическата седмица с конгреса на БСП. Цитирам думи на Корнелия Нинова: „Вярвам, че ще победим ГЕРБ, ако изборите са честни, а победата на евроизборите е възможност да ги отстраним от власт и да започнем промяната в България“. Това казва лидерът на БСП в политическия си доклад „България и Европа днес. Визията на утрешния ден, задачите на БСП и проект „Визия за България“ именно на четвъртото заседание на 49-ия Конгрес. Могат ли БСП да победят?  Началото на изказването съдържа най-важното: „Ако са честни изборите“. За съжаление няма доверие в изборния процес в България. И ако трябва да цитираме думите на кмета на Пловдив, които се въртят в публичното пространство и клипа в YouTube вече има над 90 000 гледания,се вижда как се фалшифицират избори и как правятневалидни бюлетини. Това го казва кметът на втория по големина град в държава-член на ЕС. Няма как този човек да е кмет и въобще да заема публична длъжност при такова признание. Затова моето притеснение е как и по какъв начин ще се правят тези избори, няма ли навсякъде едни малки и по-големи кметове и партийци да правят невалидни бюлетини, за да могат да напасват резултатите спрямо тези, които искат. Машинното гласуване беше отхвърлено и големият ми страх е, че въпреки общественото настроение и въпреки резултатите, може да се стигне до масирани фалшификации, кражби на изборите и българският народ да остане излъган. Така че ключовият въпрос е как, по какъв начин и с какви мерки ще правим следващите избори.    Каквито и да са мерките, вероятно много хора се колебаят кого да изберат. И не вярват, че е възможна промяна. Какво бихте им казали като политолог?  Това зависи от всеки един от нас. Синьо-червената мъгла, по думите на Борисов, която той е разбил, трябва да се изправи срещу режима, защото той е неефективен. Говоря за общи действия, за съвместно усилие на обществото, за да може да се тръгне в нова посока на развитие, да можем да наваксаме това изоставане, в което се озовахме спрямо ЕС, да рестартираме тази държава, защото определено тя е в тежка криза, в безпътица и не заслужава това място, на което се намира.      ", "date": "2019.01.27", "title": "Калоян Методиев: Два различни вектора вървят в българската външна политика "}
{"url": "http://epicenter.bg/article/Dve-bombi-izbuhnaha-v-katedrala-na-Filipinite--nay-malko-17-sa-zaginali/173830/7/0", "text": "Две бомби избухнаха в района на катедрала на остров в южната част на Филипините, загинали са най-малко 17 души, ранените са 42, съобщи Ройтерс. \r\n Жертвите са били на неделна литургия. Сред тях има и цивилни, и военни. Първата бомба е избухнала в църквата, а втората на паркинга. \r\n   \r\n На снимки в социалните мрежи се виждат отломки и тела, лежащи на улицата пред катедралата, срещу която са извършвани нападения и в миналото. Никой не е поел отговорност за нападението. \r\n   \r\n ,,Наредих на нашите войски да повишат нивото на тревога, да обезопасят всички религиозни обекти и обществени места и да приложат мерки за безопасност, за да предотвратят враждебни планове\", каза в комюнике министърът на националната отбрана Делфин Лорензана. \r\n   \r\n Остров Джоло, където се намира катедралата, често е атакуван от екстремистите от групировката Абу Саяф. Тя е в черните списъци на САЩ и на Филипините с терористични организации заради извършените от нея бомбени атентати, отвличания и обезглавявания, цитира bTV. \r\n", "date": "2019.01.27", "title": "Две бомби избухнаха в катедрала на Филипините, най-малко 17 са загинали"}
{"url": "http://epicenter.bg/article/Donald-Tramp-otnovo-napadna-mediite-v-SASht/173833/7/0", "text": "След появилите се тази седмица съобщения, че десетки журналисти от либералните сайтове \"Бъзфийд\" и \"Хъфпост\" ще загубят работата си заради бюджетни ограничения, американският президент Доналд Тръмп разкритикува вчера тези две медии, предаде ДПА, цитирана от БТА. \"Фалшивите Новини и лошата журналистика предизвикаха голям спад. За съжаление, още много ще последват. Хората искат Истината!\", написа Тръмп в \"Туитър\". Тръмп от дълго време отправя нападки срещу критиците си в пресата, често използва израза \"фалшиви новини\" и нарича някои медии \"враг на народа\". \"Бъзфийд\" неотдавна публикува твърдение, че Тръмп е накарал бившия си адвокат Майкъл Коен да излъже Конгреса за предприемачески проект в Русия. Робърт Мълър, специалния прокурор, разследващ имало ли е връзки между предизборния щаб на Тръмп през 2016 г. и Русия, опроверга поместената в статията информация. Според някои данни общо около 1000 журналисти са загубили работата си през последната седмица, включително в медийната компания \"Ганет\", която издава вестника \"Ю Ес Ей тудей\".", "date": "2019.01.27", "title": "Тръмп: Съкращенията на американски журналисти се дължат на умората на хората от фалшиви новини"}
{"url": "http://epicenter.bg/article/D-r-Milen-Vrabevski-za-ekskurziyata-kato-nachin-na-vazpitanie-i-obrazovanie/173790/10/0", "text": "Когато запитат първият гост в „Покана за пътуване“ колко деца има, той отговаря с усмивка  „Над 40“. Съзнавам, че удивлението ви ескалира и ще поясня: Той и съпругата му Росица имат общо пет деца, а за останалите неговата фондация „Българска памет“ е платила ин витрото.   Д-р Милен Врабевски е генетично обременен с родолюбие. Единият му прадядо хаджи Станю Врабевски е близък съратник на Левски и при него е открито едно от тефтерчетата на Апостола. Другият – Стойчо Бойчев е бил опълченец на Шипка. Техният потомък пък се е заел да подпомага личностното и социално-образователното развитие на млади хора от България, Украйна, Молдова, Албания, Румъния, Сърбия и Македония. Броят на тези юноши „заразени“ и с европейските ценности вече  надминава 7000.   За своята народополезна дейност д-р Милен Врабевски получи престижната награда „Европейски гражданин на годината“. Освен благодетел и тачен бизнесмен, той е композитор и продуцент.    В последния му албум Sorcery inside, издаден от Интелиджънт мюзик – съпродуцент, заедно с програма Христо Ботев и на нашето предаване Покана за пътуване, участват легендарни музиканти като Саймън Филипс (Toto), Карл Сентънс (Nazareth), Ричард Грисман (River Hounds), Джон Пейн (ex-Asia) и Джоузеф Уилиямс (Toto). Авторът на музиката и текста д-р Милен Врабевски нарича Sorcery inside  албум на търсещия ум.     Човек пътува не само физически премествайки тялото си в пространството. В това предизвикателство участват ума, сърцето и… небцето му. От последната дума става ясно, че е дошло време за рубриката Пътеводител на гастрономическия стопаджия. По комшийски и в Гори тилилейски.   Щир. Познатото у нас като плевел растение, в град Ван на едноименното езеро в Турция, се продава на големи връзки.  За целебните му качества съм чувала от проф. Мария Златева, но кой знае защо у нас дори нейните проповеди не са насочили и най-отчаяните вегани към красивата трева.  Във Ван ми обясниха какви витаминни бомби са зелените стръкове и аз захрупах, помпайки се с полезни вещества. Хммм. Не е идеално лошо. Може би със сол, зехтин и балсамов оцет дори би било прилично на вкус.    Вездесъщата Уикипедия ме осведомява, че го наричат щира куча лобода или амарант, което звучи далеч по-поетично.  Произходът на лиричното наименование идва от  . Елините го наричали „неугасващото“ или неувяхващото цвете. Според някои твърдения помагало срещу любовни мъки. В латинската и гръцката митология се твърди, че амарантът е ефикасен и срещу физически рани, душевни терзания, болка и всякакви други човешки тегоби и никога не увяхва, защото е магически. Е, в зарзаватчийниците на Ван магически плевели колкото щеш.   В Бутан безразсъдно настоях да опитам националната гозба „Ема-датсе”  – свирепи люти чушки, задушени в местен кашкавал. След като няколко пъти ме попитаха сигурна ли съм, че искам да си го причиня, сервитьорите  се впуснаха към кухнята да поръчат адската смес. После се скупчиха около масата ми, готови да дотърчат с пожарогасителя. Аз, обаче, привидно спокойно, нагъвах бруталната манджа като я гасях с бира и с топки ориз. За честта на „булгар, булгар“ изядох цялата паница и само пълните ми със сълзи очи издаваха какво ми е коствало.   Единственото ястие, което не подлютяват в Бутан е сладоледът. Освен огнедишащите субстанции, друга честа съставка на манджите там е сиренето от тибетски як, което се реже на малки зарчета и се суши, докато се получи твърда маса, способна да се съхранява дълги месеци.   Има пътешествия, които са като сонет, прочетен във влака – 14 стиха, които заминават с тракането на колелетата. Други, обаче, са като роман. В няколко тома. Тези странствания на духа те подбуждат да търсиш още и още. Те спохождат само най-големите късметлии. Една от тях е водещата на „Графити по въздуха“ по програма Хоризонт Светлана Дичева. Тя не само е посетила Ню Йорк, ами е гледала „Шоуто на Шер“.   Светлана  разказва за пищните и зрелищни постановки на мюзикъли, които е гледала в Америка и Англия, но и за обожествяването на творчески дълголетната певица и актриса.   От време на време, когато ме обземе мечтата  за джунгла и гърмяща вода, започвам да се чудя къде точно се слага ударението на водопадите ИгуАсу или ИгуасУ. В студиото е д-р Силвия Паскалева, която като човек посетил ги два пъти, би трябвало да знае.   Покана за пътуване, съвместната продукция на програма Христо Ботев и Интелиджънт мюзик, има свойството да свършва на най-интересното място, но това е само заявка за активно общуване на страницата ни във Фейсбук  ", "date": "2019.01.27", "title": "Д-р Милен Врабевски за екскурзията като начин на възпитание в родолюбие"}
{"url": "http://epicenter.bg/article/Zabraniha-na-Megan-Markal-da-zatvarya-vratata-na-kolata--ot-koyato-sliza/173869/10/99", "text": "Охраната на Меган Маркъл е предупредила херцогинята на Съсекс да спре да затваря сама вратата на колата, от която слиза, по време на официални събития, пише в. „Дейли мейл“, цитиран от БГНЕС.   Причината – автомобилите, с които пътуват членовете на кралското семейство, са с автоматично заключващи се врати и в случай на евентуално нападение, ако вратата е затворена то това може да забави тяхната евакуация.   Меган Маркъл беше забелязана сама да затваря вратата на колата, от която слиза. Това предизвика вълна от одобрение сред британското общество и симпатии към младата херцогиня.   Но при посещението си в Оукланд, Нова Зеландия херцогинята на Съсекс остави вратата на колата отворена, явно след разговори с началник на охраната си.", "date": "2019.01.27", "title": "Забраниха на Меган Маркъл да затваря вратата на колата, от която слиза"}
{"url": "http://epicenter.bg/article/Papata--Deva-Mariya-ne-e-bila--quot-influensar-quot--no-e-ostavila-trayna-sleda-v-istoriyata/173834/7/0", "text": "Папа Франциск предупреди вчера стотици хиляди богомолци, събрали се в Панама за Световните дни на младежта, да не се поддават на изкушението да живеят във виртуалния свят на интернет, предаде Франс прес, цитирана от БТА. \"Не е достатъчно да си по цял ден в мрежата, за да се чувстваш признат и обичан\", заяви Франциск пред 600 000 души, по данни на организаторите, събрали се на огромно открито пространство, близо до международното летище в Панама.  Дева Мария \"не е излизала по \"социалните мрежи\" на своята епоха. Тя не е била \"инфлуенсър\", но без да го е искала и търсила, се е превърнала в жената, която най-много е повлияла на историята\", заяви папата.  Той говори за това колко е трудно за младите да намерят смисъл в живота, когато са \"без работа, без образование, без общност и без семейство\". \"Накрая се чувстваме празни и запълваме тази празнота с безсмислени неща. Защото още не знаем за кого да живеем, да се борим и да обичаме\", добави той. \"Само любовта ни прави по-човечни, по-пълноценни, всичко останало е хубаво, но изпразнено от съдържание\", каза в заключение Светият отец.", "date": "2019.01.27", "title": "Папата: Дева Мария не е била \"инфлуенсър\", но е оставила трайна следа в историята"}
{"url": "http://epicenter.bg/article/Zaradi-ruski-strategicheski-raketonostsi-vdignaha-vav-vazduha-5-voenni-samoleta-na-SASht-i-Kanada/173841/7/0", "text": "САЩ и Канада са вдигнали във въздуха два изтребителя F-22, два изтребителя CF-18 и самолет с далечно радиолокационно оборудване E-3 AWACS заради полет на руски стратегически ракетоносци Ту-160 в района на Арктика. За това в събота са съобщили в Обединеното командване на аерокосмическата отбрана на Северна Америка (НОРАД), пише вестник „Известия“.  Американските самолети са излетели от база на ВВС в Аляска. В съобщението, публикувано от ТАСС се казва: „ E-3 AWACS, два изтребителя F-22 и два изтребителя CF-18 са разпознали два руски стратегически бомбардировача Ту-160 (Blackjack по класификацията на НАТО), които са навлезли в опознавателната зона на противовъздушната отбрана на Канада», предава \"Фокус\". В НОРАД са потвърдили, че руските самолети са се намирали в международното въздушно пространство, без да са нарушавали държавните граници.  Двата руски ракетоносеца Ту-160 са извършвали 15-часов полет над неутрални води в Северния ледовит океан, море Лаптеви, а също и над Баренцово и Карско море. Ту-160, известен като «Белият лебед“ е най-тежкият боен самолет в света, може да престои 25 часа във въздуха и да носи 12 ракети едновременно. ", "date": "2019.01.27", "title": "Заради руски стратегически ракетоносци вдигнаха във въздуха 5 военни самолета на САЩ и Канада"}
{"url": "http://epicenter.bg/article/Svetovni-intelektualtsi--Nad-Evropa-e-nadvisnala-opasnost--Evropa-kato-ideya-se-razpada-pred-ochite-ni/173843/7/0", "text": "\r\n Заплашена е самата идея на Европа, предвупредиха водещи световни интелектуалци в писмо, цитирано от в. \"Гардиън\".  \r\n   \r\n Сред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, френският философ Бернар-Анри Леви и писателите Милан Кундера и Салман Рушди. \r\n   \r\n \"От всички страни се сипят критики, обиди и поддръжници изоставят каузата. \"Стига строене на Европа!\", е викът. Нека вместо това да се свържем отново с нашата \"национална душа\"! Нека преоткрием \"изгубената си идентичност\"! Това е дневният ред, споделян от популистките сили, заливащи континента. Няма значение, че абстрактни понятия като \"душа\" и \"идентичност\" често съществуват само във въображението на демагозите\", пишат авторите на писмото. \r\n   \r\n \"Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни\", подчертават те. \r\n   \r\n \"Това е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали. Те ще дадат победата на тези, които печелят от катастрофите. \r\n   \r\n За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетяни от катастрофа.  \r\n   \r\n Ние, долуподписаните, сме сред тези, които отказват да се примирят с тази надвиснала катастрофа\", заявяват тридесетте интелектуалци.  \r\n   \r\n \"Ние се причисляваме към европейските патриоти (група, която е по-многобройна, отколкото често се смята, но е често прекалено мълчалива и примирена), които разбират какво е заложено на карта. Три четвърти от един век след победата над фашизма и 30 години след падането на Берлинската стена се води нова битка за цивилизацията. \r\n   \r\n Нашата вяра е в голямата идея, която сме наследили, която според нас беше единствената сила, достатъчно могъща да издигне народите на Европа над самите тях и изпълненото им с войни минало. \r\n   \r\n Вярваме, че и днес тя остава единствената сила, която е достатъчно благородна, за да отблъсне новите признаци на тоталитаризъм, които водят след себе си отдавнашните нещастия на тъмните времена. Това, което е заложено на карта, ни забранява да се откажем. Затова и отправяме тази покана да се присъедините към новата обществена мобилизация\", призовават те. \r\n   \r\n \"Затова приканваме към действия в навечерието на избори, като отказваме да се предадем пред гробокопачите на европейската идея. Затова призоваваме да се вдигне още веднъж факелът на една Европа, която въпреки грешките, пропуските и проявяваната понякога колебливост, остава пътеводна светлина за всички свободни мъже и жени на планетата. \r\n   \r\n Нашето поколение подходи погрешно. Като последователите на Гарибалди през 19 век, които повтаряха като мантра \"Италия ще се справи сама\", ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е \"посоката на историята\". Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма\", посочват авторите на писмото. \r\n   \r\n \"В отговор на яростната националистическа и идентичностна атака трябва да преоткрием духа на активизма или да приемем, че недоволството и омразата ще ни заобиколят и потопят. Трябва спешно да бием тревога за тези подпалвачи на душата и духа - от Париж до Рим, със спирки в Барселона, Будапеща, Дрезден, Виена и Варшава - които искат да накладат огън с нашите свободи. \r\n   \r\n В това странно поражение на \"Европа\", което се задава на хоризонта; тази нова криза на европейското съзнание, която се готви да унищожи всичко, което направи нашите общества велики, уважаеми и проспериращи, се крие към либералната демокрация и нейните ценности, по-голямо откогато и да било след 30-те години на миналия век\", заключават интелектуалците, подписали писмото. \r\n \r\n \r\n \r\n \r\n   \r\n \r\n", "date": "2019.01.27", "title": "Световни интелектуалци: Над Европа е надвиснала опасност! Европа като идея се разпада пред очите ни"}
{"url": "http://epicenter.bg/article/Prezidentat-na-Avstriya-razkritikuva-SASht-za-natiska-sreshtu--Severen-potok-2-/173844/7/0", "text": "Александър Ван дер Белен, федералният президент на Австрия, разкритикува позицията на САЩ по отношение на газопровода „Северен поток-2“, като отбеляза, че Вашингтон се отнася към Евросъюза „като към колония“, пише вестник  .  «Американското правителство се отнася към Евросъюза и към отделни негови страни-членки, като към колония“, руският всекидневник цитира австрийския вестник Standard. Според австрийското издание думите на президента Белен се отнасят и да действията на САЩ по въпроса с иранската ядрена сделка. За излизане от договора за ядрената програма на Иран американският президент Доналд Тръмп обяви през май 2018 година, а след това Вашингтон въведе санкции срещу Техеран.  Против проекта „Северен поток-2“, с който се цели да се осигури надеждна доставка на газ за Европа, са се обявили страните от Прибалтика, Полша, Украйна, която се страхува да не изгуби възможността за транзит през нейната територия на руското гориво, а също и САЩ, които планират да продават на ЕС своя шистов газ.  Вашингтон призова Европа да се откаже от газопровода и заплаши със санкции фирмите, които участват в проекта по неговото изграждане.  Австрия обяви, че САЩ не са способни да спрат строителството на „Северен поток-2“.   Източник: Фокус", "date": "2019.01.27", "title": "Президентът на Австрия разкритикува САЩ за натиска срещу „Северен поток-2“"}
{"url": "http://epicenter.bg/article/Vuchich--Sarbiya-shte-e-ot-parvite-strani--priznali-yuzhnata-si-sasedka-pod-novoto-ime/173845/7/0", "text": "Сръбският президент Александър Вучич поздрави министър-председателите Зоран Заев и Алексис Ципрас за ратифицирането на споразумението от Преспа по време на церемонията по откриването на събитието \"Нови Сад-Европейската младежка столица\" тази вечер в Нови Сад, пише македонското електронно издание “Фокус“. „Ние не се месим във вътрешните работи на други страни, когато бъдат постигнати и приети споразумения. Сърбия поздравява Скопие и Атина. Сърбия ще бъде една от първите страни, признали южната си съседка под новото конституционно име. Искаме най-добрите възможни отношения с двете страни и още веднъж поздравявам господата Заев и Ципрас“, каза Вучич, отговаряйки на журналистически въпрос. Сръбският президент е подчертал, че проблемите между Сърбия и Косово са много по-сложни и тяхното решаване няма да бъде лесно.", "date": "2019.01.27", "title": "Вучич: Сърбия ще е от първите страни, признали южната си съседка под новото име"}
{"url": "http://epicenter.bg/article/Nov-vzriv-s-zhertvi-i-raneni-v-Rusiya--pak-obyasnenieto-e--quot-gazova-eksploziya-quot-/173849/7/0", "text": "22 души са пострадали при взрив на газ в кафене в село Лисей Гори, Саратовска област на Русия. Един е загинал, съобщиха от Министерството на извънредните ситуации в Русия. Това е 60-годишен мъж, който празнувал рожден ден в кафенето. Шест от пострадалите са в много тежко състояние, с над 90 % изгарания, признаха лекарите, цитирани от  Телеканал RT.   В момента на експлозията в кафенето е имало 35 души. Първоначално се съобщаваше, че 36 от тях са пострадали, но по-късно беше уточнено, че ранените са 22. Сред тях има две деца на възраст 4 и 6 години. 14 от пострадалите са настанени в болница. Състоянието на 6 от тях е тежко. Общо два са били взривовете в заведението, разказват очевидци.   Министерството на извънредните ситуации съобщи, че след взрива е избухнал и пожар. По първоначална информация причина за експлозията е взрив в газовата инсталация. Това е поредният случай в Русия с жертви и ранени, в който се говори за газова експлозия. Един от най-скорошните беше този в Магнитогорск. Има сериозни съмнения, че става въпрос за терористичен акт. Властите обаче така и не признаха какво е станало.   Източник: Фактор \r\n \r\n \r\n \r\n", "date": "2019.01.27", "title": "Нов взрив с жертви и ранени в Русия, пак обяснението е \"газова експлозия\""}
{"url": "http://epicenter.bg/article/Poyavi-se-video-ot-razbivaneto-na-ruskiya-bombardirovach-Tu-22M3-kray-Murmansk--VIDEO-/173850/7/0", "text": "Видео от разбиването на бомбардировача Ту-22М3 в Мурманска област на Русия пуснаха свидетели на инцидента в социалните мрежи. Самолетът падна по време на кацането си на летището.  На кадрите се вижда как самолетът се разбива и изгаря.      Катастрофата стана на 21 януари. От руското министерство на отбраната съобщиха, че Ту-22М3 е изпълнявал планов тренировъчен полет, но се разбил при кацането при попадане в снежна буря.    При произшествието загинаха трима членове на екипажа. Един ранен е настанен в реанимация, състоянието му е тежко.    Източник: Фактор", "date": "2019.01.27", "title": "Появи се видео от разбиването на руския бомбардировач Ту-22М3 край Мурманск (ВИДЕО)"}
{"url": "http://epicenter.bg/article/Vitseprezidentat-na-EK--Granitsata-mezhdu-Irlandiya-i-Severna-Irlandiya-da-ostane-otvorena-sled-Brekzit/173852/7/0", "text": "Великобритания и ЕС трябва да гарантират, че границата между Ирландия и британската провинция Северна Ирландия ще остане отворена след Брекзита, като гаранция за мир в някога неспокойния регион, заяви днес вицепрезидентът на Европейската комисия Франс Тимерманс, цитиран от ДПА. Европа носи колективна морална отговорност да направи всичко по силите си, за да се избегне възобновяване на конфликта, заяви Тимерманс. Той добави, че така и няма да разбере защо много британски депутати се отнасят толкова небрежно към този въпрос. Няма начин да приема ситуация, в която жертваме Ирландия. Европа не постъпва така, каза в интервюто вицепрезидентът на ЕК. Той подчерта, че предпазният механизъм за границата в Ирландия (гаранция, че ирландската граница ще остане отворена, ако Великобритания не постигне дългосрочна търговска сделка с ЕС) трябва да е стриктен и да няма срок. В противен случай това не е предпазен механизъм, подчерта той. Някои поддръжници на Брекзита се опасяват, че предпазната клауза ще наложи на Лондон прекалено голямо обвързване с ЕС, припомня ДПА.   Депутатите в Лондон все още не успяват да решат какво да правят, а до крайния срок за напускане на съюза остават само девет седмици. Тимерманс каза, че е възможно удължаване на срока за напускане на ЕС, но Великобритания трябва да каже на страните членки \"за колко дълго, с каква цел\", както и да стигне до решение, подчерта той.   Източник: БТА", "date": "2019.01.27", "title": "Вицепрезидентът на ЕК: Границата между Ирландия и Северна Ирландия да остане отворена след Брекзит"}
{"url": "http://epicenter.bg/article/SASht--Potvarzhdavame-iskaneto-ES-i-Germaniya-da-sprat-izgrazhdaneto-na--quot-Severen-potok-2-/173853/7/0", "text": "САЩ отново поискаха ЕС и Германия да спрат изграждането на газопровода \"Северен поток-2“, пише неделното издание на германския вестник Handelsblatt, цитиран от TACC.  \"Сега е моментът за действие\", e заявил представител на американската администрация за изданието. По думите му ЕС трябва да положи активни усилия, преди Русия да получи възможността да окаже огромно влияние върху европейските си партньори. \"Искаме проектът да бъде спрян\", - отбелязват във Вашингтон. \"Ако тръбопроводът бъде изграден, Европа ще загуби важно пространство за действие по отношение на Русия,\" са уверени в САЩ.   \"Потвърждаваме нашето искане, нашите европейски партньори трябва да предприемат мерки, за да гарантират собствената си енергийна сигурност и да осигурят непрекъсваемо снабдяване с газ през Украйна,\" е заявил за изданието източника от американската администрация. Освен това от там подчертават, че някои мерки в тази посока в САЩ се считат за недостатъчни. В същото време събеседникът на вестника е съобщил, че писма със заплахи за санкции, които са изпратени на германски компании от посланика на САЩ в Германия Ричард Гренел, \"не са били предназначени за широката общественост\".   Източник: Фактор", "date": "2019.01.27", "title": "САЩ: Потвърждаваме искането ЕС и Германия да спрат изграждането на \"Северен поток-2“"}
{"url": "http://epicenter.bg/article/Rusiya-chestva-75-g--ot-vdiganeto-na-blokadata-na-Leningrad/173859/7/0", "text": "\r\n Парад в чест на 75-та годишнина от вдигането на блокадата на нацистите на Ленинград се състоя на Дворцовия площад. В тържественото събитие участваха над 2500 военнослужещи и представители на други правоприлагащи органи, както и около 80 единици специална техника. Те преминаха през площада под звуците на военни маршове, съобщава ТАСС. \r\n   \r\n Парадът започна с минута мълчание под звуците на метроном в памет на жертвите на ленинградчани и защитниците на града.  \r\n   \r\n Въпреки минус 12-градусовия студ, много хора се събраха на площада в Санкт Петербург, за да наблюдават парада и да изразят уважението си към присъстващите на трибуните ветерани.  \r\n   \r\n Блокадата на Ленинград е една от най-драматичните страници в историята на Великата отечествена война. Градът е бил обсаден в продължение на 872 дни - от 8 септември 1941 г. до 27 януари 1944 година. През това време, според различни източници, от 600 хиляди до 1,5 млн. жители са починали от глад, студ, бомбардировки и обстрелвания, припомня ТАСС, цитиран от Гласове. \r\n \r\n \r\n   \r\n \r\n", "date": "2019.01.27", "title": "Русия чества 75 г. от вдигането на блокадата на Ленинград"}
{"url": "http://epicenter.bg/article/Germaniya-dari-12-miliona-evro-na-Rusiya-po-povod-75-ata-godishnina-ot-kraya-na-blokadata-na-Leningrad/173868/7/0", "text": "Германия дари 12 милиона евро на Русия по повод 75-ата годишнина от края на опустошителната блокада на Ленинград, предаде ДПА, цитирана от БТА. Хуманитарното дарение ще бъде използвано за нуждите на болница и за създаването на руско-германски център, съобщиха външните министерства на двете страни в съвместно изявление. \"Уверени сме, че това доброволно действие ще подобри качеството на живота на оцелелите от блокадата и ще помогне за историческото помирение между народите на двете страни като основа за бъдещи двустранни отношения\", се казва още в него. Над един милион души загинаха по време на продължилата около две години и половина нацистка блокада на Ленинград (Санкт Петербург), посочва ДПА.", "date": "2019.01.27", "title": "Германия дари 12 милиона евро на Русия по повод 75-ата годишнина от края на блокадата на Ленинград"}
{"url": "http://epicenter.bg/article/Yunker--Dozhivyah-do-vremena--v-koito-evreite-izpovyadvat-sas-strah-vyarata-si-v-Evropa/173871/7/0", "text": "По повод Международния възпоменателен ден на Холокоста в някогашния концлагер Аушвиц днес има церемония в памет на жертвите. В Аушвиц загиват над 1 милион души. На този ден преди 74 години съветските войски освобождават лагера.    \"В днешния ден на почит към жертвите на Холокоста съм дълбоко обезпокоен. Дори не бих си помислил, че ще доживея до времена, в които евреите ще изповядват със страх вярата си в Европа. Натъжава ме фактът, че близо 40% от тях смятат да напуснат Европа. Холокостът продължава да се отрича в Европа. Всеки трети европеец заявява, че знае „съвсем малко“ за Холокоста, а всеки двадесети никога не е чувал за него”, каза по повод международния ден председателят на ЕК Жан-Клод Юнкер.   Източник: Фактор", "date": "2019.01.27", "title": "Юнкер: Доживях до времена, в които евреите изповядват със страх вярата си в Европа"}
{"url": "http://epicenter.bg/article/-quot-Cherveni-shalcheta-quot--izlizat-sreshtu--quot-zhaltite-zhiletki-quot--v-Parizh/173873/7/0", "text": "Контрапротест срещу \"жълтите жилетки\" се организира днес в Париж. Така наречените \"червени шалчета\" предприемат акция срещу насилието и в защита на френските институции.  Организаторите отправят призив до \"мълчаливото мнозинство“ от французи, които си остават вкъщи по време на съботните протести. По време на вчерашната 11-а поред демонстрация на жълтите жилетки отново се стигна до насилие и инциденти.  Протестиращите хвърляха камъни по полицаите. Те отговориха със сълзотворен газ и водни оръдия. Един участник в протеста е пострадал в резултат на взрив на граната, хвърлена от полицията. Той е настанен в болница. Властите разследват случая.   Източник: Фактор", "date": "2019.01.27", "title": "\"Червени шалчета\" излизат срещу \"жълтите жилетки\" в Париж"}
{"url": "http://epicenter.bg/article/Maduro-prikani-evropeyskite-strani-da-se-otkazhat-ot-ultimatuma-si-za-izbori-vav-Venetsuela/173876/7/0", "text": "Венецуелският президент Николас Мадуро отхвърли ултиматума на редица европейски страни, които му отпуснаха 8 дни, за да свика избори. В разпространено днес интервю за телевизия Си Ен Ен-Тюрк той заяви, че страната му \"не е свързана\" с Европа, предаде Франс прес. \"Те би трябвало да отзоват ултиматума. Никой не може да ни поставя ултиматум\", каза Мадуро. Мадрид, Париж, Берлин, Лондон, Брюксел и Лисабон настояха вчера до 8 дни във Венецуела да бъдат насрочени избори и заявиха, че в противен случай ще признаят за държавен глава председателя на парламента Хуан Гуайдо, самопровъзгласил се за президент. С това Гуайдо \"нарушава всички възможни закони и конституцията\", коментира Мадуро. \"Не съм съдия, съдът е този, който ще реши какви стъпки да бъдат предприети за гарантиране на сигурността на страната и на нашата конституция\", добави той, цитиран от ТАСС. Мадуро припомни, че \"в най-скоро време в страната предстоят избори за парламент\", а поредните президентски \"избори ще се състоят през 2020 г.\". Президентът на САЩ Доналд Тръмп \"не е лидерът, способен да се справи с трудностите. Сигурен съм, че той ни подценява. Местно казано, той подценява и Латинска Америка, и целия свят. Такава му е идеологията - той подценява всички\", каза Мадуро. Той посочи, че е отворен за диалог, но запитан от Си Ен Ен-Тюрк дали ще има среща с Тръмп, отговори, че такава среща \"не е невъзможна, а едва ли е вероятна\". Латиноамериканският държавник призна, че не е бил учуден от телефонното обаждане на турския президент Реджеп Тайип Ердоган, който го подкрепи на фона на венецуелските събития. \"Не, за мен това не бе изненада. Г-н Ердоган е смел човек с уважение към ценностите\", подчерта Мадуро.   Източник\" БТА", "date": "2019.01.27", "title": "Мадуро прикани европейските страни да се откажат от ултиматума си за избори във Венецуела"}
{"url": "http://epicenter.bg/article/Eksploziya-v-sgrada-v-Haga--veroyatno-ima-zatrupani-hora-/173885/7/0", "text": "Трима души бяха спасени след експлозията, срутила фасада на триетажна сграда в холандския град Хага, съобщава в. „Мирър“. Взривът е причинен от изтичането на газ. Към момента няма данни инцидентът да е свързан с тероризъм, обявиха от полицията.   Спасителни екипи и специално обучени кучета претърсват руините за затрупани хора. По непотвърдена информация на местни медии под отломките може би има между 10 и 20 души. \r\n   \r\n   \r\n Живеещите в съседните сгради са евакуирани като превантивна мярка. На кадри от инцидента се вижда полуразрушената сграда и разрушенията, нанесени от взривната вълна по паркираните в близост автомобили.    Източник: Нова.тв", "date": "2019.01.27", "title": "Експлозия в сграда в Хага, вероятно има затрупани хора "}
{"url": "http://epicenter.bg/article/Dimitar-Stoyanov-za-gen--K-Popov--Dotuk-s-chestta-na-pagona--Politicheskite-postove-sa-beztsenni-/173875/11/0", "text": "Димитър Стоянов, главен секретар на президента Радев, публикува на своята страница във Фейсбук Анализ на Доклада на Временната комисия за проучване изпълнението на процедурата по избор на нов тип боен самолет за фактите и обстоятелствата относно проведената процедура и направените изводи 1. Предисторията: На 25.06.2017 г. по време на извънаредна пресконференция, на която присъстваха заместник-председателят на ГЕРБ Цветан Цветанов и г-н Данаил Кирилов, председателят на Комисията по отбрана в 44-то Народно събрание г-н Константин Попов предложи да се създаде временна парламентарна комисия, „която да се запознае с всички факти и резултати от дейността по придобиване на нов боен самолет“. Каква чест, каква смелост се изисква да предложиш комисия да разследва и собствената ти дейност като Началник на отбраната, пряко участвал в процесите по придобиване на нов тип боен самолет до края на 2016 г.  Само 10 мин. след предложението на г-н Попов, г-н Цветанов изрази своите „дълбоки съмнения“ за прозрачността на процедур  та, за възможни корупционни схеми и т.н. при условие, че до него безмълвно седеше не кой да е, а самият бивш Началник на отбраната, пряко участвал в процесите. Дотук с честта на пагона, с достойнството на генерала... унизен от своите, обвинен в съучастие в корупционни схеми. Прие го безропотно! Но политическите постове са безценни... Ген. Попов като Началник на отбраната, е участвал в проведените Съвети по отбрана, на 22.08 и 19.10.2016 г. когато бяха приети, включително и от негова страна, ВСИЧКИ документи, необходими за провеждане на конкурса за придобиване на нов тип боен самолет, за които по-нататък ще стане дума. Интересно е и друго – заместник-министър от Министерството на отбраната (МО), отговарящ за проекта през периода 2016-2017 г. е г-н Запрянов. Той и сега е заместник-министър в МО и отново ръководи проекта за придобиване на нов боен самолет. Той също е пряк участник в процедурата от 2016-2017 г.и би следвало, съгласно думите на Цветанов, да е участник във вероятните корупционни схеми, че е създал и управлявал една непрозрачна процедура... Защо и г-н Запрянов мълча и не се противопостави на казаното от г-н Цветанов? А той не беше ли генерал от Българската армия? За честта и достойнството на българското офицерство ставаше дума... При участието ми в предаването „Референдум“ по БНТ1 на 22.01.2018 г. не случайно зададох въпрос на г-н Емил Христов, заместник-председател на 44-то Народно събрание за мнението му за проведената процедура през 2016-2017 г. Отговорът му беше типично в негов стил – нееднозначен! Г-н Запрянов обаче не реагира. Защо ли?! Това за честта и достойнството се отнася и за г-н Христов, също бивш офицер от БА! Явно политическото тесногръдие не позволява да се говорят истините! Да добавя само, че от средата на м. август 2016 г., ген. Радев е извън редовете на Българската армия т.е. всички документи са одобрени от политическото и военно ръководство след неговото преминаване в резерва. На 28.06.2017г. след решение на 44-то Народно събрание, бе създадена Временна комисия за проучване изпълнението на процедурата по избор на нов тип боен самолет (за краткост по-нататък ще се използва Комисията „Грипен“). С определянето на състава на Комисията започват и парадоксите – една част от членовете й трябва да проверят собствената си дейност. Уважаваните депутати от ГЕРБ г-н Владимир Тошев, г-н Христо Гаджев, от ВМРО - г-н Милен Михов са били членове на Комисията по отбрана в 43-то Народно събрание, а на тях са предоставени документи от Министерството на отбраната, свързани с избора на нов тип боен самолет (включително и на електронните им пощи). 2. Докладът на Комисията и недостъците, които констатира. Голямата загадка кой инициира създаването на Комисията „Грипен“ падна, ясно е кой. Остава въпросът защо? Едва ли се търси прозрачност, а като че ли повече избива на реваншизъм. Прави впечатление, че още със създаването на Комисията, нейните председател и заместник председател започват с активните мероприятия. Те, които не са прочели един ред от документите, се произнесоха с присъдата и искаха от екипа, работи по документите за новия самолет, да си изчистят имената. Още от първия ден те знаеха какво да напишат в доклада и нямаше как да не го напишат, такива са опорните точки, спуснати от високо и захранени от много ниско.  Да видим кого покани Комисията за изслушване – министър Аню Ангелов, министър Ангел Найденов, министър Ненчев, служебен министьр Тагарев, служебен министьр Шаламанов, зам. министьр Иван Иванов и ген. м-р Цанко Стойков (като председател на Борда за управление на проекта), т.е. основно политически лица. Единствено ген. Стойков е изслушания експерт, но е необходимо да се отбележи, че той е назначен за командир на ВВС и като председател на Борда за управление на проекта за придобиване на нов самолет от средата на месец септември 2016 г.  Защо Комисията „Грипен“ съсредоточи своето внимание върху политически лица? Отговорът е ясен - комисията явно е искала да чуе отговори, но не е искала да знае истината или пък се е страхувала от нея. А и в политическите бръщолевения се е чувствала в „свои води“. Мног ми е интересно какви „експертни“ въпроси можеше да зададе Комисията.  Политиците не бива да проверяват експерти! В противен случай се случва това, което се случи с Комисията „Грипен“ – комедия! Ако по време на оперция почине пациент, кого ще изпратят да проверява действията на екипите – комисия от политици или комисия от лекари? Така се прави и в другите държави, като в Холандия например. Там, в Холандия, е имало съмнение в процедурата, при която е избран Ф-35 за основен боен самолет, но не техния парламент проверява експертите, а наемат външна организация (известен thing tank) – RAND Corporation, за да извършат одит на процеса.  Основното внимание на Комисията беше съсредоточено към оценка на Методиката за избор на нов тип боен самолет. Там Комисията нае външен експерт и му даде да сравни две методики и нищо друго. Само дето едната методика е за оценка информацията, получена във връзка с изпратени и получени отговори на Искане за предоставяне на информация, а другата е за оценка на оферти т.е. нещо като ябълки и портокали. Същият експерт комай нямаше допуск до документи с класифицирана информация, а от тук може да се направи извод за пълнотата на извършения анализ и правдивостта на направените изводи. Явно обаче липсата на познания, както и работата с ограничена документация, не трогна членовете на Комисията! Нека разгледаме изводите, които бяха включени в „Доклад за фактите и обстоятелствата относно проведената процедура“ на Комисията „Грипен“ и констатираните „недостатъци при организацията и изпълнението на процедурата по избор на нов тип боен самолет“. 2.1. Недостатъци в Концепцията за изграждане на отбранителната способност. Според Временната комисия много от проблемите, свързани с реализацията на проекта произтичат от неясноти в Концепцията за изграждане на отбранителната способност (КИОС). Комисията констатирала, че КИОС не е осъвременена, а имало заповед ОХ-440/06.2013 г. за това, основаваща се на Правилник за жизнения цикъл П-7. Лошото в случая е непознаването на фактите – през м. юли 2013 г. министърът  аната отменя Правилника за жизнения цикъл, а с това отпада и правното основание за изпълнение на заповедта за осъвременяване на КИОС. Няма как и от кого да се изпълни заповедта като няма определен ред кой, как, какво, кога и защо прави. Явно Комисията е пропуснала тази малка подробност. Лъжата в доклада: Комисията „Грипен“ счита, че КИОС е трябвало да бъде осъвременена защото е променената финансова рамка от 700 млн. на 1.5 млрд. лв. Това, от своя страна, можело да доведе до промяна в т. нар. „къс списък“ (Short list) и да се вкарат други самолети т.е. използвания Short list по този начин ставал нелигитимен. Първо, т. нар. „къс списък“ е приет от 43-то Народно събрание. Той е част от Проекта за инвестиционен разход (ПИР), приет на 02.06.2016 г. от българските депутати, включително и от г-н Цветанов, г-н Гаджев, г-н Михов, г-н Тошев, г-н Манушев и т.н. Нима самите депутати от Комисията „Грипен“ искат да кажат, че същите те са приели ПИР, в който е включен нелегитимен текст? Нима те не дават оценка на самите се  си? Странно е това аморфно поведение! Нека да ги успокоя, няма нищо нелигитимно. Просто не са прочели целия документ или не са положили старание да го поразберат – в КИОС-а, са описани цените на самолетите – нови и стари. Бърз анализ, извършен в екипите през м.юни 2016 г. показа, че и с тази финансова рамка (новата от 1,5 млрд. лв.) „късият лист“ си остава същият, няма възможност и необходимост за промяна. Доказателство за правдивостта в действията на експертите, участващи в процедурата през 2016-2017, са получените отговори по новата процедура през 2018 г. Манипулация или неразбиране? Лъжа! 2.2. Недостатъци в нормативна база В доклада се обръща особено внимание на хаоса, допуснат в Министерството на отбраната с въвеждането на проектното управление през есента на 2014 г. от служебния министър Велизар Шаламанов (заповед №744/10.2014 г.). В организационната заповед са изписани нивата на проектното управление – стратегическо ниво – П2Борд (Борд за управление на портфолио проекти с двама съпредседатели, оператив  ниво – БУП (Борд за управление на проекта) с председател на борда, след него на по ниското стъпало е ръководителя на проекта и проектните екипи с ръководители на екипи. В същата заповед са изписани и задълженията на всяко ниво. Не е никак сложно, ако не си го направиш сложно и неработещо. Със заповед №ОХ-045/11.2015 г. министърът на отбраната Ненчев, в противоречие с принципите на проектното управление, създава работна група със задачи пряко свързани с реализирането на проекта. Тази паралелна структура провежда консултации, срещи, посещава една столица, провежда консултации с държави доставчици, подготвя финансовата рамка, начини на плащания и т.н., и това без да се предостави информация на Председателя на борда за управление на проекта. Тази успоредна структура нарушава така бленуваната йерархична структура от Комисията, т.е. упрекът е към тогавашния министър на отбраната г-н Ненчев. Така и от доклада не става ясно защо е създадена тази структура, какво е налагало нейното създаване, кой е инициаторът за създаване и за изолиране на борда и екипите от информация. Отговор тук можеше да даде г-н Попов, съпредседател на работната група и г-н Ненчев, ако някой все пак се интересува. В доклада е констатирано, че стратегическото ниво в лицето на П2Борда не заработва като стратегически орган за управление на проектите. Не са разработени правила и т.н., констатира Комисията. Да, добър извод и пак няма отговор на въпроса защо не заработва т.е. някой не си е свършил работата. Съпредседател на П2Борда през определен период от време е бил г-н Попов, защо не го попитаха за правилата? Лъжата в доклада: Председателят на Борда за управление на проекта е иззел функциите на стратегическото ниво т.е. на П2Борда и сам си е утвърждавал документите. Докладът на Комисията показва непознаването на структурата при проектното управление. В таблица 1, стр. 16-19 на доклада е изпуснато нивото на работните екипи и ръководителя на проекта. По този начин се създава невярната представа, че БУП сам си е изготвял и сам си е утвърждавал документите. Незнание, некомпетентност или поредното внушение? Абсолютна лъжа! Истината е, че работните екипи разработват документите, които се приемат и подписват от ръководителя на проекта, а се утвържддават от председателя на борда за управление!  Според доклада, БУП е иззел част от функциите на П2Борда и започнал да работи като стратегически орган. Изводът е направен въз основа на какво – на показанията на министър Ненчев, че се доверявал на експертизата. Това не беше ли оня Ненчев дето руснаците го подкупваха, а после че са правили опити и т.н. Той не беше ли юрист и като такъв явно не е наясно, че доверяването не снема отговорността. Този министър не беше ли министър в кабинета Б. Борисов – 2? Председателят на БУП утвърждавал документи без да има право на това. Абсолютна лъжа! Добре, Комисията е видяла протокола от заседание на П2Борда, проведено на 17.06.2016 г., но лошото е, че не се е запознала подробно с него. Комисията е констатирала, че ген. Радев е превишил правата си и е утвърдил методиката, както и други окументи и по този начин се поставя под съмнение тяхната легитимност. Въпросът тук е: легитимни ли са или не? Ако е само съмнение, то кой трябва да разсее това съмнение или да го потвърди с доказателства? На стр. 3 от протокол №17/17.06.2016 г. е записано, че П2Борда се е обединил около това Методиката, Анализ на риска, Конфигурационен пакет да се утвърдят от председателя на БУП, т.е. ген. Радев. Истина или лъжа е твърдението за превишените правомощия? Между другото, в кой документ е записано кой документ от кого се утвърждава? Няма такъв документ, уважаеми депутати, и не се съмнявайте в легитимността на утвърдените от Радев документи. За стремежа да се придобият повече права от председателя на БУП и посочената докладна записка (400-10779/16.12.2015) няма какво да говорим. Нека пак я прочетат депутатите от Комисията, а не някой отстрани да им диктува. С докладната записка се иска едно, това, което иска и г-н Цветанов - спазване на йерархичната структура в проектното управление, останалото е импровизация на Коисията. Не може със заповед 045/11.2015 да се отнемат правата, а да се оставят отговорностите, описани в заповед ОХ-744/10.2014. Отново лъжа на комисията! 2.3. Недостатъци  Методиката за избор на оптимален вариант за реализиране на проекта В изводите на Комисията е записано, че методиката се доближава до най-добрите световни практики. Така го е записал и проф. Георгиев само дето не е посочил една световна практика. Не е известно в света да се сравняват нови и стари самолети, но при нас е факт. Иначе казано, г-н Георгиев ги сравнява с нещо несъществуващо. Никой не оспорва компетенциите на г-н професора, но докладът му е тотално неприемлив като доказателство защото е работил само с явни източници на информация. Риторичният въпрос тук е, ако си работил с една част от документите, то прави ли това анализът ти пълен? Отговорът е категоричен - Не! Да ама не, Комисията го приема на драго сърце, все пак трябва да се намери нещо! Иначе провалът ще е пълен! Защо Комисията покани само един експерт за оценка? Този експерт близък ли е до някои бивши служебни министри? В своя доклад, експертът допуска няколко „случайни“ грешки:  - Според него методиките са три, а в действителност са две! - Срвнява методика за оценка на информация, постъпила в отговор на Искане за предоставяне на информация, с методика за избор на оптимален вариант за реализиране на проекта в резултат на получени оферти в отговор на Искане за предоставяне на оферти. Това никъде не е отразено в неговия доклад. - Схемата за плащане не е задължителна. За схемата – след малко. LЛъжата в доклада на Комисията: според Комисията, включването на схемата за плащане като „задължително изискване“ е довело до отпадане на един от възможните варианти, а именно на офертата за F-16МLU. Комисията на г-н Емил Христов счита, че схемата за плащане „умишлено или не“ е довела до отпадането на офертата на САЩ и Португалия. Дали е така? Разбира се, че не е. Комисията тактично не забелязва и не отразява написаното от Експертната работна група, че офертата за F-16МLU не отговаря на третото задължително изискване, гласувано от 43-то НС, а именно: самолетите втора употреба, трябва да имат остатъчен ресурс (това е остатъчен живот) по-голям от 50%. Иначе казано, ако примерно „животът“ на F-16МLU е 6000 летателни часа, то тези самолети, които ни се предоставят, трябва да имат остатъчен „живот“ над 3000 часа. В действителност, в офертата остатъчните летателни часове са по-малко от 50%. Това услужливо е пропуснато от „обективната“ комисия, но не е пропуснато да се коментира за схемата за плащане. А между другото, офертата на САЩ и Португалия е оценена от експертната група въпреки, че не отговарят на задължителните условия и класирането й бе обявено от служебния министър на отбраната, ген. Янев. 2.4. Финансова рамка Уважаемата Комисия така и не е разбрала как от 700 млн. финансовите средства скачат на 1.5 млрд. лв. Как в началото на 2013 г. със 700 млн. лв. можеха да се купят 8(9) F-16МLU, а през 2016 г. – цената им скочи на 1,5 млрд. лв.? Тук трябваше уважаемата Комисия да работи по-усърдно, защото ако има съмнения за тъмни схеми, то неясното „скачане“ на финансовата рамка е може би част от тези схеми. Лъжата в доклада: Оправданието на Комисията, че не са имали достат ъчно време, е крайно неприемливо, но пък е очаквано. Имаха време да изслушат кого ли не, а тези, които трябваше да бъдат питани, бяха усложливо пропуснати. Явно липсата на желание да излезе истината наяве е било водещо за Комисията, ръководена от г-н Христов. А в докладът им е записано, че определянето на финансовата рамка е било част от задълженията на работната група, определена в заповед на министъра на отбраната ОХ-045. Защо Комисията не покани съпредседателя на работната група, за да го изслуша? Г-н Попов е депутат от ГЕРБ, бивш началник на отбраната, можеха поне него да изслушат и да попитат как тази рамка от 700 млн. е набъбнала на 1,5 млрд.лв., дали тази рамка е съгласувана в страната и извън страната, съобразявана ли е с някого? Нека се потърсят отговори на тези въпроси. Комисията търсеше прозрачност, но само на думи. Действителността показва друго! 2.5. За работата на Междуведомствената работна група (експертната група) Комисията е констатирала, че Междуведомствената работна група е лишена от представителност, тъй като в нея не са включени представители на Министерството на външните работи и на Министерството на финансите. Лъжата в доклада: В работната група не е включен представител на МВнР и МФ целенасочено. В действителност причината е, че се оценяват офертите, а не се водят преговори. Какво би било експертното ниво на представител на МВнР, който определя отразяващата повърхност на един от трите допуснати до конкурса самолети и как тази повърхност би оказала влияние на външно-политическите взаимоотношения? Интересно е защо и в току-що проведената процедура, кристално чиста според г-н Цветанов, в Междуведомствената работна група няма включени представители на МВнР и на МФ. Просто защото мястото им не е там на тези експерти, но това няма как да го знае политикът Емил Христов, все пак той не е експерт. Истината в доклада: В доклада е записано, че на 26.04.2016 г. Министерски съвет не е направил избор на самолет, а е спрял процедурата. Но само толкова, останалите действия на Комисията будят много съмнение за умисъл в действията, за манипулация. За съжаление, Комисията на г-н Христов не пожела да изслуша и служебния министър-председател г-н Герджиков, както и служебния министър на отбраната ген. Янев. Защо ли! Защото щеше да излезе истината, а именно, че по искане на президента Радев, г-н Герджиков и ген. Янев са провели разговори с г-н Борисов и с г-н Каракачанов и са обяснили защо спират до тук, без да е взето решение за избор. Това обаче не бе пожелано да се чуе от Комисията. 2.6. По създаване на конкурентни условия за избор на нов тип боен самолет и равнопоставеност на потенциалните изпълнители.  Временната Комисия е констатирала, „че в резултат от извеждането на схемата за плащане, при актуализацията на Методиката за оценка през 2016 г., от основополагащ и залагането й като задължителен коефициент, се създават условия за необосновано отстраняване на една от офертите... Временната комисия не намери разумни основания за тази промяна на Методиката.“ Няма как и да разбере Комисията, да не забравяме, че не са експерти, а са политици!  Схемата за плащане, според Комисията, е основополагащо изискване, задължително основно изискване, критерии, показател, коефициент, коефициент на изискването и т.н. Схемата за плащане се явява ограничаващо условие. Такива в Искането за предоставяне на оферта (RFP) има няколко (примерно задължително индустриално сътрудничество, офертите да са единствено и само в евро и др.), интересно защо Комисията се спря само на схемата за плащане?  Лъжата в доклада: Схемата за плащане е довела до необосновано отстраняване на една от офертите. Тази лъжа вече беше разобличена. Каква е действителността: Схемата за плащане е включена в Проекта за инвестиционен разход, приет на 02.06.2016 г. от парламента. Ако тя е примерна, каква информация носи и защо е в проекта, имащ силата на закон? Това е non-sense, да има нещо в закон, което не носи никаква информация т.е. Министерски съвет и 43-то Народно събрание са гласували и приели една безсмислица. Този Министерски съвет не беше ли на правителството на Б. Борисов-2, а парламентът не беше ли доминиран от ГЕРБ? Сега излиза, че 44-то Народно събрание казва, че 43-то е приело безсмислица, глупост? А колко човека от временната комисия от ГЕРБ са били и част от 43-то Народно съсбрание? Да разбираме ли, че те са си дали самооценка за безсмислена работа? Освен това 3-ма от членовете на Комисията „Грипен“ са били част от Комисията по отбрана в 43-то Народно събрание, а на тях в две поредни заседания (на 13.10 и на 20.10.2016 г.) им е изнасяна тази информация – за критерии, за задължителни условия, за сравняване на методиките от 2012 и 2016 г. Докладът с анализ на разликите е изпратен на депутатите на служебните им имейли. Да разбирам ли, че и те са си дали негативна самооценка за работата си в Комисията по отбрана в 43-то НС? Схемата за плащане е включена като ограничаващо условие в Методиката за оценка, Допускания и ограничителни условия и в Искането за предоставяне на оферти. Тези документи са приети на Съвети по отбрана, проведени на 22.08.2016 г. и на 19.10.2016 г. В тези съвети са ръководени от министър Ненчев, а са участвали ген. Попов като началник на отбраната и заместник министър Запрянов. Да разбирам ли, че Комисията е дала негативна оценка за работата на ген. Попов и заместник-министъра на отбраната Запрянов, които също са приели схемата за плащане за задължителна? Ако е така, защо г-н Цветанов се доверява на една слаба експертиза в лицето на председателя на комисията по отбрана, който също е гласувал за задължителността на схемата за плащане? Защо г-н Запрянов е водещо политическо лице по проекта сега, при условие, че той се е провалил според Комисията с приемането на схемата за плащане като задължителна? За министър Ненчев няма смисъл да се коментира, той и така не разбра за какво става въпрос. Ако това е била неясната схема, предпоставка за корупция, то тя е станала без участието на ген. Радев, защото от средата на м. август 2017 г., той не е част от Българската армия.  Защо схемата за плащане е включена като ограничаващо условие и има задължителен характер? В  ешение на Министерски съвет РМС913/2016 г. е заложена средносрочната прогноза за текущата плюс следващите 3 (три) последователни години – 2018, 2019 и 2020 г. За всяка от годините е заложена сума в съответствие със схемата за плащане, гласувана от 43-то НС в Проекта за инвестиционен разход, а именно: 2017 – 10 млн. лв., 2018 – 200 млн. лв., 2019 – 200 млн.лв. и 2020 – 200 млн.лв. Да разбирам ли, че според Комисията на г-н Христов, решенията на Министерски съвет имат пожелателен характер? Незнанието не оправдава!  Освен това, има указания за планиране на министъра на отбраната, Указания за планиране на заместник-началника на отбраната, които са класифицирани. Там е заложена цялата схема за плащане, за текущата и следващите 5 (пет) години. И тези указания нямат пожелателен характер, а са задължителни за изпълнение. Само че с тези документи не са се запознали членовете на Комисията, надявам се, че са ги пропуснали случайно може би ... А външният експерт проф. Герогиев, е нямъл допуск до работа с Искането за предоставяне на информация, с получените оферти, с указанията на политическото и военното ръководства на Министерството на отбраната. Затова неговият доклад би следвало да се приеме за сведение от Комисията „Грипен“, а не като основен достоверен източник. Г-н Емил Христов би следвало да възстанови и сумата, платена по договора с проф. Георгиев, защото изготвения документ няма доказателствен характер, а и самият г-н Христов не е представил необходимите документи за изготвяне на обективна оценка, а изборно е предоставил определени документи. На това му се казва манипулация!  Интересно е и едно писмо на министър Каракачанов, с което запитва Министерството на финансите, дали схемата за плащане има задължителен характер. Отговорът от МФ гласи, че от бюджетна гледна точка, тази информация има задължителен характер. Лъжата в доклада: На 24 стр. от доклада на Комисията се споменава за някакъв документ, с който ни е направена оферта за нови самолети, чиято цена се включва във финансовата рамка. Явна лъжа, защото няма постъпила оферта от правителство за нов самолет, изключая тази за нови JAS39 Gripen. Още повече, че 43-то Народно събрание е решило какви са възможните варианти за реализация на проекта – а именно: F-16MLU (втора ръка), JAS39 Gripen и Eurofighter (втора ръка). Няма изпратено Искане за оферта за нови F-16, F-18, F-22 или F-35 до правителството на САЩ, няма съответно и отговор. Спазено е решението на НС. Когато обаче в Комисията се работи преднамерено, нямаш необходимата експертиза, се получават комични изводи. И днес г-н Христов продължава да лъже и да се опитва да излезе от ситуацията, в която сам влезе, оплитайки се в собствените си твърдения. Това е всичко по изводите на „Доклада на Времената комисия за проучване изпълнението на процедурата по избор на нов тип боен самолет за фактите и обстоятелствата относно проведената процедура и направените изводи“. Оценката оставям на вас и лично аз се надявам някой ден специализираните органи в Република България да се позаинтересуват от работата на Комисията. В заключение бих попитал кои от посочените от Комисията „Грипен“ „слабости“ бяха отстранени? Беше ли актуализирана „Концепцията за изграждане на оперативни способности“? Не, не беше! Беше ли включен експертен състав от МВнР и МФ в Експертната работна група? Не, не беше! Единствено схемата за плащане беше изведена като показател в преработената методика, а не като ограничаващо условие по указание на г-н Запрянов, въпреки писмото на Министерството на финансите. Всичко друго от Методиката за оценка си е същото. А да, ново беше и създадената политико-военна група, която имаше за задача подобряване на офертите . За това, за непознаването на нормативната и административната база, за това как комисията по отбрана подведе 44-то Народно събрание, за „светлата процедура“ на г-н Цветанов, за стратегическото сътрудничество, за политическия избор, за това кой на кого е бил началник и какви способности притежава и дали експертизата се оценява с броя на направените с авиационната техника снимки или с пролетените часове и др., някой друг път. ", "date": "2019.01.27", "title": "Димитър Стоянов за ген. К.Попов: Дотук с честта на пагона! Политическите постове са безценни..."}
{"url": "http://epicenter.bg/article/Simeon-Nikolov--Kam-obshta-evropeyska-darzhava-ili-raztseplenie-vodi-frensko-germanskiyat-dogovor-/173877/11/33", "text": "  Първите коментари за подписания на 22 януари т.г. договор между Франция и Германия се люшкаха от възторжено приветстване до пълно отрицание. , а хората бързо усетиха, че зад темата се крият далеч по–дълбоки води и упрекнаха в социалните мрежи дежурните анализатори. Някои опити пък се фокусираха само на отделни теми като например „обща отбранителна политика” и пропускаха широкия спектър от важни за бъдещето на Европа предизвикателства.    Първо, трябва да си припомним някои много показателни изявления на канцлера Ангела Меркел и президента Еманюел Макрон, направени повече от месец преди подписването на двустранния договор. На 19.12.2018 г. в Берлин пред близката на ХДС фондация Конрад Аденауер германският канцлер даде дефиниция на „народ”: „Това са хората, които трайно живеят в една страна, а не група, която се дефинира като народ.” Тя подчерта, че    Френският президент Еманюел Макрон пък заяви, че „тази глобализация е единствената гаранция за мир, докато национализмът води до бедствие”, след което призова и за възобновяване усилията за солидарно разпределение на мигрантите. През последните дни тонът се изостри и вицепремиерът на Италия Салвини призова за отстраняването на Макрон, възмутен от миграционната му политика.   При ясното съзнание, че много страни от ЕС не са готови да се лишат от суверенитета си особено в тези три области, посочени от Меркел,  да им се свежда от Брюксел колко мигранти да приемат или да се определя данъчната политика в страната им, или да се подчиняват на външнополитически директиви,    Затова бе естествено, че Италия и Полша първи заявиха: „В Европа винаги се е говорило да френско–германска ос. Ние обаче се подготвяме за нов баланс, като Полша и Италия ще бъдат главните действащи лица  в тази  Предвид на някои обвинения срещу  лидерите на тези страни, както и на Унгария и други, трябва да признаем, че    Общо е мнението, че ЕС не може да продължава по този начин и са необходими дълбоки реформи. И тук се поражда оправданото съмнение, предвид и на това, кои кръгове представляват Макрон и Меркел, че се прави   Макрон очевидно е отстъпил от някои свои крайни предложения, предвид несъгласието на Меркел например за финансов министър на еврозоната, отделен собствен бюджет за Еврозоната, отделен парламент и т.н.  се състои в това, че вместо проекти заедно с всички европейци, германското правитество ще залага в бъдеще първо на такива с Франция е едва след това ще бъдат приобщавани другите. Проектът открито се противопоставя на стремежите за Европа на нациите и естествено на суверенитета на същите.     Напълно верни и безспорни са обаче аргументите, че ако Европа иска да бъде глобален фактор, да се съобразяват с нея на шахматната дъска САЩ, Русия и Китай, тя се нуждае от изграждане на силен военен потенциал. Затова е погрешно да се смята, че новият двустранен договор е само надграждане на този от 1963–та година. Не случайно в центъра му са въоръжаването в рамките на една обща външна политика и политика за сигурност, както и силно развитие на собствената отбранителна индустрия, особено чрез по–различни директиви за оръжеен износ, отколкото досега. Двете страни заявяват, че желанието им е да укрепят „способностите на Европа да действа самостоятелно” /член 3–ти/, както и „да направят по–силни ЕС и НАТО” /член 4–и/. Макар че да декларираш укрепване на трансатлантическата връзка, но да водиш дебат за „стратегческа автономност на Европа”, изглежда доста странно.   В действителност обаче, такова мощно ядро от една самостоятелна ядрена държава и една силна икономически страна с модерни въоръжени  Дърпайки общото одеяло към себе си, оставят непокрити краката на другите.”, писа журналиста Кристиян Шолц.   Естествено, че в условията на силно конкурентна среда всичко това  . Още при първите обявени 17 проекти по линия на Програмата за структурирано сътрудничество /ПЕСКО/, ние се класирахме едва за 3 проекта, които бяха преобладаващо логистични, а не технологични, а във втората група от 17 проекти – с участие само в 1 от тях – за водолазно оборудване и безпилотни подводни апарати.   Постановката в двустранния договор за взаимна защита в случай на външна „агресия” всъщност дублира не само член 5 на НАТО, но и член 42 на Лисабонския договор на чиято база всъщност се опря идеята за изграждане на Обща политика за сигурност и отбрана в ЕС. Идеята за съвместни дипломатически структури дублира пък Службата за външна политика и сигурност на ЕС, която има свои дипломатически представителства в редица страни.  Създава се орган за управление на хармонизирането на общата политика за сигурност и отбрана, но такъв в последните две години е в много по–напреднала фаза в рамките на самия ЕС. Рамков договор за оръжеен износ ще доведе до необходимостта от френско–германска отбранителна агенция, но в ЕС има доста успешна Европейска агенция по отбрана, работеща за укрепване на европейската отбранителна промишленост. От евентуален разпад на ЕС ли се опасяват в Париж и Берлин, че създават ядро, от което да се излюпи един нов ЕС?   Решенията на ЕС от 2016 г. за Глобална стратегия за външна политика и политика на сигурност, Концепцията за стратегическа автономия, Програмата за структурирано сътрудничество /ПЕСКО/, Общият фонд на европейската отбранителна индустрия, създадените военна логистична мрежа,  европейско медицинско командване, ефективна концепция за водене на кибервойна, планираните разработки за европейски боен самолет, европейски танк, общите военни структури със страни като Румъния и Чехия и много други, даваха една добра перспектива за бъдещата европейска отбрана. Френско–германският договор може да  ускори тези процеси, но при други условия от първоначално предложените или да подложи на риск постигането на интеграцията. Един от мотивите за инициативата на Париж и Берлин най–вероятно е да се преодолее въздържането на някои страни от Източна Европа от създаване на Европейска армия със срок до 2030 г., защото  са под по–силното влияние на САЩ и бяха определени от тях като фронтова зона, в която попада и България. Явно е търсен отговор и на растящия популизъм и национализъм в Европа.   Докато при приемането от ЕС  на Концепцията за стратегическа автономия се подчертаваше, че ще се наложи Европа да се ограничи само в  защита на собствената територия, във френско–германския договор се заявява воля за бъдещи военни мисии. Отделен анализ заслужава факта, че в този военен съюз Франция привнася своята ядрена мощ, която не е интегрирана в НАТО, докато Германия няма право да създава такова оръжие.                                                                                         Военно–отбранителният акцент във френско–германския договор за съжаление допринася за    , за което предупредихме още през 2016 г. в единствения в Европа и уникален по съдържание сборник с материали под заглавие  издаден по инициатива на една германска фондация и научен институт  издателство Dietz,  Бон/Берлин на английски и немски език/  който анализира потенцалната готовност на всяка отделна страна–членка на ЕС, представена от автор от съответната държава и една разработка на научен колектив за перспективите на европейската отбранителна индустрия. В изпълнение изискванията на издателите и в българския раздел са посочени позициите на управляващи, на партии, отделни политици и обществото към една обща политика за сигурност и отбрана, както и възможния военен принос на държавата. Това изследване бе представено съвсем кратко в рамките на доклад в края на 2017 г. на конференция с президента Радев, премиера Борисов и лидера на ПЕС Станишев. Тъй като френско–германският договор днес се коментира от някои в България едва ли не като начало на създаване на Европейска армия, трябва да си припомним не само за посочените по–горе стратегически документи от 2016 г. и формираните вече структури, а че е и рожденият й ден въобще да не съвпада с това междудържавно споразумение.    Договорът, под който сложиха подписите си Макрон и Меркел съдържа и други важни моменти, които очертават дълбочината на интеграция. Във връзка със създаването на  , прави впечатление, че не се споменава за парламентарен контрол на новите сфери на френско–германско сътрудничество. В доклада се казва само, че „Събранието има правомощието да следи за реализацията на прокетите”. Германската общественост се безпокои обаче, от по–широките правомощия, които ще получи Германия в износа на оръжия, например за Саудитска Арабия. Двата праламента се превръщат в изпълнител на правителствата.   Френско–германски крайгранични райони, които имат общи инфраструктури /водоснабдяване, електроснабдяване, обслужване/ и амбицията за създаване на „общо икономическо простарнство” пораждат спекулации сред десните политически сили във Франция за териториални отстъпки, например за Елзас–Лотарингия. Въвеждането на двуезичност в тези общи райони обаче, засилва това впечатление и дава основателен повод  за коментари в посока  . Интересен би бил и казусът,  , ако амбициите на Франция и Германия да се възприеме техния пример се пренесе и върху бъдещия член на Съюза – Македония. Подобен паралел можем да направим и със смесената френско–германска гимназия, ако си представим, че такава– българо–турска например може да се създаде един ден между Одрин и Свиленград.   Съществен момент е ангажимента на страните  , който също се приема нееднозначно от политическите сили. Не е вярно обаче, че Германия и Франция биха могли да си поделят мястото в СС на ООН. По–конструктивна и европейска щеше да бъде борбата, ЕС като цяло да бъде представен в СС. В края на октомври миналата година вицеканцлерът Олаф Шолц предложи именно това: французите да предоставят постоянното си място в СС на ООН на ЕС. Отговорът бе, че Германия трябва да има такова място в СС, с ясното съзнание, че това е  малко вероятно на този етап. Но в договора е залегнала целта: „Приемане на Федерална република Германия за постоянен член на СС на ООН е прироритет на германо–френската дипломация.”   Германските социалдемократи, ако съдим по изказванията на бившия им председател Мартин Шулц, настояват да се възобновят усилията за  .  Обединението на двете страни обаче дава надежда за увеличаване на натиска върху останалите страни–членки чрез   от страна на останалите партньори. Някои политически сили определят характера на договора като  Не е вярно обаче, че той съдържа само намерения и няма конкретика. Напротив, предварително бяха договорени  – в инфраструктури, стандарти, енергийна политика и др. Но „жълтите жилетки” във Франция видяха в договора заговор на елитите срещу интересите на обикновените хора.  Мари Льо Пен критикува документа, че бил „неуравновесен” и ощетявал Франция. Италианският      В етап на очевидни динамични промени  на международния световен ред и в частност на ЕС, жизненоважна е своевременната ориентация на една държава като България  и нейното позициониране, ясно разработени сценарии и създаване на предпоставки за реализация на конкретни мерки с визия далеч зад хоризонта на управленските мандати, каквото за момента не виждаме.  ", "date": "2019.01.27", "title": "Симеон Николов: Към обща европейска държава или разцепление води френско–германският договор?"}
{"url": "http://epicenter.bg/article/Iliyana-Yotova--Lipsva-yasna-programa-za-razvitieto-na-Balgariya-/173881/11/0", "text": " „Борбата с демографската криза изисква национален консенсус. Това е тема, която не е подвластна на политически мандати. Мерките и политиките не търпят отлагане“. Това се казва в Отчетът обхваща всички дейности на Илияна Йотова като вицепрезидент, нейни изказвания и срещи. В 45-страничния документ Илияна Йотова заема категорични позиции по развитието ни като държава, слабостите на управлението и несигурното бъдеще на Европа.   Предлагаме ви резюме от документа, който утре ще бъде представен по време на пресконференцията на президента Радев и вицепрезидента Йотова.     Вицепрезидентът е убедена, че липсва умна и реалистична икономическа програма за развитието на България. Държавната политика не е остаряло понятие, а най-сериозният дефицит на България, посочва Илияна Йотова. Според вицепрезидента трябва да се определят 4-5 приоритетни области, в които ще се развива България, и цялата енергия и политика да бъдат насочени към тях. Страната ни има много неизползван потенциал за развитие в редица области – високите технологии, туризма, селското стопанство.   Вицепрезидентът отбелязва, че възобновяването на проекта АЕЦ „Белене“ ще гарантира енергийната сигурност на България, ще допринесе за общата ни конкурентоспособност и икономически прогрес. Необходимостта от силна и стабилна държава, която да гарантира развитието на бизнеса, а на европейско ниво да отстоява интересите на българската индустрия – за това настояват представителите на бизнеса, поше в документа.   Политиката за сънародниците ни зад граница е важна, но наша отговорност е да се предотврати напускането на хора от страната, убедена е Илияна Йотова. През изминалата година се изчерпаха възможностите за ситуативно отиграване на топката при всеки възникнал конфликт и хората по улиците на България скандираха „Системата ни убива“. Те заявиха на висок глас, че не искат да оцеляват поединично, да планират ден за ден, защото не виждат перспектива. Поискаха държавата да влезе в своите функции по дефиниция.   Вицепрезидентът е убедена, че националната ни кауза се съдържа в отговорите на въпросите каква да е България, в която ще растат децата и внуците ни, какво е мястото ни в ЕС, как ще постигнем единението всички заедно вътре и вън от страната, за да работим за нея, за нас. Икономическият модел за следващите няколко години ще предотврати демографската криза, ще спре изтичането на активни хора, които сега подпомагат други икономики, смята Илияна Йотова. С национален и европейски ресурс могат да се получат добри резултати, ако е общо разбирането, че това са успешните политики и има национално съгласие по тях.     В Българското европредседателство липсваше задълбочен дебат за мигрантската политика. „Българското председателство не разгърна задълбочено важната дискусия за реформата в миграционните политики в Европа“, посочи вицепрезидентът Илияна Йотова на конференция „Миграция и човешка сигурност в посткризисна България“, припомня отчетът. Липсваше дебатът за реформата на Дъблинския регламент, а нашата страна като външна граница на ЕС е най-силно заинтересована от неговата дълбока ревизия. Един от основните приоритети на Българското председателство бе запазването на кохезионната политика. „Не бива тя да бъде заменена с нов вид финансови инструменти или да компенсира недостига в бюджета на ЕС след напускането на Великобритания, или необходимостта от повече средства за сигурност и отбрана да става с намалено финансиране на други важни политики“, категорична е Илияна Йотова. По време на европредседателството България трябваше да постави пред своите партньори въпросите за Шенген и мониторинга. България не успя да покаже богатото си културно-историческо наследство по време на европредседателството, убедена е вицепрезидентът.     Вицепрезидентът очакваше по-големи резултати от шумно рекламираната среща ЕС-Западни Балкани. Приетия на нея документ, в който се говори само за партньорство, но не и за политическо разширяване, Илияна Йотова определи като крачка назад от стратегията на ЕС. В документа липсва и достатъчно конкретика, пише в документа. Като успех на европредседателството вицепрезидентът определи самото провеждане на срещата ЕС-Турция, която даде сигнал за необходимостта от диалог и сътрудничество в сферата на сигурността и овладяването на мигрантската криза.     Вицепрезидентът определя ЕС като конструкция, създадена от хора и умове със силно национално самосъзнание, които бяха убедени, че чрез обща Европа ще защитят още по-добре националния интерес, ще спечелят от тази конструкция. Илияна Йотова е категорично против политиката на „свалените платна“ – България се оставя на инерцията и съдбата, не участва в дебата за промяна на Европейския съюз, чака „големите“ да решат стратегическите въпроси. След 12 години членство в ЕС страната ни не трябва да е в ролята на наблюдател, а на участник във формирането на европейските политики. В навечерието на евроизборите България трябва да направи ясна преценка на мястото си в съюза. По ключови политики като миграция, сигурност, борба с двойните стандарти, върховенство на закона България трябва да има национална визия, споделяна от всички партии, която не пречи на различните политически убеждения, пише в документа, който отчита работата на визепрезидента.   Илияна Йотова е на мнение, че Лисабонският договор трябва да се ревизира, тъй като някои от политиките се нуждаят от повече регулиране на европейско ниво (отбрана, борба с престъпността и тероризма), други общи правила трябва да отпаднат, защото блокират, а не допринасят за развитието. Моментът за отваряне на Лисабонския договор е подходящ и заради „Брекзит“.     Илияна Йотова изразява надежда, че българската държава ще запази и занапред активната си посредническа роля в отношенията между Западните Балкани и ЕС. Вицепрезидентът е убедена, че България трябва да бъде дългата ръка на Европа в тази част на континента.  „Ако искаме да запазим позициите, извоювани по време на европредседателството, трябва да се борим следващия български еврокомисар да отговаря за разширяването. „Защото България е найдобрият лобист на тези страни в Европейския съюз“, e позицията на вицепрезидента.  Комисар по разширяването би увеличило влиянието ни, би направило възможно включването на България и в Берлинския процес, би засилило позициите ни на европейски посредник с Турция.     „Мониторингът над България и Румъния трябва да отпадне“, категорична е вицепрезидентът. „Докладите на Европейската комисия по Механизма за сътрудничество и проверка са проява на двоен стандарт към държавите членки“, както заяви Илияна Йотова по време на конференция в СУ „Св. Климент Охридски“ за бъдещето на демокрацията на ЕС, пише още в отчета. „Вече 11 години Европейската комисия променя в движение собствените си критерии. Тази година докладът за България е с позитивни тенденции, но това не означава, че мониторингът е работещ, тъй като критериите не са ясно формулирани и могат до безкрай да бъдат прибавяни нови условия“, са цитираните думи на  вицепрезидента. Ако има нарушения на върховенството на закона, България трябва да бъде подложена на същата процедура като Полша и Унгария. Като пропуск на Българското европредседателство вицепрезидентът посочи липсата на обществен дебат. „Българското председателство на Съвета на ЕС остана затворено в институциите. Липсваше общественият дебат. Не се чу достатъчно гласът на младите хора“, е оценката на Илияна Йотова.   Вицепрезидентът е убедена, че освен от промяна на политиките, Европейският съюз се нуждае и от институционална реформа. „Днес назначените станаха по-силни от избраните, бюрокрацията измести визионерството“, отбелязва Илияна Йотова, която определя  Европейската комисия като политически оцветена не само заради избора на своя председател, но и на еврокомисарите. „Липсва активното участие на гражданите в посочването на европейските лидери. А държавите са само обекти, изпълняващи политики“, убедена е вицепрезидентът. По думите й бюрокрацията измества волята на гражданите. Остро необходима е „политика на сближаване“ не само на регионите, но и между гражданите, от една страна, и европейските политици и институциите, от друга.   Ксенофобията и национализмът днес шестват в речите на политиците в Европа. Но омразата и национализмът не са лекарство за никой проблем. Те няма да преборят неравенството и липсата на справедливост в обществото ни. Само слабите лидери управляват със страховете на хората“, убедена е Илияна Йотова.   Вицепрезидентът е ангажирана с каузата на тракийските бежанци и неведнъж призовава за справедливи обезщетения. Това направи и на Националния тракийски женски събор-поклонение в крумовградското село Аврен. Постоянна политика и отстоявана позиция на президентската институция е да се постигне договореност за обезщетение на тракийските бежанци. „В лицето на президентската институция вие имате най-верните съюзници“, увери Илияна Йотова присъстващите на Националната среща-инициатива „Завръщане към корените“, която се проведе в Несебър. За втори път от началото на мандата вицепрезидентът участва в този възпоменателен събор. Председателят на Съюза на тракийските дружества в България Красимир Премянов връчи златен плакет на вицепрезидента Илияна Йотова заради активната й подкрепа за каузата на потомците на тракийските бежанци. Национална срещаинициатива „Завръщане към корените“ в Несебър При срещите си с представители на регионалните и местните власти в Одрин вицепрезидентът отново повдигна въпроса за възстановяване активната работа на смесената българо-турска комисия за нерешените въпроси. „Ако е необходимо, тя трябва да бъде формирана наново, за да постигне резултати“, посочи Илияна Йотова   Истинските лидери са тези, които се обръщат към проблемите на малкия човек и намират смисъл в това да помагат. Не е достатъчно само да получим потупване по рамото отвън, да ни признаят от Европа, важно е и да се обърнем към проблемите на българските граждани“, убедена е Илияна Йотова. Упование днес търсим в силните личности от миналото. Но не трябва само да повтаряме заветите им, но и да разбираме посланията им, категорична е вицепрезидентът. „Портретът на Левски е в нашите 41 кабинети, но не го гледаме в очите и не мерим своите действия спрямо неговите. За съжаление, често пъти използваме Апостола за политическа употреба“, заяви Илияна Йотова на отбелязването на 145 години от гибелта на Васил Левски. Според вицепрезидента един от проблемите пред България днес е острият дефицит на силни хора, на хора, които могат да отстояват своите идеи, да се борят за страната си, да се борят за националното.  ", "date": "2019.01.27", "title": "Илияна Йотова, две години на \"Дондуков\" 2: Липсва ясна програма за развитието на България   "}
{"url": "http://epicenter.bg/article/Glavniyat-sekretar-na-MVR-Ivaylo-Ivanov--Nyama-da-tolerirame-deystviya--koito-uronvat-prestizha-na-MVR/173855/3/0", "text": "Има идея МВР да закупи скоростни автомобили за контрол по магистралите у нас. Това съобщи главният секретар на МВР Ивайло Иванов, цитиран от БНР.   Пътната безопасност е сред приоритетите на ръководството на министерството и заради това ще бъдат взети и още мерки допълни   Иванов: “Въпреки лошите данни искам да кажа, че през 2018 година регистрираните ПТП-та са минус 198, загиналите са минус 73, ранените са минус 207 – не е цифрата, която ние очакваме и искаме да постигнем, но все пак с мерките, които са предприемани досега и които смятаме да предприемем за в бъдеще има 73 човешки живота, които са спасени. Трябва да затвърдим тази тенденция. Много мерки сме набелязали“.   „Въпреки че има увеличение на доверието в МВР, то не е на нивата, на които на мен би ми се искало да бъде. За да има доверие в служителите на МВР, това е един двупосочен процес. Както хората трябва да ни вярват на нас, така и колегите трябва да реагират адекватно, бързо на сигнал за извършено правонарушение. Аз като главен секретар ще се стремя това нещо да се изпълнява от всички служители“, каза той.    „Такива действия са неприемливи за нас. Няма как да бъдат толерирани. Тук пак опираме до доверието, няма как когато има такива служители, да се повишава доверието“, каза Иванов, коментирайки последния случай с полицаи от 4-то РПУ в София, обвинени за участие в престъпна група.   Ивайло Иванов заяви също, че “по никакъв начин няма да толерира посегателства срещу полицаи, които изпълняват служебните си задължения“.   „Няма как да не следвам основните цели и приоритети на Министерството. Знаете, че това са: активното противодействие на битовата престъпност, противодействието на престъпленията срещу личността и собствеността на гражданите, опазване на обществения ред“.   „Да не забравяме, че аз наследих поста от министъра на вътрешните работи Младен Маринов и тенденцията през последните две години е за ясно намаляване на регистрираните престъпления“.   По отношение на набелязаните мерки срещу битовата престъпност той коментира: „Това е моят основен приоритет, защото, когато гражданите не се чувстват сигурни, съответно се намалява и доверието в нас. Ежемесечно докладите от областните дирекции пристигат при нас, те се анализират, вижда се къде има пропуски и също така се вижда и къде има добри практики, които се стремим да наложим навсякъде“. Според него наличието на повечето служители не е гаранция за решаване на проблема.   “Наличието на полицейски служители в дадено населено място не е гаранция, че там не могат да бъдат извършени престъпления. И в големите градове има много полиция, но продължават да се извършват престъпления“.   Знаете, че има сформирани мобилни екипи от областните дирекции, които извършват такива посещения, отделно се правят изненадващи полицейски операции, поясни Иванов. Той коментира още и скандала с фалшивите инвалидните пенсии. „Разследването продължава, защото то не е само на едно място, ние се насочихме първо към градовете, където процента на инвалидните пенсии е най-голям в сравнение с областни градове.  Това не е епизодична акция, тя ще продължи, ще обхванем всички области, просто трябва да се разбере, че има един финансов ресурс, който изтича не по направление“.   „В никакъв случай не можем да говорим, че има такива групировки, както бяха познати преди години. Естествено има организирани престъпни групи. Аз смятам, че засега успешно успяваме да противодействаме, отговори той на въпрос свързан с наличието на организирани престъпни групи в страната“.", "date": "2019.01.27", "title": "Главният секретар на МВР Ивайло Иванов: Няма да толерираме действия, които уронват престижа на МВР"}
{"url": "http://epicenter.bg/article/Ostaviha-v-aresta-dvamata-zadarzhani-za-ubiystvo-na-vazrasten-mazh-vav-Varnensko/173872/3/0", "text": "Двамата младежи, които бяха задържани след убийството на 80-годишен мъж в Белослав, ще останат за постоянно в ареста. Това реши днес Окръжният съд в града, като взе предвид тежестта на престъплението и реалната опасност лицата да се укрият или да извършат друго деяние, съобщават от Варненския окръжен съд.   Магистратите разгледаха прокурорско искане за постановяване на постоянна мярка „задържане под стража“ на 20-годишния Диян Валентино и 23-годишния Митко Иванов. Те са с повдигнати обвинения за грабеж, придружен с убийство. Според Наказателния кодекс,престъплението е тежко умишлено и се наказва с „лишаване от свобода“ от 15 до 20 години, доживотен затвор или доживотен затвор без право за замяна.   И двамата млади мъже са неосъждани. Единият – Диян Валентинов, има наложено административно наказание глоба за притежание на наркотици. Като разгледа събраните до момента материали от досъдебното производство, Варненският окръжен съд прие, че съществува обосновано подозрение, двете лица да са съпричастни към деянието, в което са обвинени. Предвид тежестта на престъплението и предвиденото наказание за него, както и високата степен на обществена опасност, съдебният състав счете за реална опасността лицата да се укрият или да извършат друго деяние и им определи най- тежката мярка за неотклонение \"задържане под стража“.   Определенията на Окръжен съд – Варна могат да бъдат обжалвани пред Апелативен съд – Варна. Двамата бяха задържани на 24 януари в Белослав, след като възрастен мъж бе открит мъртъв от брат си, който живее в съседство. От дома на 80-годишния самотно живеещ пенсионер липсвали пари.   Назначена е съдебно-медицинска експертиза, която да установи начина, по който е била умъртвена жертвата.   Източник: канал 3", "date": "2019.01.27", "title": "Оставиха в ареста двамата задържани за убийство на възрастен мъж във Варненско"}
{"url": "http://epicenter.bg/article/KPKONPI--Sultanka-Petrova-ne-e-v-konflikt-na-interesi/173888/3/0", "text": "  Това е заключението на антикорупционната комисия, която започна проверка след фатален инцидент със служител на фирма, охраняваща ремонта на бившия Партиен дом. Фирмата тогава се оказа свързана със съпруга на Петрова. 25-годишният Даниел Тасев намери смъртта си по време на дежурство като охранител от фирмата, пазеща строежа на новата сграда на Народното събрание. За последно е забелязан да говори със служител на НСО.   Преди да стане депутат, съдружник във въпросната охранителната фирма е Султанка Петрова. След инцидента тя каза, че съпругът ѝ е на високо ниво в компанията. Собственик пък се оказа Филип Чипев, близък до семейството на Петрова - баща на внуците ѝ, както той сам обяви.   Според решението на антикорупционната комисия налице е само един от елементите за наличие на конфликт на интереси -  \"лице, заемащо публична длъжност\". \"Липсват обаче другите два елемента – наличието на упражнени от лицето правомощия по служба и частен интерес. Липсата, на който и да е елемент от понятието \"конфликт на интереси\", обуславя невъзможност за нарушаване на забраните. Собственикът на охранителната фирма и заместник-министър Петрова не пожелаха да коментират решението. Разследването на прокуратурата не е приключило, съобщи БТВ. Заради сложността на експертизите. А докато чака резултатите, майката на Даниел посещава често мястото - отвън. Не е допускана да види шахтата.", "date": "2019.01.27", "title": "КПКОНПИ: Султанка Петровa не е в конфликт на интереси"}
{"url": "http://epicenter.bg/article/Georg-Georgiev--Krayna-valna-na-populizam-zastrashava-demokratsiyata-v-Evropa/173870/2/0", "text": "„Преди 76 години България успява да изпише със златни букви спасяването на над 76 000 евреи. В момента сме свидетели на крайна въ на полна на пулизъм и реторика, които застрашават демократичните ценности”. Това заяви на брифинг заместник-министърът на външните работи Георг Георгиев по повод Международния ден в памет на жертвите от холокоста, предаде БГНЕС.   „Историята има навика да повтаря събития. Ние като наследници сме нагърбени с отговорността да не допуснем отново подобни режими като фашизма, националсоциализма, комунизма”, отбеляза в изказването си Георгиев.   „Правителството е ангажирано да пресича всякакви вандалски актове в зародиш като издраскани паметници, изпочупени стъкла, като случая със Софийската синагога преди седмица, свастики, изрази и послания, които насаждат езика на омразата”, заяви още зам.-външният министър.   Преди месец от Руската федерация отново излязоха със становище, че страната ни трябва да вземе по-строги мерки срещу поругаването на паметника на Съветската армия. Георг Георгиев заяви, че България винаги е чистела паметника и е реагирала своевременно след всяко надраскване на монумента в София.", "date": "2019.01.27", "title": "Георг Георгиев: Крайна вълна на популизъм застрашава демокрацията в Европа"}
{"url": "http://epicenter.bg/article/Orhan-Ismailov-otgovori-na-Kasim-Dal-za-koalitsiyata-s-Mareshki--/173874/2/0", "text": "  Това пише в официално съобщение до медиите от председателя на НПСД Орхан Исмаилов.       ", "date": "2019.01.27", "title": "Орхан Исмаилов: Съпартийци опитаха да ме дискредитират"}
{"url": "http://epicenter.bg/article/Emil-Karanikolov--Darzhavata-mozhe-da-uvelichava-zaplatite-i-go-pravi-v-byudzhetnata-sfera/173878/2/0", "text": "  Това каза в предаването „Беновска пита” по Канал 3 министърът на икономиката Емил Караниколов. „Ние лесно ще направим дружество, лесно ще направим компанията, стратегически, абсолютно всичко. Как ще пробием на пазарите? Дори да е много добра компанията, на нея й трябват години, години да пробие на пазарите. Затова нека да оставим бизнеса, инвеститорите, малките и средните предприятия да работят и те да пробиват, а държавата – и опозицията, и правителството, и управляващите, да създават необходимите условия те да могат да правят бизнес”, каза още той. „Каквото и предприятие да направим в момента, ние трябва да му осигурим ресурс. Това, което казах – ние не можем да пробием веднага на пазара. Добре, правим нова компания, много иновативна, на нас ни трябва време да пробием на пазара. Закъсняла е тази идея”, коментира Караниколов.  ”Нека първо да кажем, че компании напускат навсякъде. Да, беше споменато, но нека да посочим как са обективните факти. Да уточним, че не са 4 компании, а са 2. Каква е разликата, ще кажа първата. Първата компания се занимава в текстилното производство. Имат няколко фабрики, но все пак работят наистина доста хора там – между 1400 и 1800 човека. Нека обаче да погледнем тази компания още от миналата година, техните отчети. Първо анализът, който показва, че основният им клиент има спад на техните продажби, който не е българска компания, въобще не е в България, т.е. те нямат поръчки. Второто, което е много интересно е, че те пишат, че имат проблем с работната ръка още миналата година, запетайка и с увеличаването на заплатите”, каза министърът на икономиката.  „Въпросът е следното – навсякъде се търсят хора, тъй че има, но няма как ти да задържиш хора със заплати от 500-600 лева при положение, че доходите се вдигат. Тя в момента минималната заплата е 560. Разбира се тук има упреци, бизнесът казва защо вдигнахте минималната работна заплата без да го съгласувате с нас, а само примерно със синдикалните организации. Аз мисля, че програмата на правителството е ясна – до 2021 година минималната работна заплата трябва да е 650 лева. Ние имаме ангажимент към бизнеса, но имаме ангажимент към работниците, които искат да им се увеличават заплатите. Държавата реално в сектора, където се плащат заплати има около 30%. 70% работодател в държавата е бизнесът, на който сме му благодарни за това нещо, което прави. Държавата може да увеличава заплатите и го прави в бюджетната сфера, но държавата няма друг лост, освен да увеличава минималната работна заплата, което и направихме, но това е наше задължение. Но вижте, ние вече не сме бананова република. Тук идват сериозни инвеститори. Да, някои казват, инвестициите са спаднали отпреди 10 години.   Приватизация – купуваш нещо за 10 лева, нарязваш го, на другия ден печелиш 100, банкова система, застрахователна система, фотоволтаици. Сега инвестициите са в реалния сектор. Защо не се каза на конгреса. Да, 2 компании, 4 напускат, защо не казахме, че миналата година се откриха заводи, защо дойдоха „Леони“, защо дойдоха „Язаки“, защо дойдоха двете производства за самолетни части, автомобилния сектор.   Изключително – около 200 милиона инвестиции само за миналата година, 3200 работни места. Как започна тази година? Във Враца инвестиция за 22 милиона. Очаква се там до края да бъдат назначени 1000 работни места. Видяхте в Димитровград отваряме отново производство, износ, това е изключително важното. Но ние си затваряме очите за хубавите неща. Разбира се, правителството не трябва, това са 1600 човека, 1600 човешки съдби, но това е – ние ще доведем инвеститори, които могат да плащат заплати и да са конкуренция с други инвеститори, за да увеличават доходите”, сподели Емил Караниколов.", "date": "2019.01.27", "title": "Емил Караниколов: Държавата може да увеличава заплатите и го прави в бюджетната сфера"}
{"url": "http://epicenter.bg/article/Neno-Dimov--S-neprekasnatite-si-obzhalvaniya--quot-zelenite-quot--iskat-da-prevarnat-Balgariya-v-rezervat/173879/2/0", "text": "С протестите си \"Зелените\" пречат на икономическото развитие на България. Красен Станчев изчисели, че заради техните обжалвания се губят по 365 млн. на година.  Това каза в предаването \"Беновска пита\" по Канал 3 министърът на околната среда и водите Нено Димов. \"Не коментирам решенията на съда, защото дълбоко вярвам в разделението на властите. Искам да вярвам, че съдът отсъди за Пирин според закона, а не под уличен натиск. Някой трябва да направи много комплексен анализ. Изчислено е, че по магистралите умират в пъти по-малко хора. Представете си, колко човешки живота щяха да бъдат спасени, ако не бяха обжалванията на \"зелените\" за строежите на магистрали? Тези хора не подкрепят ядрената енергетика, енергетиката от въглищата, не подкрепят никаква енергетика. Явно искат да се превърнем в затворен резерват.     Представете си колко хора ще загубят работата си и семействата им ще останат без доходи, ако се затворят централите \"Марица\"? Ще плащаме и по-високи сметки за ток. Правото на обжалване трябва да го има, но с него не трябва да се спекулира. Магистрала \"Струма\" не може да бъде построена вече 11 години, заради обжалвания. Мога да дам и пример за един от най-бедните региони в България - Видин. Имаше идея да се направи ски курорт в Миджур, но \"зелените\" обжалваха и нищо не се получи. Така хората загубиха възможността да повишат доходите си\", даде пример Нено Димов.  \"Моделът на либерална демокрация явно се оказа сбъркан. Интеграцията на циганите няма как да се случи чрез отпускането на помощи, както настояват либералните демокрации. Интеграцията може да се случи, ако тези хора започнат да работят. Не искам да деля хората на българи, цигани и тн. Всички трябва да бъдем равни пред закона. Когато един човек работи, той е наясно, че има задължения и трябва да си плаща тока, водата\", даде пример екологичният министър.", "date": "2019.01.27", "title": "Нено Димов: С непрекъснатите си обжалвания \"зелените\" искат да превърнат България в резерват"}
{"url": "http://epicenter.bg/article/Iliyana-Yotova--Prekaleno-mnogo-se-namrazihme-v-Balgariya/173880/2/0", "text": "Да съхраняват и развиват българския национален интерес. Tова пожела вицепрезидентът Илияна Йотова на българските евродепутати, които ще влязат в ЕП през май. „Няма лошо, че сме от различни партии – така и трябва да бъде. Нюансите са различни, идеологията е различна, но има нещо, което се нарича български интерес и той трябва да бъде съхраняван и развиван”, каза тя в предаването „120 минути” по БТВ.   На въпрос как гледа на отношенията между Президентството и правителството, тя отговори, че двете институции работят нормално, но подчерта: „Това, което няма да допуснем – и аз, и президентът, е да бъдем съглашателската институция, която да подпира изпълнителната власт, да приглася на изпълнителната власт. Ще чуваме, ще слушаме, това, което те ни казват, ще казваме на глас, ще се опитваме да коригираме политики, нека те да преценят”.   Утре между вицепрезидента и президента Радев ще се проведе среща, на която Йотова ще представи своята концепция за политика към българите в чужбина. „За последната една година моята кауза е единението на българите. Занимавам се преди всичко с нашите сънародници зад граница. Това са над 3 милиона българи. За мен те не са другите българи. Ние сме едно и нямаме никакво право да пилеем повече този потенциал”, добави вицепрезидентът.   В тази връзка Йотова отговори и на въпрос, свързан с руския милиардер Сергей Адониев, който през 2008 г. получава българско гражданство. Миналата година гражданството му беше отнето, а от ДАНС заявиха, че са стартирали процедурата след постъпила в агенцията информация. „С моя подпис гражданството беше отнето след обоснованата преценка и оценка на нашите служби за сигурност. Сигналът за това е пристигнал доста късно. Доколкото разбирам в момента, в който е дадено гражданството през 2008 година, нашите служби за сигурност не са разполагали с тази информация”, коментира Йотова.   Други пък все още чакат да получат гражданство. Сред тях е и арменката Рузанна Ташчян, която е със статут на постоянно пребиваваща. Преди повече от година Ташчян подава документи и все още чака за български паспорт. Посочи също така, че законът за придобиване на българско гражданство трябва да бъде променен. Йотова заяви, че откакто е на поста си няма нито едно българско гражданство, издадено заради т. нар. „устойчиви инвестиции”.   „За мен най-сериозният аргумент е въпросът за сигурността на българските граждани. Докато ние не изчистим всички спорни въпроси около една личност, докато не бъдат извършени всички проверки, указ няма да бъде издаден. В случая с тази жена няма как да ви разкрия в студиото пред нашите зрители какво е естеството на проверката, която беше извършена – не е в полза нито на обществото, нито на нея самата, но съвсем скоро тя ще може да пътува”, каза Йотова.   На 16 януари Европейският парламент подкрепи идеята европейските фондове да бъдат обвързани с върховенството на закона. Йотова заяви, че изцяло подкрепя идеята, но според нея крайното решение трябва да бъде взето „малко по-плуралистично”: „Да не стане така, че утре този механизъм също да бъде част от злоупотреби с т. нар. върховенство на закона. Още повече, че последните два мандата на ЕК са изключително политизирани. Отношението към едно правителство според неговата политическа представителност е различно. Затова казвам, че трябва още малко да се доизкусури текста”.", "date": "2019.01.27", "title": "Йотова: И аз, и президентът няма да бъдем съглашателската институция, която да подпира властта"}
{"url": "http://epicenter.bg/article/Tsvetanov-za-aktsiite--kogato-beshe-vatreshen-ministar--Zashtitavah-interesite-na-Balgariya/173882/2/0", "text": "Това каза в предаването \"120 минути\" по БТВ председателят на парламентарната група на ГЕРБ и зам.-председател на партията   по повод репортаж на телевизията за делата, които България е изгубила в съда в Страсбург заради акциите, когато той беше министър на вътрешните работи.   \"Извинявам се на всички, които са засегнати, но пак ще повторя, че по тази начин защитихме интересите на държавата. Нека погледнем и през очите на жертвите. Те са ми казвали такива неща, които нямат смелост да кажат пред вас, защото ги е страх. Те живеят благодарение на тези акции. Те са благодарни за тези акции. Свидетели по делото \"Октопод\" станаха жертви на престъпността. Това също не трябва да се забравя. Аз защитавах интересите на държавата. Защитавах интересите на България\", категоричен беше Цветанов.", "date": "2019.01.27", "title": "Цветанов за акциите, когато беше вътрешен министър: Защитавах интересите на България"}
{"url": "http://epicenter.bg/article/Zhivko-Todorov--V-politikata-ima-mnogo-vazmozhnosti-da-se-stapi-varhu-mina/173884/2/0", "text": "В политиката има много възможности да се стъпи върху мина, затова трябва много да се внимава. Важно е всеки, който участва в политически живот, да си върши работата съвестно и да внимава. Аз също много пъти съм си правил равносметка и съм видял грешките, които съм правил. За синя лампа не бих искал да говоря, но по-скоро бих искал да кажа, че когато човек е във властта, няма много време да прави анализи за своята работа и затова трябва от време на време да се прави равносметка, каза в предаването „Беновска пита”, Живко Тодоров от ГЕРБ.   За Стара Загора съм си дал равносметката и какво беше грешка и кое не. Завел бях жалби за обиди във Фейсбук, но го оттеглих, защото безгрешни хора няма.  Ремонтите, за които ме упрекнаха един по един приключват. Ще открием и моста, който стана хубав, но създаде много неприятности на старозагорци с движението. Очакваме и до месец в центъра също да бъде приключен ремонта, за който изпълнителя е виновен и ще понесе своите последствия и глоби. По европейските проекти, ние сме длъжни да търсим най-ниската цена, но ние избираме на база на това, кой може да предложи най-добра цена заедно с най-добро изпълнение, каза още той.   Законодателството в момента не е добро - би трябвало фирми, които не изпълняват добре европейски проекти, да не ги печелят. Трябва да има правила, заяви Живко Тодоров.   Демокрацията трябва да е дотам, до където не застрашава личната свобода на всеки индивид. Например за незаконните постройки- те са ярък пример, че не се обръща внимание, каза още той.  ", "date": "2019.01.27", "title": "Живко Тодоров: В политиката има много възможности да се стъпи върху мина"}
{"url": "http://epicenter.bg/article/Mihail-Konstantinov--Na-evroizborite-ima-golyama-veroyatnost-GERB-i-BSP-da-sa-s-ednakav-broy-evrodeput/173886/2/0", "text": "На евроизборите има голяма вероятност ГЕРБ и БСП да са с еднакъв брой евродепутати, смята проф. Михаил Константинов. Тази малка разлика от процент и половина, която им я дават социологическите проучвания може да се каже, че е в рамките на статистическата грешка.  Обикновено на такъв тип избори, избирателната активност е ниска, а там се падат и 4 почивни дни. От което ще загуби ГЕРБ. Електоратът на БСП не пътува. И за двете партии по-важни са местните избори и тогава ще видим по-голямата мобилизация. \"Обединените Патриоти\" ще идвършат голяма глупост, ако не се яват заедно на тези избори. Всички им дават поне 2 евродепутата. Какво пречи и Джамбазки и Сидеров да бъдат в листите? Източник: Фактор \r\n \r\n \r\n \r\n", "date": "2019.01.27", "title": "Михаил Константинов: Има голяма вероятност ГЕРБ и БСП да са с еднакъв брой евродепутати"}
