{"url": "http://epicenter.bg/article/Arestuvan-e-Yuriy-Borisov--bivsh-deputat-ot-BSP--obvinen-v-shpionazh-v-polza-na-chuzhda-darzhava/192292/2/0", "text": " научи  от съпругата му - журналистката Дора Чичкова.      В жилището на Борисов е имало обиск от 7 ч сутринта, търсели са се документи на Национално движение \"Русофили\".   Търсят документи на движение \"Русофили\", опитват се да докажат шпионаж, посочи Чичкова пред    Иззети са компютъра и телефона на Борисов, прегледани са и останалите компютри у дома му.   \"Съмнителни\" се оказали и материалните в папка, съдържаща вестникарски интервюта и статии на Николай Малинов, който в момента е председател на движение \"Русофили\".   Преди дни Борисов е имал сериозна сърдечна атака и не се чувства добре физически, разказа неговата съпруга. Той е с ритъмни нарушения и преди няколко дни е излязъл от болница, научи   Обискът в дома на Борисов е станал със съдебно определение на Специализиран наказателен съд от 4 септември 2019 година. От документа, с който  разполага, става ясно, че  задържането му е във връзка дело от 3 юли 2019 година.  Съдебното производство е .   В определението си съдията е посочил   По неофициална информация в неговия дом и офис също се извършват обиски.    Зам.-председателят на НД \"Русофили\" Владимир Чучуев разказал пред \"Дума\", че рано сутринта в Специализираната прокуратура е била извикана в качеството си на свидетел главният секретар на движението Кристина Иванова.       Юрий Митков Борисов е доктор по философия.    Роден на 12 август 1956 г. Средното си образование завършва във Френската езикова гимназия „Ромен Ролан“ гр. Стара Загора, а висшето – в СУ „Св. Климент Охридски “. В периода 1980 – 1983 е учител по морал и право, естетика, обществознание, логика и психология във ФЕГ „Ромен Ролан“. От 1983 – 1990 преподава философия в Медицинска академия – гр. София. През 1986 г. защитава кандидатска дисертация на тема „Методологически проблеми на психология на установката“.    От 1991 до 1997 г. е народен представител в VII Велико народно събрание, в 36-о и 37-о Народно събрание. В 37-ото НС е председател на Комисията по образование и наука.    Главен редактор на теоретичното списание на БСП „Ново време“ от 2000 г. до 2015. В периода 2008 – 2015 е първи зам.-главен редактор и и.д. главен редактор на вестник „Дума“. От 2005 г. досега е главен редактор на българското издание на френския месечник „Монд дипломатик“. Носител на наградата на БСП за политическа журналистика и публицистика „Георги Кирков“ (2012).    Член е на Националния съвет на Национално движение „Русофили“ и ръководи аналитичния център на организацията. През 2017 г. става действителен член на Международната славянска академия за наука, образование, изкуство и култура.    Член на Съюза на българските журналисти и на Съюза на българските писатели.    Автор на книгите: „Психология на подсъзнанието“ (научна), „Войната на Мърфи“ , „Христос не возкресе“ (публицистични), „Приказка за Буда“ и „Молба за Рая“ (художествени).   Съдебно определение на Специализиран наказателен съд от 4 септември за обиск в дома на Юрий Борисов.      ", "date": "2019.09.09", "title": "Мълния! Оковаха с белезници Юрий Борисов, бивш депутат от БСП, разследват го за шпионаж"}
{"url": "http://epicenter.bg/article/Privikali-Zhivko-Georgiev--razpitvan-e-dali-Reshetnikov-ne-e-vliyael-na-sotsiologichesko-izsledvane/192294/2/0", "text": "Социологът Живко Георгиев е бил привикан в Националното следствие на \"Г.М. Димитров\", научи  Той е бил разпитван като свидетел за извършено от него социологическо изследване.   В 7,30 часа двама полицаи са му връчили в дома му призовка и в 12 ч. е трябвало да се яви в Националното следствие.   Въпроси за Юрий Борисов, който по  същото време е бил арестуван и откаран с белезници в националното следствие,  не са му задавали.    Разследващите са се интересували дали върху данните от изследването не са оказали влияние Малинов, председател на движение \"Русофили\" и ген. Леонид Решетников, бивш шеф на информационно-аналитичното управление на външното разузнаване на Русия. Живко Георгиев е роден през 1955 г., завършил е социология в СУ „Св. Климент Охридски“, където преподава теория на емпиричното социологическо изследване и маркетингови проучвания. Бил е директор по изследванията на ББСС \"Галъп интернешънъл\" (1992-2001). Член на УС на Института за социална интеграция от неговото създаване и негов председател в периода от 2002 до 2008 г.   От 2001 г. собственик и управител на Джи Кънсалтинг - компания, специализирана в изследователска и консултантска дейност. Има професионален опит в ръководството и реализизацията на изследователски проекти за множество компании, Световната банка, UNDP, USAID, министерства, държавни агенции, общини, неправителствени организации, политически партии. Член е на Стратегическия съвет към президента Радев.  ", "date": "2019.09.09", "title": "Извънредно! Живко Георгиев разпитван дали ген. Решетников не е повлиял на социологическо изследване"}
{"url": "http://epicenter.bg/article/Eva-Maydel-i-obshtina-Veliko-Tarnovo-s-initsiativa-za-nasarchavane-na-cheteneto-/192303/2/45", "text": "Българският евродепутат от ГЕРБ/ЕНП Ева Майдел и Община Велико Търново започнаха инициатива в града, насърчаваща четенето. Това съобщиха от пресцентъра на ГЕРБ.    В парк „Дружба“ беше поставена открита библиотека за свободна размяна на книги от граждани. В нея има разнообразни книги за хора с различни интереси, които могат свободно да се вземат, прочитат и разменят.    „Българите обичат да четат, но не всеки може да си позволи да купи и съхранява всяка книга, която му харесва. Идеята на тази своеобразна открита читалня е всеки да взима, но и да оставя книги, които е прочел, за да може винаги да има интересни и нови заглавия. Това е и начин да насърчим младите, които прекарват време на открито в парка, да се поинтересуват и да прекарват повече време с книга в ръка.“ Това заяви Ева Майдел, която има информационен офис във Велико Търново и осъществява редица инициативи в града и областта.    „Община Велико Търново и екипът на кмета инж. Панов за пореден път показват своя ангажимент към насърчаване на образователните и културните дейности в града. Успоредно с инвестициите в модернизиране на училищата и детските градини, това е последователна и отговорна политика за по-добро образование в региона,“ допълни българският евродепутат.  ", "date": "2019.09.09", "title": "Ева Майдел и община Велико Търново с инициатива за насърчаване на четенето "}
{"url": "http://epicenter.bg/article/Izlozhba-v-Evroparlamenta-za-140-g-ot-Uchreditelnoto-sabranie-i-priemaneto-na-Tarnovskata-konstitutsiya/192304/2/0", "text": "На официална церемония в Европейския парламент в Брюксел на 10 септември 2019 г. ще бъде отбелязана 140-ата годишнина от Учредителното събрание и приемането на Търновската конституция. Това съобщиха от пресцентъра на Народното събрание.    Председателят на Народното събрание Цвета Караянчева и председателят на Европейския парламент Давид Сасоли ще открият в 18.00 часа в изложбено пространство „Атанас Буров“ изложбата „140 години от Учредителното събрание и приемането на Търновската конституция“, която представя факти за тези значими за България събития. Цвета Караянчева ще връчи на председателя на Европейския парламент луксозни копия на Търновската конституция и на Сребърната конституция, дарение от Народното събрание за библиотеката на ЕП.    Солисти на Пловдивската опера ще поздравят със свои изпълнения гостите на откриването. През 2019 г. Пловдив е европейска столица на културата.    Преди церемонията председателят на Народното събрание Цвета Караянчева и водената от нея парламентарна делегация ще разговаря с председателя на Европейския парламент Давид Сасоли.    В състава на делегацията са още заместник-председателят на Народното събрание д-р Нигяр Джафер и народните представители Галя Желязкова, Крум Зарков, Емил Димитров и Полина Христова.  ", "date": "2019.09.09", "title": "Изложба в Европарламента за 140 г от Учредителното събрание и приемането на Търновската конституция"}
{"url": "http://epicenter.bg/article/Arestat-na-Yuriy-Borisov-e-zaradi-vrazki-s-gen-Reshetnikov-i-Malofeev-/192305/2/0", "text": "  Председател на организацията е Николай Малинов, бивш депутат от БСП, бивш издател на в. \"Дума\", който се смята за връзка с руски кръгове около ген. Леонид Решетников и руския православен олигарх Константин Малофеев.  която десните у нас подозират в намеса в изборите за президент. Той е бивш началник на Информационно-аналитичния отдел на руското външно разузнаване, бивш председателя на Руския институт за стратегически изследвания. За него се  твърди, че е бил резидент на КГБ за България.     и да направи тв канал на руското православие с аналитична насоченост, а News 7 да играе ролята на новинарска телевизия.  Малофеев е един от най-доверените олигарси на президента Путин, името му е в санкционния списък на САЩ. Той, заедно с ген. Решетников е създател и водач на набиращата в Русия популярност организация   Името му протича и в секретни разработки на специалните служби. Тази сутрин разследващите    От връченото определение за обиск ставало ясно, че задържането на Борисов е във връзка с дело, образувано на 3 юли 2019 г. по чл. 105 от Наказателния кодекс за обвинение в шпионаж. Той гласи, че   се наказва с лишаване от свобода от 5 до 15 години. Официално договори за сътрудничество между организациите в Русия и в България няма, но влиянието е налице.   Наскоро зам.главният прокурор Иван Гешев обяви:   имайки предвид именно Малофеев. Руснакът е в сериозни връзки и с Цветан Василев, като за последните няколко години се появиха редица публични доказателства за близките бизнес отношения между двамата.  \" , заяви Гешев на 7 януари 2019 година.  научи   Съдебното постановление за ареста на Борисов е от 4 септември т.г. и е във връзка именно за контактите на българските \"Русофили\" с т.нар руските проимперски кръгове.  Това гласят част от изводите в статията   Сайтът „Кода“, за който работят няколко реномирани англоезични журналисти, публикува в края на миналата година тази статия от канадския публицист Майкъл Колбърн, посветена на българските русофили и тяхното национално движение начело с Николай Малинов. Статията е публикувана и в Дойче веле.   „Според Николай Малинов 35-хилядното Национално движение на русофилите е просто културна организация, голям клуб, който строи паметници и организира фестивали, за да напомня на българите за дълбоките им исторически, културни и езикови връзки с Русия“, пише авторът и цитира своя събеседник: \"Днес Русия има духовен план за спасяването на Европа - чрез традиционните ценности и силната държава в един многополюсен свят\". Майкъл Колбърн припомня, че     \"Леонид Решетников, когото Малинов нарича свой приятел, по време на службата си в СВР (руското външно разузнаване) беше известен като „краен ястреб“. Той ежегодно прави класация на \"русофобските чуждестранни журналисти\", а наскоро заяви, че \"е време Русия да се върне на Балканите\".  През 2015 година Малинов и Малофеев с обединени усилия се опитаха да погълнат частната телевизия TВ7. По същото време в едно интервю  . Но това \"брилянтно бъдеще\" все още се чака. Превземането на TВ7 в крайна сметка се провали, а телевизията беше закрита.    , пише още авторът.   От основаването си през 2003 г. дружеството ежегодно провежда събор на русофилите в България през Септември, край язовир „Копринка“, който се намира в близост до Казанлък. , евродепутатът Георги Пирински, народният представител от БСП Петър Кънев, лидерът на партия „Атака“ Волен Сидеров и проф. Ангел Димов – първият пълномощник на българския Комсомол в Коми и председател на СП „Български път“.  Официални гости на събитието са съветникът по култура при Посолството на Русия в България Кирил Рънза, полк. Виктор Авдеев, военен аташе при посолството на РФ в България, Сергей Сметюшенко, изпълнителен директор на РКИЦ, Никита Бондарев, ръководител на балканския отдел на РИСИ в Москва, председателят на Комунистическата партия на България Александър Паунов, председателят на Отечествения съюз Симеон Симеонов, социологът проф. Михаил Мирчев, ген. Стоян Топалов, Крум Лазаров, Станка Шопова, Светлана Шаренкова и Светлана Бейдова.   Арестът на Юрий Борисов съвпадна с отбелязването на 9 септември - дата, която разделя българите и изложбата в Руския-културно информационен център, посветена на 75-годишнината на ВСВ, която също предизвика полярни коментари. Заглавието на композицията е  \"Към 75-ата годишнина от освобождението на Източна Европа от нацизма. България\"        ", "date": "2019.09.09", "title": "Арестът на Юрий Борисов е заради връзки с ген. Решетников и олигарха Малофеев "}
{"url": "http://epicenter.bg/article/Rumen-Radev-shte-uchastva-v-tseremoniyata-po-otkrivane-na-portugalski-investitsionen-proekt-v-Plovdiv/192306/2/0", "text": "На 10 септември, вторник, президентът Румен Радев ще бъде в Пловдив за откриването на португалски инвестиционен проект.    Събитието е от 13.30 часа на ул. „Георги Бенев“ 15 в Северната промишлена зона в Пловдив, съобщиха от прессекретариата на държавния глава.   Инвеститорът оповести намеренията си да разшири производството на стъклени опаковки в България, както и да създаде свой регионален офис у нас, по време на работна среща на президента Румен Радев с представители на португалския бизнес в рамките на официалното му посещение в Лисабон през януари т.г. Очаква се общият обем на инвестицията да достигне 300 млн. евро през следващите години, като до момента са разкрити 700 работни места.", "date": "2019.09.09", "title": "Румен Радев ще участва в церемонията по откриване на португалски инвестиционен проект в Пловдив"}
{"url": "http://epicenter.bg/article/Stotitsi-grazhdani-byaha-na-otkrivaneto-na-izlozhbata--quot-Patyat-kam-pobedata--istoricheskite-iztochnitsi-quot-/192308/2/0", "text": "Изложбата \"Пътят към победата: историческите източници\" бе открита в РКИЦ, предаде репортер на Агенция \"Фокус\". Първоначалното наименование бе \"Към 75-ата годишнина от освобождението на Източна Европа от нацизма. България\", но бе сменено впоследствие.    Изложбата е документална и представя документи с ниво на класификация \"строго поверително\" от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ).    Експозицията бе открита от Посланика на Русия в България Анатолий Макаров.    \"Скъпи приятели ние се събрахме днес на годишнината на велики събития, които до голяма степен са определили хода на по-нататъшната история на Русия, така и на България\", каза по време на откриването на изложбата посланикът. По думите му на този ден преди 75 години българският народ с ликуване и радост е посрещал войските на Червената армия.    На събитието бяха изпълнителният директор на фондацията „История на Отечеството“ Константин Могилевски и проф. д.и.н. Евгения Калинова. На откриването присъстваха председателят на Градския съвет на БСП - София Калоян Паргов, Атанас Зафиров, член на Изпълнителното бюро на БСП, народни представители от левицата, лидерът на АБВ Румен Петков, както и стотици граждани.  ", "date": "2019.09.09", "title": "Стотици граждани бяха на откриването на изложбата \"Пътят към победата: историческите източници\""}
{"url": "http://epicenter.bg/article/Desetki-stolichani-protestiraha-sreshtu-izlozhbata-v-Ruskiya-kulturno-informatsionen-tsentar-/192310/2/0", "text": "Николай Ненчев поведе протеста на десетки протестиращи срещу изложбата в Руския културно-информационен център. Гражданите протестират срещу изложбата в центъра, която първоначално бе озаглавена \"Към 75-ата годишнина от освобождението на Източна Европа от нацизма. България\".    Към момента експозицията носи името \"Пътят към победата: историческите източници\".    Протестиращите носеха плакати, на които пишеше: \"Сталин не е освободител\", \"Освобождение? Не, нагла окупация\" и други.    Движението по ул. \"Шипка\" не бе спряно, но бе затруднено.    В района имаше засилено полицейско присъствие.  ", "date": "2019.09.09", "title": "Николай Ненчев поведе протеста срещу изложбата в Руския културно-информационен център "}
{"url": "http://epicenter.bg/article/Tsatsarov-e-predlozhil-otmyana-na-pridobitoto-balgarsko-grazhdanstvo-na-oshte-dve-litsa/192263/3/0", "text": "Във Върховната касационна прокуратура постъпват сигнали от ДАНС за допуснати нарушения в хода на процедурата по придобиване на гражданство, както и за неизпълнение на задълженията за поддържане на направени инвестиции, станали основание за получаване на българско гражданство, информират от пресцентъра на прокуратурата.    След извършена проверка на сигналите, съобразно правомощията си по чл. 31 от Закона за българското гражданство, през месец юни 2019 г. главният прокурор Сотир Цацаров отправи предложения до министъра на правосъдието за отмяна на натурализацията /на придобито българско гражданство/ по отношение на четири лица - Сергей Олегович Дружинин, Каир Закирович Рахимов, Владислав Леонидович Левицкий и Галина Олеговна Улютина, а през месец юли 2019 г. и по отношение на лицата - Магди Мохеб Камил Кассабгуи и Мустафа Мухаммад Хюсеин Хемани.    В хода на извършваната от Върховна касационна прокуратура проверка са установени основания за отмяна на натурализацията по отношение на още две лица, граждани на други държави.    За всеки от тях главният прокурор Сотир Цацаров е сезирал министъра на правосъдието, с искане да отправи предложение до президента на Република България за издаване на указ за отмяна на натурализацията.    Предложенията касаят:    - Омру Махмуд Фаузи Дасуки, роден в гр. Гиза, Египет, придобил българско гражданство с Указ № 70 от 08.06.2018 г. на Вицепрезидента на Република България, поради укриване от него на факти, които биха послужили като основание за отказ за придобиване на българско. В хода на проверката е установено, че придобитите от О. Дасуки български държавни облигации, като законова предпоставка за придобиване на българско гражданство, не са били налични като инвестиция дори и към момента на приключване на процедурата по придобиване на наше гражданство и не са установени инвестиции, които лицето да е поддържало в изискуемия се двугодишен срок.    - Сахм Абдул Абдул Яги, роден в гр. Йерусалим, Израел, придобил българско гражданство с Указ № 44 от 24.04.2018 г. на Вицепрезидента на Република България, поради укриване от него на факти, които биха послужили като основание за отказ за придобиване на наше гражданство и неподдържане на инвестицията, станала основание за българско гражданство поне в минималния законов срок от две години. И по отношение на лицето С. Яги е установено, че придобитите от него държавни ценни книжа не са били налични към момента на приключване на процедурата по придобиване на наше гражданство и не са установени инвестиции, които лицето да е поддържало в изискуемия се двугодишен срок.    Проверката на Върховната касационна прокуратура по сигналите на ДАНС и за други лица продължава.", "date": "2019.09.09", "title": "Цацаров е предложил отмяна на придобитото българско гражданство на още две лица"}
{"url": "http://epicenter.bg/article/-----/192236/4/0", "text": "    : Във връзка с последните проверки, започнали на 03.09.2019 г. в ТЕЦ „Бобов дол” ЕАД, наредени със заповед от Прокуратурата на Република България Дружеството иска да направи уточнение, че по време на въпросните проверки не бяха установени нарушения от страна на компетентните органи.   ТЕЦ „Бобов дол” ЕАД е в недоумение защо беше изпратен екип на РИОСВ София да извърши проверката, имайки предвид, че ние не попадаме в обсега на този компетентен орган. За нас възникват въпроси, свързани с това какво се случва в институциите, които организират тази проверка.   На 04.09.2019 г. говорителят на главния прокурор Румяна Арнаудова оповести следното становище: „ТЕЦ \"Бобов дол\" ЕАД е горил отпадъци в разрез с комплексното си разрешително“.   ТЕЦ “Бобов дол” ЕАД като отговорно Дружество винаги е съдействал на всички институции. Не смятаме, че е редно да се изнасят публично твърдения, които са невярни и подвеждащи.   ТЕЦ „Бобов дол” ЕАД притежава Комлексно разрешително. На база на това разрешително е издадено позволение от страна на МОСВ, позоваващо се на Закона за опазване на околна среда за извършване на пробно изгаряне на РДФ. Повтаряме, че става въпрос за отпадък, който е преработен и превърнат в гориво за оползотворяване, говорим конкретно само и единствено такъв.   Манипулативни са твърденията, че искаме да осъществяваме оползотворяване на всякакви отпадъци. В следствие на това ни е издаден и документ по Закона за управление на отпадъците за дейност с отпадъци и който също се въз основа на факта, че ни е издадено комплексно разрешително, т.е. ТЕЦ “Бобов дол” ЕАД не е горил РДФ в разрез с разрешителното си. Всеки един тон РДФ, който е бил оползотворен от централата, е докладван на съответните институции. Това може да бъде проверено. Дружеството е подложено на постоянен, денонощен емисионен контрол от страна на Министерството на околната среда и водите (МОСВ), Изпълнителната агенция по околна среда (ИАОС) и РИОСВ – Перник.   Допълнително имаме извършени измервания на емисиите, отделяни в атмосферния въздух вследствие на експлоатацията на централата на 17.06.2019 г. и на 26.08.2019 г. от акредитираната лаборатария „Централна лаборатория София – 01“ към ИАОС. За резултатите от извършените измервания са изготвени протоколи, от които е видно, че не са налице превишения на допустимите емисионни показатели. С резултатите от извършените измервания са запознати и компетентните органи. От началото на годината на територията на с. Големо село бяха извършени 3 измервания на качеството на атмосферния въздух от страна на ИАОС. Те бяха осъществени посредством мобилна автоматична станция. Контролният уред беше разположен непосредствено пред сградата, в която се помещава кметството на селото.   Всяко едно от измерванията продължи по 10 дни и в този период станцията отчиташе показателите на атмосферния въздух, като в нито един момент не бяха отчетени превишения на допустимите норми. Относно невярни твърдения на определени неправителствени организации за температура на изгаряне в енергийните котли на ТЕЦ „Бобов дол“ ЕАД, отправяме призив към тези “експерти” да се запознаят със съоръженията на централата. Проектната документация на всеки един котел е част от процедурата по издаване на нашите разрешителни и е предоставена както в Изпълнителната агенция по околна среда, така и в МОСВ. Нашите разрешителни за оползотворяване на отпадъци са издадени на база на това, че в съоръженията на оператора могат да се оползотворяват такива. Смятаме, че винаги сме оказвали съдействие на институциите и всеки път им предоставяме всички документи, които те изискват от нас.   Апелираме да бъде прекратено разпространяването на лъжливи твърдения по наш адрес, както и името на ТЕЦ „Бобов Дол“ ЕАД да се използва от политически сили за правене на предизборна кампания. За всяко едно неотговарящо на истината твърдение ТЕЦ „Бобов Дол“ ЕАД ще търси своите права по съдебен път.", "date": "2019.09.09", "title": "ТЕЦ Бобов дол: Прокуратурата не установи никакви нарушения при проверка на Дружеството"}
{"url": "http://epicenter.bg/article/Sledvashtata-Evropeyska-komisiya---kakvo-znaem-predi-ofitsialnoto---predstavyane--/192273/11/0", "text": "Съставът на следващата Европейска комисия се оформя. Избраният председател Урсула фон дер Лайен разкри миналата седмица, че е получила имената на кандидатите от всички страни-членки на ЕС и ще представи своя екип във вторник. Все още не е ясно кой ще влезе в ЕК, но изявленията на правителствата, кандидатите и напускащите комисари дават добра представа кой ще остане в нея и кой е на път да излезе от него. Европейската редакция на Politico и Агенция \"Фокус\" обобщават информацията към настоящия момент.          Настояща роля: Вицепрезидент на Европейската комисия за еврото и социалния диалог  Очаквана роля в новата Комисия: Латвия се надява да получи портфейл, свързан с финанси и икономика, според официални лица.        Настояща роля: Европейски комисар за цифровата икономика и общество  Очаквана роля в новата комисия: Българският премиер Бойко Борисов е отхвърлил поста на Върховен представител за външната политика за страната си и поиска „комисар с истинско портфолио“. Съгласно думите му, София ще се радва да запази настоящото си портфолио.        Текуща роля: Европейски комисар за политиката на съседство и разширяването  Очаквана роля в новата Комисия: Длъжностните лица на ЕС предположиха, че Хан може да бъде кандидат за бюджетния портфейл, но не е направено официално изявление.        Текуща роля: Европейски комисар по земеделието  Очаквана роля в новата Комисия: Хоган е водещият кандидат за комисар по търговията.        Настояща роля: Европейски комисар по въпросите на правосъдието, потребителите и равенството между половете  Очаквана роля в новата Комисия: На Йоурова е предложено портфолио, фокусирано върху въпросите на демокрацията, включително управлението на законите, дезинформацияте, нормативите срещу речите на омраза, но не е ясно дали тя е решила да го приеме. Работата вероятно ще бъде от пост вицепредседател на ЕК.        Настояща роля: Вицепрезидент на Европейската комисия, отговарящ за енергийния съюз  Очаквана роля в новата Комисия: Словакия се надява да получи пост на вицепредседател със „силен портфейл\".        Настояща роля: Първи вицепрезидент на Европейската комисия  Очаквана роля в новата Комисия: Очаква се Тимерманс да запази позицията на първи вицепредседател. Неговият портфейл остава неясен, въпреки че служителите предполагат, че поста на старши вицепредседател може да бъде разделенина два големи портфейла: един съсредоточен върху екологичните проблеми, а другият - върху цифровите въпроси.        Настояща роля: Европейски комисар по въпросите на конкуренцията  Очаквана роля в новата Комисия: Очаква се Вестагер също да заеме старши вицепредседателски пост в новата Комисия съгласно споразумение, договорено между лидерите на ЕС.        Текуща роля: Преди това министър на отбраната на Германия. Роля в новата Комисия: Фон дер Лейен беше определена за следващ председател на Комисията от Европейския съвет. Тя бе потвърдена при гласуване в парламента в средата на юли.      Настояща роля: Министър на външните работи на Испания  Очаквана роля в новата Комисия: Съветът определи Борел като следващ върховен представител на ЕС, отговарящ за външните работи и политиката на сигурност.        Настояща роля: Министър по европейските въпроси и равенството  Очаквана роля в новата Комисия: Не е сигурно какво портфолио ще поеме Дали.        Настояща роля: Вицегуверньор на Банката на Португалия, бивш министър и бивш евродепутат.  Очаквана роля в новата Комисия: Португалия прояви интерес към портфолиото на регионалните политики.        Текуща роля: Бивш премиер и бивш външен министър  Очаквана роля в новата Комисия: Новото правителство на Италия потвърди, че Джентилони е кандидатът на страната за ЕК. Италианските служители изразиха интерес към икономическо портфолио като конкуренцията, но на Джентилони липсва опит в икономическата политика.        Настояща роля: Вицегуверньор на Френската централна банка, бивш евродепутат  Очаквана роля в новата Комисия: Миналата седмица стана ясно, че Франция се интересува от портфейла на вътрешния пазар.        Текуща роля: Министърът на заетостта на Швеция  Очаквана роля в новата Комисия: Неясна, но Йохансон има опит в политиката по заетостта, образованието и благосъстоянието.        Настояща роля: Член на Камарата на представителите на Кипър  Очаквана роля: Кириакидес има сериозен опит в здравеопазването и може да поеме портфолио, свързано с тази област.        Настояща роля: Посланик на Словения в ЕС  Очаквана роля в новата Комисия: Словения се интересува от портфейли като разширяване, регионална политика, енергетика и търговия.        Настояща роля: Вицепремиер и външен министър на Белгия  Очаквана роля в новата Комисия: Като външен министър и бивш министър на финансите, Райндерс има опит в редица политически въпроси и се счита за възможна алтернатива на Йоурова.        Настояща роля: Доскоро главният говорител на Европейската комисия  Очаквана роля в новата Комисия: Не е ясно кой пост може да поеме Схинас, който участва в процеса на вземане на решения в ЕС от почти три десетилетия.        Сегашна роля: Член на Европейския парламент и бивш министър на труда, заетостта и социалната икономика. Той беше официално номиниран като кандидат на Люксембург в Комисията в края на юли.  Очаквана роля в новата Комисия: Шмит изрази интерес към портфолиото на социалната политика.        Настояща роля: Симсън е министър на икономическите въпроси на Естония от 2016 г. до 2019 г.  Очаквана роля в новата Комисия: Симсън се счита за водещ кандидат за енергийния портфейл.      Неговият Земеделски съюз е част от групата на Зелените/Европейски свободен алианс в Европейския парламент, но не е член на чадърното политическо семейство - Европейската Зелена партия.    Настояща роля: Министърът на икономиката и иновациите в Литва  Очаквана роля: Синкевичиуш потвърди в началото на септември пред местните медии, че една от възможностите за него е пост, фокусиран върху околната среда, изменението на климата и борбата със замърсяването, но отбеляза, че не е взето окончателно решение.        Настояща роля: Член на Европейския парламент  Очаквана роля в новата Комисия: Остава несигурно кой портфейл ще бъде предложен на бившия кмет на Дубровник. Нейните познания за Западните Балкани биха могли да я направят кандидат за пост за разширяването.        Настояща роля: Изпълнява функциите на министър на правосъдието на Унгария от 2014 г. до 2019 г. и сега е член на Европейския парламент.  Очаквана роля в новата Комисия: Трошчани призна, че се интересува от провеждане на европейската политика за съседство и разширяване, или от международно сътрудничество и развитие.        Настояща роля: Член на парламента на Финландия, изпълнява функциите на министър на финансите на страната от 2011 г. до 2014 г.  Очаквана роля в новата Комисия: Финландия се интересува от финанси, бюджет, изследвания и иновации, външни отношения и развитие.        Настояща роля: Член на Европейската сметна палата. Той е депутат от листата на партията „Право и и справедливост“.  Очаквана роля в новата Комисия: На страната беше предложено земеделското портфолио.          Настояща роля : Европейски комисар по въпросите на здравето и безопасността на храните        Настояща роля : Ансип беше вицепрезидент на Европейската комисия за единния цифров пазар, но подаде оставка, за да заеме място в Европейския парламент.        Настояща роля : Европейски комисар за вътрешния пазар, промишлеността, предприемачеството и МСП        Настояща роля: Европейски комисар по транспорта        Настояща роля: Европейски комисар за климатичните действия и енергетиката        Настояща роля: Крецу беше европейски комисар по регионалната политика, но подаде оставка, за да заеме място в Европейския парламент.        Текуща роля: Председател на Европейската комисия        Настояща роля: Вицепрезидент на Европейската комисия за работни места, растеж, инвестиции и конкурентоспособност        Настояща роля: Европейски комисар за съюза за сигурност        Настояща роля: Европейски комисар по търговията      Настояща роля: Европейски комисар за научните изследвания, науката и иновациите        Настояща роля: Европейски комисар за международно сътрудничество и развитие      Настояща роля: Върховен представител на ЕС за външните работи и политиката на сигурност      Настояща роля: Европейски комисар по икономическите и финансовите въпроси, данъците и митниците      Настояща роля: Европейски комисар по въпросите на образованието, културата, младежта и спорта      Настояща роля: Европейски комисар по бюджета и човешките ресурси      Настояща роля: Европейски комисар за хуманитарна помощ и управление на кризи      Настояща роля: Европейски комисар по въпросите на заетостта, социалните въпроси, уменията и мобилността на работната сила      Настояща роля: Европейски комисар по околната среда, морските въпроси и рибарството  ", "date": "2019.09.09", "title": "Следващата Европейска комисия - какво знаем преди официалното ѝ представяне? "}
{"url": "http://epicenter.bg/article/Kitay-se-mesti-v-Balgariya/192309/6/0", "text": "Посолството на КНР и Китайският културен център са инициатори на  разнообразни културни прояви, свързани с честването на юбилейната годишнина през есента. Освен с уникални театрални и музикални изпълнения, изложби и танцови представления, които ще стартират на 13 септември, столичани и гостите им ще имат възможност да се запознаят с туристическите и културните  забележителности на най-големия китайски  пристанищен град – Нинбо.   Това ще се случи през Седмицата на китайската култура и туризъм, от 19 до 26 септември, съобщават организаторите.    ч.,  с  разнообразни прояви в    ще бъде отбелязан    Посетителите ще  видят и чуят традиционни и съвременни китайски мелодии, песни и танци,  както и демонстрация на  китайското бойно изкуство   . Специална   ще представи  някои от важните исторически моменти и постиженията през 70-те години на българо-китайските дипломатически взаимоотношения   в зала „Театър Азарян”, НДК, ще бъде представена уникалната култура на Изтока, пречупена през специфичното бойно изкуство    на ансамбъл „Джао Лян” и  е единственото танцово произведение, избрано за ХІХ Международен фестивал на изкуствата в Шанхай през 2017 г.”, поясняват от посолството на КНР. по време на   ще бъдат показани туристическите, културните и бизнес- забележителностите на град Нинбо.Специална туристическа презентация и изложба в сградата на Културния център  ще демонстрират възможностите за сътрудничество  с най-големия китайски пристанищен град.   За пръв път ще се представи и проектът  уточняват от Китайския културен център.   ще представят най-доброто от българската и китайската култура.   Под мотото    В рамките  също ще бъде домакин на събитие, посветено на . Събитието ще се състои на 21 септември и включва бягане в Морската градина, демонстрации на китайско бойно изкуство, изпълнения на традиционни китайски музикални инструменти и др.    ще бъде открита изложба “ г”, посветена на 70-годишнината  от установяване на дипломатическите отношения между България и Китай. Изложбата ще представи  художници, създадени по време на участието им в едномесечен пленер в двете страни на тема “      ще изпълни със звуците си столичната зала „България”. В програмата са включени  произведения  на традиционни китайски класически мелодии  с модерен аранжимент,  както и творби от съвременни  автори, изпълнени на уникални китайски  инструменти.   Всички  културни прояви, свързани с 70-годишния юбилей на дипломатическите  отношенията между България и Китай са организирани от Посолството на КНР, съвместно с Китайския културен център в София.", "date": "2019.09.09", "title": "Китай се мести в България"}
{"url": "http://epicenter.bg/article/Grigor-Dimitrov-se-izkachi-s-53-pozitsii-v-svetovnata-ranglista-/192258/8/0", "text": "Григор Димитров се изкачи с 53 позиции в световната ранглиста и през новата седмица най-добрият български тенисист заема 25-то място в класацията, предава \"Фокус\".    Промени на върха няма – водач остава Новак Джокович, следван от Рафаел Надал и Роджър Федерер.    След достигането си до финала на US Open руският тенисист Даниил Медведев се изкачи с една позиция и вече е четвърти в света, измествайки Доминик Тийм от Австрия.    В „Топ 10“ има и още една промяна – Стефанос Циципас измества Кей Нишикори от седмото място в ранглистата.  ", "date": "2019.09.09", "title": "Григор Димитров се изкачи с 53 позиции в световната ранглиста "}
{"url": "http://epicenter.bg/article/11-madri-pravila--po-koito-Uilyam-i-Keyt-vazpitavat-detsata-si/192268/10/0", "text": "Според филмите и книгите кралските деца спят на копринени възглавници, ядат от златни чинии и се забавляват цял ден. В истинския живот обаче това не е точно така.    Ето как са възпитани най-известните принц и принцеса – Джордж и Шарлот, децата на Уилям и Кейт. По същите правила ще бъде възпитан и техният най-малък брат Луи.      Правнуците на кралица Елизабет от съвсем малки знаят, че трябва да ценят работата на всеки човек – без значение дали това е майката, която подготвя вечерята или камериерката, която почиства къщата. Джордж и Шарлот са научени, че не трябва да пренебрегват храната на масата и сами да прибират разхвърлените си играчки и дрехи.      От съвсем малки те са запознати с историята на семейството си и често посещават гроба на баба си– принцеса Даяна. Кейт и Уилям също се опитват да прекарат възможно най-много време с децата си. Малчуганите винаги вечерят с възрастните въпреки съществуващите традиции.      Кейт и Уилям активно развиват емоционалната интелигентност на своите деца. „Като гледам как общуват децата в училище, разбирам, че живеем в абсолютно различно време. Идват поколения, които не се страхуват да кажат нещата, които наистина ги тревожат“, споделя принц Уилям.      Четенето на книги е сред любимите неща на Джордж и Шарлот. Кейт често ги води да разглеждат изложби и музеи. Любимият им музей е Природонаучният музей в Лондон.      Уилям и Кейт са известни с любовта си към спорта. Кейт харесва много хокей на трева, а Уилям обича да играе футбол, баскетбол и поло. Принцът и принцесата на този етап не са запалени към спорта, но със сигурност един ден ще последват стъпките на родителите си, важен е примерът.      Децата са наясно, че ако не се държат добре, няма да присъстват на публични събития. Съществуват строги правила за поведение дори и за кралските деца.      Децата знаят, че могат да са палави, когато са у дома. Принц Джордж обича да скача вкъщи, да тича, да бута различни предмети, като всички малчугани на неговата възраст.      Независимо от това колко лошо се държат децата, херцогът и херцогинята на Кеймбридж никога не прибягват до физически наказания. Те имат собствени методи, които действат в такива моменти. Ако Джордж е нервен и прави сцени, майка му е открила, че в такъв момент е хубаво да го разсее с нещо или ляга на пода и започва да го имитира, като и тя крещи. Това обикновено работи и децата се успокояват.      Джордж и Шарлот прекарват много време, играейки си навън - карат колело, тичат и скачат в локвите. Използването на електронни устройства е забранено. Кейт и Уилям смятат, че тези играчки са подходящи за по-късна възраст, докато топката, скачането на въже и другите игри на открито са най-добрите помощници в развитието на фантазията и въображението.   Гледането на телевизия е позволено, но само по определено време.      Кейт и Уилям възпитават децата си, че парите трябва да се харчат разумно. Дори често можете да видите Джордж и Шарлот облечени в дрехи, които са били на техните родители. Когато трябва да се купи нещо ново, херцогинята предпочита масовите марки пред луксозните модели.  ", "date": "2019.09.09", "title": "11 мъдри правила, по които Уилям и Кейт възпитават децата си"}
{"url": "http://epicenter.bg/article/One-Love-Tour-zaliva-s-nezabravimi-emotsii-moreto/192307/10/0", "text": "  , One Love Tour гостува в морската ни столица Варна. Напълно безплатният фестивал ще се проведе на входа, на Морската градина и ще изненада посетителите с различна програма за вечерния концерт. Освен звездите на България и Република Северна Македония – Графа, Слаткаристика и Next Time, на сцената ще се качат Стефан Вълдобрев и обичайните заподозрени.   Стартът е поверен на млади таланти, със сериозна заявка в музикалната кариера. За финал, са подготвени дуетите между българските и македонските изпълнители, които предизвикваха огромен интерес и вече покоряват класациите.   Само седмица, след старта на Фермата, посетителите на фестивала, ще имат възможността, да участват в импровизираната „Арена на Дуелите“. Малки и големи ще премерят силите си, както по между си, така й срещу участници от предишните сезони на най-гледания риалити формат.   Димитър Господинов е подготвил игри съобразени с всички възрасти, като част от тях ще видим в новия сезон. Водени от идеята да се възродят и запазят традициите, на входа на Морската градина, ще бъде разположена „Алея на занаятите“. Тя се реализира със съдействието на   Регионален център София – ЮНЕСКО. На нея, гостите на фестивала, ще се запознаят отблизо с характерните за региона, местни традиции и занаяти. Ще се потопят в магията на древното, пъстро и живо наследство, което сме опазили и съхранили до днес.   На 7 септември, One Love Tour беше в гр. Бургас и остави незабравими спомени на хилядите жители и гости на града, присъствали на невероятната емоция наречена „Една Любов“.   Специален гост – изпълнител беше легендарният Орлин Горанов, с когото в един глас пяха различни поколения, а истинска сензация сред тийнейджърите предизвика, атрактивната DARA.   Часове наред, деца и възрастни активно участваха в игрите от Фермата и се снимаха с участниците от предаването. В „Арена на дуелите“ се включи и шампионката по лека атлетика Ваня Стамболова.   На 14 септември, на входа на Морската градина, в гр. Варна, Ви очаква незабравимо изживяване изпълнено с емоции, носещо посланието за любовта.   Заповядайте на One Love Tour, да се забавляваме заедно! Входът е свободен!", "date": "2019.09.09", "title": "One Love Tour залива с незабравими емоции морето"}
{"url": "http://epicenter.bg/article/Ivo-Hristov--V-Sofiya-ima-ochakvane-za-promyana--shansovete-na-Maya-Manolova-nikak-ne-sa-malki/192248/2/0", "text": "У нас апатията забавя развоя за метежа от улицата, но той е неизбежен. Това не е заплаха, но този развой е неизбежен. Там, където институциите не се справят, улицата пренаписва правилата. Това заяви евродепутатът от групата на Прогресивния алианс на социалистите и демократите в Европейския парламент Иво Христов в ефира на БТВ.    „Продължавам да съм във връзка с президента. Но смятам, че той не трябваше да се явява да говори пред парламента, в който хората нямат никакво доверие. Но той държеше да изговори това, което хората мислят и както се очакваше, не беше разбран“, добави евродепутатът от левицата.    „Отдавна ние нямаме функциониращ парламент, имаме самодържец“, коментира Христов.    „Местните избори винаги са по-горещи, защото става въпрос за властта, която е най-близо до хората. Очаквам много по-голямо участие и много страсти, мръсна кампания. Но за съжаление у нас изборният процес е толкова опорочен, че поставя под съмнение всички последващи изборни резултати“, каза бившият съветник на президента Радев.    Той посочи отмяната на машинното гласуване, което е сигурното гласуване.    „Шансовете на Мая Манолова никак не са малки. В София има очакване за промяна, за да не се случват повече безобразия като плочките пред Седмочисленици, като перките по графа, като сечта в Борисовата градина, за която по-малко се говори. Тя обаче не трябва да съсредоточава изобличителния си патос срещу модела Фандъкова, или модела „ГЕРБ“. Има модел „Борисов“ и тя трябва да определи отношението си към този модел. Не може да се реформира модела „Борисов“ заедно с Борисов, той е негов автор, той го създаде, когато сам бе кмет на София“, каза още Иво Христов.  ", "date": "2019.09.09", "title": "Иво Христов: Президентът не трябваше да говори пред парламента, в който хората нямат доверие "}
{"url": "http://epicenter.bg/article/Glavniyat-arhitekt-na--quot-Mladost-quot--Stefan-Stefanov-vliza-v-bitkata-za-kmet-na-rayona/192267/2/0", "text": "Стефан Стефанов, главният архитект на столичния \"Младост\", влиза в надпреварата за кметско място на района, съобщава \"Канал 3\". Номинацията му за независим кандидат ще бъде издигната от Инициативен комитет във вторник.    Точно в 11.50 часа утре инициативният комитет, който подкрепя Стефанов, ще се регистрира в Общинската избирателна комисия.  \"Издигаме арх. Стефан Стефанов за кмет на \"Младост\", защото той познава проблемите и знае как да ги реши. Ползва се с широка подкрепа, въпреки че е независим. По този начин той ще може да продължи да търси решения на проблемите, свързани с презастрояването, автомобилния трафик, липсата на паркинги и на достатъчно паркова среда\", съобщи председателят на инициативния комитет Теменужка Кръстева. ", "date": "2019.09.09", "title": "Главният архитект на \"Младост\" Стефан Стефанов влиза в битката за кмет на района"}
{"url": "http://epicenter.bg/article/Korneliya-Ninova-shte-bade-v-Gotse-Delchev-za-chestvaniyata-na-75-ta-godishnina-9-IX-1944-g-/192269/2/0", "text": "Председателят на НС на БСП Корнелия Нинова ще бъде днес в гр. Гоце Делчев по случай 100 години организирано социалистическо движение в град Неврокоп (Гоце Делчев). Това съобщиха от пресцентъра на \"Позитано\" 20.   Тя ще се включи и в честванията по случай 75-та годишнина 9.IX.1944 г. Заедно със социалистите от общината лидерът на левицата ще поднесе цветя на Братската могила в града. По- късно тя ще участва в откриване на фото-изложба в Дома на културата и ще бъде гост на празничния концерт.   Корнелия Нинова ще подкрепи и номинацията на Владимир Москов за 7-ми мандат като кмет на община Гоце Делчев.  ", "date": "2019.09.09", "title": "Корнелия Нинова ще бъде в Гоце Делчев за честванията на 75-та годишнината на 9.IX.1944 г."}
{"url": "http://epicenter.bg/article/Boyko-Borisov--Samo-edin-obekt-ni-ostana-da-spasim-ot-tezi--koito-govoryat-za-koruptsiya/192270/2/0", "text": "Близо 1 милиард лева се отпускат за образователна инфраструктура в страната, заяви министър-председателят Бойко Борисов по време на откриването на модернизирането на учебната база на Националната спортна академия „Васил Левски“ на ул. „Гургулят“ 1, съобщиха от правителствената информационна служба. Общото финансиране на обекта е 3 755 636 лв., като националното финансиране е в размер на 525 000 лв. Обновяването на учебната база на академията включва ремонт на старата сграда и изграждане на нова зала за спорт.    „В центъра на града да имаш университет е много удобно. Бази, които струват десетки милиони, не позволихме да бъдат откраднати и дадохме на спортната академия да ги стопанисва“, добави министър-председателят.    В учебната база на Националната спортна академия е осигурено ново обзавеждане и оборудване на учебните зали и кабинети, на конферентната зала, библиотеката, читалнята, както и на фитнес залата и съблекалните. Обновяването на материално-техническата база на НСА и подобряването нa учебния процес ще улеснят въвеждането на нови методи на обучение на младите хора. Подобрените условия и модерните учебни и спортни зали и кабинети ще стимулират мотивацията на студентите за по-добра активност при усвояване на знанията и последващата им реализация на труда.  Премиерът поздрави студенти и преподаватели, които са се борили за спасяването на сградата.    Борисов коментира, че сградата е била спасена от кражба. „Само един обект ни остана да спасим от тези, които говорят за корупция. Не само не дадохме да откраднат сградата, а я оставихме на Академията. Да сме живи и здрави и Господ да е с нас!\", пожела си той. Министър-председателят допълни: \"Само работа, после показваш и оставяш да коментират“.    Премиерът на България допълни: „Толкова бързо забравят, все едно са се родили днес. Ние за 10 години има какво да покажем и за 100 – има. Но да не богохулствам“.   Борисов коментира, че сградата е била спасена от кражба. „Само един обект ни остана да спасим от тези, които говорят за корупция. Не само не дадохме да откраднат сградата, а я оставихме на Академията. Да сме живи и здрави и Господ да е с нас!\", пожела си той.   Министър-председателят допълни: \"Само работа, после показваш и оставяш да коментират“.    Премиерът получи като подарък, снимка на известния футболист Георги Аспарухов – Гунди като студент, направена пред входа на НСА.    \"За ресори в момента е грешно да се говори, защото все някоя държава ще реагира. Аз съм убеден, че ще имаме ресор, който хем ще ни харесва, хем е модерен, хем ще е и достоен за България. И поне три пъти по-голямо финансиране от досегашвия. Това мога да кажа към днешна дата,\" заяви премиерът пред журналисти след откриването. \"Заради уважението към председателя на комисията и молбата ѝ тогава, не дадохме да се задават въпроси. И аз ви го обясних\", подчерта премиерът по повод скандала, който се вдигна заради отвинтените микрофони за журналистите по време на изявленията им с президента на ЕК Урсула фон дер Лайен при посещението ѝ у нас на 29 август.    \"Не знам защо продължават да го коментират, но това е фактът. Те помолиха, защото тогава италианците още не бяха дали кандидата си за комисар. След като се формира Европейската комисия, тогава ще излезем и ще коментираме\", подчерта премиерът.  На церемонията присъства и кметът на София Йорданка Фандъкова. \"Много се радвам, че преди началото на учебната година се открива такава сграда. Образоването е изключително важно за младите хора. Студентите от НСА се включиха активно в инициативата \"София - Европейска столица на спорта\", посочи тя.    „Проекта е реализиран по оперативна програма \"Региони в растеж\". Стойността на проекта е малко над 3,7 милиона лева. Реставрираната сградата е емблематична и уникална. Освен обновяването на сградата е изграден и чисто нов физкултурен салон“, заяви Елена Тричкова, която е ръководител на проекта.     ", "date": "2019.09.09", "title": "Борисов: В ЕК ще имаме модерен и достоен ресор, с поне три пъти по-голямо финансиране! (ВИДЕО)"}
{"url": "http://epicenter.bg/article/Kontrera-ot-VMRO--Registar-na-seksualnite-prestapnitsi--Nezabavno-/192274/2/0", "text": "Регистър на сексуалните престъпници. Незабавно! Тук не става дума за лов на вещици или за истерия. Става дума за превенция. Тя е ключът към противодействието на всеки вид престъпност .  Това се казва в остра позиция на председателя на „Патриоти за София“ в СОС и член на националното ръководство на ВМРО – Българско национално движение Карлос Контрера.   Реакцията му е провокирана от зачестилите случаи на сексуални престъпления, често съпроводени и с убийство на жертвите. Само за последните месеци станаха обществено известни няколко брутални примера: изнасилването и убийството на Виктория в Русе, сексуалната гавра на един баща – учител със собствената му дъщеря, изнасилването и убийството на 7-годишната Кристин в Сотиря, последвано от нов опит за сексуално посегателство на малко момиченце, отново там, гаврата и изнасилването на 12-годишно момче от други малолетни момчета в Раковски, както и стотиците случаи на поругани възрастни жени в малките населени места и хилядите изнасилвания, останали неизвестни за обществото.   Докато за този проблем не се говори и се разчита основно на сега действащия Наказателен кодекс, а и на последвалата саморазправа с извършителите на такива деяния от другите затворници, ако въобще те стигнат до затворите, ще оставаме неми свидетели и реално ще бъдем косвени съучастници на тези жестокости. Ето защо Контрера е категоричен, че спешно трябва да бъде изготвен регистър на сексуалните престъпници. Само така може да бъдем спокойни, че тези хора не са аниматори на детските партита на децата ни, че не са техни учители или треньори.   Припомняме, че именно Патриотите в Народното събрание още преди три години повдигнаха и темата за отпадане на бързото следствие при тежки престъпления, което дава възможност на подобни изверги да намалят присъдите си с до 1/3, тогава обаче те не получиха подкрепа. Тези промени отново са вкарани в администрацията на НС. Нужно е обаче и нещо още по-кардинално. По тази причина Контрера предлага няколко основни стъпки.     Един педофил от малък провинциален град решава да започне живота си отново в столицата - как би могъл да бъде профилактиран? Колко са сексуалните престъпници, необезпокоявано живеещи сред нас? Колко от тях са рецидивисти? Колко педофили се разхождат свободно по улиците? Имат ли те необезпокояван и неограничен достъп до нас, до децата ни? Какво правят в точно този момент? И, по дяволите, може ли педофил, осъден ефективно, да бъде треньор, учител, да притежава детски парти център?! Може. Практиката го доказва.   Сексуалните насилници се разминават леко, а веднъж изтърпели присъдата си, излизат на свобода – ако въобще получат наказание лишаване от свобода и имат всички възможности да продължават необезпокоявано с гнусните си дела, в които затворът ги е „ошлайфал“.   Обществена тайна е, че педофилите получават сурови, пропорционални на престъпленията си наказания, но от останалите лишени от свобода, не от Наказателния кодекс.   Сексуалните престъпления винаги са били неудобна и деликатна тема за обществото. А такива се случват много по-често отколкото предполагаме. Обикновено се разчуват тези, при които престъплението ескалира в тежка телесна повреда или убийство. Никой не знае точно колко жени са били жертва на сексуални посегателства и са го премълчали. Никой не знае и броя на децата жертви на сексуални посегателства, включително блудство и изнасилване.   Причините за мъчителното мълчание са много – срам, чувство за вина, каквото неминуемо се появява у жертвите, колкото и парадоксално да звучи това, или заплаха от насилника. „Ако кажеш на някого, ще те убия“ – това е чувала всяка жертва на сексуално посегателство.   Ескалацията до убийство винаги е плод не само на неконтролируема агресия, но и на опит за прикриване на престъплението. Мъртвата жертва не може да свидетелства. Това си е мислел всеки изнасилвач, миг преди да стане и убиец.   Липсата на централизирана система с информация за насилниците прави превенцията невъзможна, а рецидивът – почти неизбежен. Регистър на хората, осъдени за подобни престъпления, ще направи работата на правоохранителните органи много по-лесна и най-вече ефективна.   Педофилите обикновено повтарят. Това е част от психопатологията им. Нито районният инспектор, нито районното управление, нито дори СДВР знаят, че този човек е осъден за подобно престъпление. До момента, в който не посегне на някое момиченце или момченце, този човек е анонимен. Наблюдението му става невъзможно. Ако този човек е учителят на децата ни, треньорът или добрият собственик на сладкарницата или детския кът? Какво правим?   Очевидно е, че нашата наказателна система е безсилна и нискоефективна. Предпочитаме да се правим, че такъв проблем няма. Ако може и да не знаем, най-добре. Покрай няколкото медийни случая напоследък рязко се присещаме и действително тогава клокочи справедлив обществен гняв – защо такива изроди спокойно и незабелязано пребивават сред нас. Но всяко чудо е за три дни и в чужда къща, чуждо село, чуждо дете е пострадало, чужда дъщеря.   Тук не става дума за лов на вещици или за истерия. Става дума за превенция. Тя е ключът към противодействието на всеки вид престъпност.   Сексуалните престъпления винаги предизвикват тежки психологически и психически травми за жертвите, нерядко и физически. Насилниците обикновено повтарят, потретват и така отново и отново, докато не бъдат заловени. Евентуално. Някой ден, някъде. Обикновено твърде късно, тъй като насилието ескалира пропорционално на чувството им за безнаказаност. Дотогава безчинстват.               Честният обществен разговор е наложителен. Сега. А не ситуационно след поредната новина за зверско сексуално посегателство.  ", "date": "2019.09.09", "title": "Карлос Контрера: Регистър на сексуалните престъпници. Незабавно!"}
{"url": "http://epicenter.bg/article/Iliyana-Yotova-e-patron-na-Mezhdunarodniya-festival-na-izkustvata-za-detsa-i-mladezhi--Orfey-v-Italiya-/192275/2/0", "text": "Дванадесетото издание на Международния фестивал на изкуствата за деца и младежи „Орфей в Италия“ за поредна година е под патронажа на вицепрезидента Илияна Йотова. Конкурсът се провежда до 14 септември в град Лидо ди Йезоло, Италия, съобщиха от прессекретариата на президента.    Фестивалът се организира от Арт център „Кърнолски“ в сътрудничество с италианската асоциация И.Т.А.К.А и местната община. Над 500 участници от 10 страни ще се изявят със своите таланти. Преди да открие фестивала на 9 септември, вечерта, вицепрезидентът ще разговаря с българските участници.   По време на посещението на Илияна Йотова в Италия е планирана среща с кмета на Лидо ди Йезоло Валерио Дзоджа.   На 10 септември, вторник, вицепрезидентът ще посети българския павилион на 58-ото Венецианско биенале – най-голямата световна сцена за съвременно изкуство. Изложбата, озаглавена „Как живеем“, обединява произведенията на Рада Букова и Лазар Лютаков, с куратор Вера Млечевска. Тази година България се завърна на биеналето след последното си участие през 2011 г.  ", "date": "2019.09.09", "title": "Илияна Йотова е патрон на Международния фестивал на изкуствата за деца и младежи „Орфей в Италия“"}
{"url": "http://epicenter.bg/article/Tvortsi-ot-kinoindustriyata-iskat-sadeystvie-ot-Vezhdi-Rashidov-za-stimulirane-na-investitsiite-v-kinoto/192277/2/0", "text": "Творци от киноиндустрията поискаха от председателя на парламентарната Комисия по културата и медиите Вежди Рашидов съдействие, за да бъде придвижен проектът за държавно подпомагане и стимулиране на чужди инвестиции в българското кино.   „Вярваме, че ще подкрепите нашите усилия, защото с всичките си действия досега сте доказал, че сте лидер и наистина работите за развитие и популяризиране на българските творци и на произведенията, които те създават. Разчитаме на Вас като председател на Комисията по култура към Народното събрание, както и като човек – радетел за развитието на българската култура и сме убедени, че можете да ни помогнете”, пишат в писмото си до Вежди Рашидов кинотворците.   Представителите на киното са обезпокоени от забавянето на изработен и с тяхното участие в работна група в министерството на културата законопроект за стимулиране на инвестициите в българската филмова индустрия. Текстът още не е стигнал до Народното събрание, защото становището на министерството на финансите е отрицателно – мотивът е, че не са предоставени достатъчно икономически обосновани данни. Работната група обаче повече от месец не е пристъпила към преработването на проблемните текстове, за да може документът да тръгне към Народното събрание.   В писмото се изразява безпокойство, че ако промените в закона не стигнат до парламента в най-скоро време, това ще се отрази особено негативно на българската киноиндустрия.   Посочва се, че България е една от последните страни в ЕС без механизъм за стимулиране на чуждите инвестиции в киното, а дори съседни държави са въвели от години подобни облекчения. Страната ни има отлични условия и кадри за създаване на високобюджетни филмови продукции и привличане на световно известни звезди.   „Уважавам труда на кинотворците и разбирам безпокойството им, но в същото време приемам и професионално изработеното становище на министерството на финансите по законопроекта. Сега е важно творците колкото може по-бързо заедно с представители на финансовото ведомство да съобразят текстовете със законовите изисквания и аз съм готов да съдействам за този процес. Когато законопроектът бъде внесен в парламента, ще направим всичко възможно да бъде разгледан в срок”, заяви Вежди Рашидов. Той е убеден, че България може да бъде конкурентна на европейския и световния кинопазар.  ", "date": "2019.09.09", "title": "Кинотворци искат съдействие от Вежди Рашидов за стимулиране на инвестициите в българското кино"}
{"url": "http://epicenter.bg/article/Vasil-Vasilev--Presoli-li-Vanshno-propagandata-s-ruskata-izlozhba-/192278/2/0", "text": "Предаването “НЕ СЕ СТРАХУВАЙ“ с Васил Василев стартира новия сезон довечера от 20.00 по БСТВ.  Ще предизвика ли Министерството на външните работи разрив в отношенията с Русия ? Декларацията му срещу откриващата се днес в София руска тематична изложба предизвика особено негативна реакция в Москва. Там изглеждат особено засегнати от твърдението на нашата дипломация, че освобождението било “съмнителна историческа теза“. Който малко познава Русия, може да предположи възмущението, което подобно становище ще предизвика. Официални руски представители и медии реагираха много остро. Чуха се дори призиви за скъсване на дипломатическите отношения с България. В София бяха изпратени представители на водещи руски медии да разберат какво става тук.    Изложбата е посветена на 75–годишнината от освобождението на Източна Европа от нацизма и показва фотоси и документи от руските държавни архиви.    Декларацията, на която Екатерина Захариева не може да е чужда, изглежда писана от неопитна ръка, на моменти прозира нелогична и блуждаеща мисъл и смешно идеологизиране. Като цяло тя няма нищо общо с премерения до запетайките тон на едно Министерство на външните работи.    Пресолиха ли пропагандата от Външно или тонът и терминологията са добре премерен ход, целящ да раздразни Русия до такава степен, че да се блокира изграждането на Белене и преноса на руски газ от Турция през България ? Това ще разберем довечера от първото за сезона предаване “Не се страхувай“ с Васил Василев.    Какви сериозни грешки и провали допусна правителството през времето, когато екипът на “Не се страхувай“ беше във ваканция. Васил Василев ще говори за свинщините около свинската чума, за престъпната концесия на летището, за превръщането на България в кофата за боклук на Европа.    Най-големият производител на ябълки в страната Кирил Кумчев ще разкаже защо земеделието ни едвам крета и как от страна – крупен износител на селскостопанска продукция България се е превърнала в държава, която се изхранва от внос.    “Не се страхувай“ с Васил Василев, понеделник, 9 септември, 20.00 по Българската свободна телевизия.  ", "date": "2019.09.09", "title": "Васил Василев: Пресоли ли Външно пропагандата с руската изложба?"}
{"url": "http://epicenter.bg/article/Karakachanov-shte-uchastva-v-natsionalnata-informatsionna-kampaniya--Badi-voynik--v-Pleven/192279/2/0", "text": "Министърът на отбраната Красимир Каракачанов ще участва в събитията от националната информационна кампания „Бъди войник“ в Плевен на 10 септември. В инициативата ще се включат и командирът на Специалните сили бригаден генерал Явор Матеев, както и началникът на щаба на Сухопътните войски - бригаден генерал Николай Караиванов. Това съобщиха от пресцентъра на Министерството на отбраната.   Проявите ще започнат в 16.00 ч. на площад „Възраждане“ и в района на Военния клуб, където ще бъде разположена информационна борса за набиране на войници и матроси. Със свои щандове в нея ще участват видовете въоръжени сили, Националната гвардейска част, Служба „Военна полиция“, Централното военно окръжие, както и Факултет „Авиационен” към Националния военен университет.    В близост ще бъдат експонирани образци въоръжение, военна техника и екипировка на Сухопътните войски, Военновъздушните сили и Служба „Военна полиция“. На място ще бъде позициониран и самолет L-39ZA „Албатрос”. Военнослужещи от Специалните сили ще демонстрират действия за обезвреждане на терористи и освобождаване на заложници, реална стрелба с маркиращи боеприпаси, специализиран ръкопашен бой с владеене на тънкости от бойните изкуства.     Посетителите ще могат да разгледат и музей на открито: „Оръжието на българската войска в миналото”, организиран от национално дружество „Традиция”, клон Плевен.    От 18.30 ч. на откритата сцена на площад „Възраждане“ ще започне концерт на Представителния ансамбъл на Въоръжените сили и Представителния духов оркестър на Сухопътни войски. Зрителите ще могат да се насладят на изпълненията на Маргарита Хранова, Росица Кирилова, Райко Кирилов, Вили Станева, Емилия Валенти, Съни, Ива Костадинова, Таня Дупаринова, известният рецитатор Янко Лозанов, квартет „Армейска песен“, танцова формация „Алгара“, фолклорно трио „Ладена и др.    В концерта ще се включат още Мажоретен състав и Първи ученически гвардейски духов оркестър към СУ „Ив. Вазов“ - Плевен, клуб по спортни танци „Дъга” към Военен клуб Плевен и клуб по български народни танци „Веселяци” – Плевен.", "date": "2019.09.09", "title": "Каракачанов ще участва в националната информационна кампания „Бъди войник“ в Плевен"}
{"url": "http://epicenter.bg/article/Krasimir-Valchev--Ima-nedostig-na-uchiteli--krizata-se-zadalbochava/192280/2/0", "text": "\"Има сериозен недостиг на учители във всички направления, кризата ще се задълбочава през следващите десет години\". Това каза пред журналисти днес в Поморие министърът на образованието и науката Красимир Вълчев. Той информира, че между 4 000 и 4 500 учители се пенсионират ежегодно у нас, една част продължават да работят в системата след пенсионна възраст, предаде БТА, цитирана от Нова телевизия.    \"За да се овладее кризата в системата, ежегодно трябва да постъпват два пъти повече учители. От друга страна възрастовата структура е такава, че младите хора, които постъпват на пазара на труда, са едва две трети от тези, които навлизат в пенсионна възраст, т.е. ние имаме недостиг\", обясни министърът. Той заяви, че системата на образованието е изправена пред предизвикателството да осигури достатъчно падагогически специалисти.Красимир Вълчев поясни, че тази година не се наблюдава криза в образованието, тъй като увеличението на възнагражденията давало резултат. Наблюдавала се тенденция, че педагози напуснали веднъж системата се връщали отново.  Министърът посочи, че традиционно има недостиг на учители по специалностите информационни технологии, английски език. Най-остър е недостигът на преподаватели по математика, физика, химия, учители по професионална подготовка, природо-математическите науки.  \"Важно е не само да обезпечим количествения недостиг, но и да мотивираме по-добрите ученици да се включат в педагогическата професия. В инженерните направления също сме предвидели стипендии. Имаме голяма нужда от педагози и инженерни специалисти\", подчерта министърът.   \"За да се стимулират все повече студенти да учат педагогически специалности, ще се въведат и допълнителни стипендии\", подчерта Вълчев. Министърът бе в Поморие, където се срещна с учители от общината. ", "date": "2019.09.09", "title": "Красимир Вълчев: Има недостиг на учители, кризата се задълбочава"}
{"url": "http://epicenter.bg/article/Do-50-leva-na-chas-stigat-chastnite-urotsi-v-Sofiya--VIDEO--/192281/2/45", "text": "Паралелното образование у нас гълта 90-100 млн. годишно от джоба на родителите, според експерти в образованието. Според различни проучвания става дума за сив сектор с няколко пъти по-голям обем - до 600 млн. лв. Парите излизат от джоба на родителите, които ги плащат за частни уроци най-вече в името на доброто представяне на седмокласниците на матурите. Това сочи проверка на NOVA.    Цените на различните места и школи варират, а всяко трето дете ходи на уроци извън училище.    Подготовката в школите излиза около 1000 лева годишно, а индивидуалните уроци вървят между 30 и 50 лева на час. Според последните проучвания на образователен сайт 18% от учениците вярват в частните уроци при подготовката за училище, а между 50 и 100 лв. за дете всеки месец отиват за допълнителни курсове.    В София сумата надхвърля 100 лв. месечно. Инвестициите в паралелно образование са най-много при учениците в 7 клас. Има школи, които предлагат курсове по всички предмети от училище - както индивидуални уроци, така и в групи от по пет-шест деца. Според проверка на екипа на \"На твоя страна\" вече почти всички деца ходят на такива уроци. Някои започват подготовката си още от VI клас. Един групов урок от два учебни часа в школа струва 15 лева. За всеки ученик в школа месечно отиват поне 240 лв. само за допълнителните уроци по български и математика.    Според официалните ценоразписи на школите индивидуалните уроци вървят между 30 и 50 лв. на час в София. Преподаването в група излиза между 1000 и 1500 лв. за учебната година. Месечните занимания в отделните курсове в школите към държавата или общините ще струват между 10 и 60 лева, показва още проверката. В някои от частните центрове месечната такса за извънкласна дейност може да достигне и 300 лв.    Сметката показва, че самотен родител или двама родители трябва да осигурят между 3000 и 4000 лв. годишно на наследника си, за да са спокойни, че има шанс за добро училище. Сумите надхвърлят даже годишната издръжка на един ученик, която държавата плаща за обучението му.   От другата страна на монетата пък идва въпросът с натовареността - с училищните и извънкласните занимания на едно дете му се събират понякога и по 10 часа над учебниците.     ", "date": "2019.09.09", "title": "До 50 лева на час стигат частните уроци в София (ВИДЕО) "}
{"url": "http://epicenter.bg/article/Yordanka-Fandakova-se-zareche-da-ne-dopusne-kriza-s-bokluka-v-Sofiya/192284/2/0", "text": "Днес в 17 ч. изтича срокът за подаване на документите за конкурса за сметоизвозване в София и тогава ще стане ясно колко и кои фирми ще участват в него. Това каза кметът на София Йорданка Фандъкова по повод изразените преди дни съмнения от кандидата за кмет Мая Манолова, че конкурсите за чистотата се организират, преди да се изтекли действащите договори, съобщи БНР.   Фандъкова беше категорична, че няма да допусне градът да бъде вкаран в криза с боклука и призова да бъде сезирана при всякакви съмнения относно честността на конкурса.   „Разбирам много добре от какво се притесняват фирмите - от това, че заложихме много по-тежки условия за тях в интерес на чистотата на града. Очаквам не по-малко от два месеца Комисията да работи по преглеждането на документите преди да се вземе каквото и да било решение. Преди изборите не се очаква да бъдат класирани фирмите“, каза тя.   По повод появилите се в някои медии компромати за кандидати за кметове Йорданка Фандъкова коментира:   „За мен винаги е било абсолютно недопустимо да се тръгва в това състезание с компромати, защото компроматите винаги се обръщат срещу тези, които ги лансират и които ги предоставят“.  ", "date": "2019.09.09", "title": "Йорданка Фандъкова: Няма да допусна криза с боклука в София"}
{"url": "http://epicenter.bg/article/Manolova--Po-chestno-e-Fandakova-da-izleze-v-otpusk-po-vreme-na-kampaniyata---/192287/2/0", "text": "По - честното поведение е Йорданка Фандъкова да излезе в отпуска. Това е по-честно спрямо другите кандидати и спрямо гражданите. Воденето на кампанията от позицията на кмет не е правилното поведение. В ситуация сме, че един кандидат иска разрешение от друг кандидат, за да си постави информационните материали за кампанията.   Може би Фандъкова иска да си завърши поръчките за сметосъбирането в София. Това ни обрича на още от същото - мръсна и прашна София. Това заяви кандидатът за кмет на София Мая Манолова при внасянето на писмо за разрешение за разполагане на информационни точки и информационен център за нуждите на кампанията ѝ за нов градоначалник, предаде Novini.bg.    По думите на Манолова парите за сметосъбиращите фирми растат, а столицата не става по-чиста.", "date": "2019.09.09", "title": "Манолова: По-честно е Фандъкова да излезе в отпуск по време на кампанията ѝ "}
{"url": "http://epicenter.bg/article/Ursula-fon-der-Layen-utvardi-spisaka-s-predlozhenite-evrokomisari/192289/2/0", "text": "27 eврокомисари са в обявения днес списък за новата Европейската комисия, който бе разпространен днес.   Говорителят на настоящата ЕК Мина Андреева заяви, че в него липсва еврокомисар от Великобритания, тъй като институцията продължава да работи с презумпцията, че Обединеното кралство се оттегля от ЕС на 31 октомври, предаде БНР.   Освен българският представител Мария Габриел, в него са включени познатите от настоящия състав на Комисията Франс Тимерманс, Маргрете Вестагер, Йоханес Хан, Вера Йоурова, Фил Хоган, Валдис Домбровскис, Марош Шефчович. Сред новите лица са досегашният завеждащ пресслужбата й Маргаритис Схинас като представител на Гърция, Силви Гулар на Франция, Дидие Рейндерс на Белгия, Паоло Джентилони на Италия. Както вече е известно, върховен представител по външната политика и сигурността ще бъде испанецът Жозеп Борел, а председател на Европейския съвет - белгиецът Шарл Мишел.   Очаква се утре по обяд новоизбраният председател на Комисията Урсула фон дер Лайен да обяви разпределението на ресорите.   По-рано днес премиерът Бойко Борисов изрази увереност, че България ще получи ресор, който ще бъде модерен, достоен и с поне три пъти по-високо финансиране, отколкото досегашния ресор.   Изтеклият списък, според който България ще поеме „Образование и култура“, се обявява като „доста спорен“ от запознати.   След това Европейският парламент трябва да даде съгласието си за целия състав, в т.ч. за председателя и върховния представител за външната политика, който е и заместник-председател на институцията.   Преди това всеки от новите еврокомисари ще бъде изслушан в съответната парламентарна комисия и ако няма възражения, Европейският съвет ще може официално да назначи новата Европейска комисия.   Очаква се парламентът да реши въпроса на заседанието си в Страсбург през октомври.", "date": "2019.09.09", "title": "Урсула фон дер Лайен утвърди списъка с предложените еврокомисари"}
{"url": "http://epicenter.bg/article/PP--Ataka--PG--Obedineni-patrioti---NFSB--ATAKA-i-VMRO--tryabva-da-bade-zalichena-v-registrite-na-NS/192296/2/0", "text": "Парламентарната група „Обединени патриоти – НФСБ, АТАКА и ВМРО” да бъде заличена в регистрите на Народното събрание и депутатите от партиите на Каракачанов и Симеонов да бъдат обявени за независими. Писмо с такова искане изпратиха народните представители от ПП „Атака“ до председателя на парламента Цвета Караянчева, съобщиха от пресцентъра на партията.   Основание за реакцията им е изключването на лидера на „Атака“ и основател на коалицията Волен Сидеров и колегите му Десислав Чуколов и Павел Шопов, както и последвалото напускане на останалите депутати от т. нар. парламентарна група на ОП.   В мотивите си до председателя на НС те се позовават на Коалиционното споразумение между трите партии, където в чл. 16 изрично е записано името на ПГ. След изваждането на АТАКА от формацията името на парламентарната група автоматично става юридически нелегитимно и следва заличаването ѝ в специалния регистър на парламента по смисъла на чл. 14, ал. 2 от Правилника за организацията и дейността на НС.   Според тях в момента се прави опит да се обяви за легитимна парламентарна група, която след изваждането на „Атака“ вече не съществува.   „В тази насока вече се правят опити тихо, кротко и незабележимо да се прелегитимира с всички произтичащи от това последици несъществуващ, от гледна точка на правото и текстовете на Правилника, субект в 44-то Народно събрание”, пишат депутатите от „Атака“.   Междувременно те настояват да бъдат спрени всякакви разпоредителни и фактически действия, последвали освобождаването на Волен Сидеров от председателското място, до решаване на казуса.", "date": "2019.09.09", "title": "ПП „Атака“: ПГ „Обединени патриоти” трябва да бъде заличена в регистрите на НС"}
{"url": "http://epicenter.bg/article/Vladimir-Petrov--BSP--Ima-tri-vazmozhnosti-za-reshenie-na-problema-v--quot-Obelya-quot-2/192299/2/0", "text": "Кметът на \"Връбница\" и неговият екип се опитват да печелят време до изборите, а не да решат проблема на гражданите от \"Обеля\"-2.   Това коментира кандидатът на БСП за кмет на района Владимир Петров по повод разразилия се с нова сила навръх 6-ти септември скандал със заграждане на частен имот в междублоково пространство. Въпросният терен предизвика всекидневните протести на хората от квартала през цялото лято. Става въпрос за реституиран парцел в пространството между блоковете 244, 245 и 247 и срещу 257 в \"Обеля\"-2.    \"Издаването на акт за забрана на каквото и да било строителство не е нищо друго, освен печелене на време от страна на управляващите. Това не е процедура, която би решила проблема на гражданите, коментира Владимир Петров. - За колко време ще спрат строителството - за месец, два, пет... за година. Собственикът разполага с всички документи и има право да строи върху имота си. На какво основание ще го спрат?! Ако му откажат разрешение за строеж, той ще заведе дело, ще осъди общината и кой ще плаща?! Гражданите, разбира се! С данъците си!\".    Кандидатът на БСП за кмет на район \"Връбница\" обясни, че има три възможности за намиране на решение на проблема с частния парцел между блоковете в \"Обеля\"-2. \"Едното е промяна на ПУП-а, с което ще бъде спряно строителството в междублоковите пространства. Кметът на района в доклад до СОС може да предложи да бъде изменен ПУП-а, тъй като той в момента е в ущърб на гражданите, които живеят в блоковете, коментира Владимир Петров. - Вторият вариант е общината да замени имота на собственика с равен по стойност общински парцел на друго място на територията на София. Третият е общината да го отчужди, но да го плати на собственика на пазарна цена. Варианти има!\".    Владимир Петров добави, че управляващите в общината не са предприели никакви действия за изясняване на случая и за намиране на решение повече от два месеца. \"Заместник-кметът каза, че щели сега тепърва да изясняват статута на терена. А два месеца къде бяха? Защо досега не го направиха, след като на 8 юли започна всичко, попита кандидатът на БСП за кмет на \"Връбница\". - Очевидно, че от районната администрация не желаят да работят за промяна на ПУП-а. Най-вероятно имат друг интерес, но той не е този на гражданите. А работата на управляващите е да отстояват правата на хората. И когато има подобен казус - да направят всичко, за да намерят баланса на интересите. За да са доволни и собствениците на парцела, и гражданите, които живеят наоколо. Много е важно управлението да е прозрачно. Затова първата ми работа, когато стана кмет, ще бъде да започна разрешаването на проблемите със застрояването в междублоковите пространства на територията на района. И то заедно с гражданите\".  ", "date": "2019.09.09", "title": "Владимир Петров, БСП: Има три възможности за решение на проблема в \"Обеля\"-2"}
{"url": "http://epicenter.bg/article/Slanchevo-s-vremenni-uvelicheniya-na-oblachnostta--maksimalnite-temperaturi-shte-badat-mezhdu-26--i-31-/192244/2/0", "text": "Днес ще бъде предимно слънчево с временни увеличения на облачността. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ). В сутрешните часове на отделни места в низините и котловините ще има намалена видимост. Ще духа слаб до умерен изток-североизточен вятър. Максималните температури ще бъдат между 26° и 31°, в София около 27°. Атмосферното налягане в сутрешните часове ще бъде близко до средното за месеца. През деня слабо ще се понижи.   Над Черноморието ще се задържи предимно слънчево с до умерен изток-североизточен вятър. Максималните температури на въздуха ще бъдат между 26° и 27°. Температурата на морската вода е 24 - 25°. Вълнението на морето ще бъде 3 - 4 бала.   Над планините ще бъде предимно слънчево след обяд с временни увеличения на облачността, но само на отделни места ще превали слабо. Ще духа слаб до умерен вятър, предимно от югозапад. Максималната температура на височина 1200 метра ще бъде около 21°, на 2000 метра 13 - 14°.  ", "date": "2019.09.09", "title": "Слънчево с временни увеличения на облачността, максималните температури ще бъдат между 26° и 31°"}
{"url": "http://epicenter.bg/article/Mazhd-Algafari--Ne-Erdogan--a-trafikantite-na-hora-kontrolirat-migrantskiya-potok/192247/2/0", "text": "Няма голяма опасност за България от нова голяма мигрантска вълна откъм Гърция, тъй като те само минават през страната ни, никой не иска да остане. Лошото е, че докато са у нас, някои от тях лансират радикалните си идеи. Това каза в сутрешния блок на Нова телевизия преводачът от сирийски език Мажд Алгафари.    Това, което говори Ердоган, че ще отвори границите, няма как да стане. Не той контролира потокът от мигранти, а трафикантите на хора. Ако имат необходимите пари, мигрантите да са тръгнали към България 100 пъти. Но те нямат парите, заяви Алгафари.    По думите му, мигрантите, които тръгват към страната ни, имат много ясни инструкции как да стигнат до границите на България с Македония, Сърбия и Румъния, откъдето да преминат към Западна Европа. Гърците нямат интерес да спират мигрантите, тъй като са им в тежест, посочи Алгафари.    Ако целият свят не помогне за кризите с мигрантите, нещата няма да се решат, посочи той.  ", "date": "2019.09.09", "title": "Мажд Алгафари: Не Ердоган, а трафикантите на хора контролират мигрантския поток"}
{"url": "http://epicenter.bg/article/KZK-zapochva-proverki-na-pazara-za-uchenicheskite-ranitsi-i-posobiya/192249/2/0", "text": "Комисията за защита на потребителите (КЗП) започва проверка за предлаганите учебни пособия и стоки за учениците броени дни преди първия учебен ден. Къде ще бъде най-стриктен контролът и за какво да внимават родителите на пазара - гост по темата в Сутрешния блок на БНТ беше председателят на Комисията за защита на потребителите Димитър Маргаритов.  „Има стандарти за ученическите раници, които касаят характеристики като размери, материи, от които те трябва да са направени. Ако търговецът твърди, че имат някакви специфични характеристики, това задължително трябва да бъде тествано, обясни Маргаритов. „Започваме проверки за ученическите раници, за комплекти, които се предлагат на потребителите. Целта ни още родителите на децата да закупят и безопасни дрехи и обувки за старта на учебната година“, заяви председателят на КЗК.  Моят съвет към потребителите, е първо внимателно да подходят към предлаганите раници и учебни комплекти, да изпробват, да сравняват различни оферти, допълни Маргаритов. От 500 до 3000 лв. са санкциите при нарушения от страна на търговците, а когато говорим за нелоялни практики, могат да стигнат и до 50 000 лв, ако нарушението се повтаря, допълни още председателят на Комисията за защита на потребителите. ", "date": "2019.09.09", "title": "КЗК започва проверки на пазара за ученическите раници и пособия"}
{"url": "http://epicenter.bg/article/Kaloyan-Pargov--Maya-Manolova-ima-nay-golemi-shansove-za-podkrepa-na-tozi-etap/192251/2/0", "text": "Мая Манолова е получила подкрепа още по време на етапа на номинациите, така че засега тя има най-големи шансове за подкрепа. Това заяви в Сутрешния блок на БНТ председателят на градския съвет на БСП - София Калоян Паргов.  Решението на социалистите ще бъде обявено на 11 септември. Манолова има най-много номинации.   Относно подкрепата от различни формации в политическото пространство за кандидатурата на Мая Манолова за столичен кмет, Паргов заяви, че това не се случва за първи път. Той даде пример с 1995 г., когато Венци Йосифов е достигнал до балотаж и 2005 г, когато това се е случило със Стоян Александрвов. „Има всички шансове да се повтори един подобен развой с ясната мисъл, че БСП сама не може да спечели избори в София, но с консолидираща фигура, една такава промяна е възможна“, подчерта Паргов.  Очевидно е, че гражданите искат нещо различно, искат една промяна, която да даде друга перспектива, категоричен е лидерът на столичните социалисти. С нови лица и експертиза в листата за Столична община, ние ще опитаме да дадем тази перспектива, допълни социалистът.  Надявам се в предстоящата кампания да чуем дебат за бъдещето на София, заяви в заключение Калоян Паргов.", "date": "2019.09.09", "title": "Калоян Паргов: Мая Манолова има най-големи шансове за подкрепа на този етап"}
{"url": "http://epicenter.bg/article/Milko-Kalaydzhiev-Az-shte-bada-nay-usmihnatiyat-kandidat--Shte-govorya-s-ezika-na-muzikata/192253/2/0", "text": "Ще разчитам на добрите хора да ме подкрепят. В този живот върша само дбрини и се надявам да ми се върнат. Това заяви попфолк певецът Милко Калайджиев във връзка с кандидатурата му за кмет на Свиленград, предаде БТВ.    \"Аз се интересувам от всички, аз съм високоспектърен човек. За 30 години демокрация съм видял какво ли не. Какво може да ме изненада?\", добави той.    Калайджиев каза, че е коментирал със семейството си дали да приеме номинацията на ДПС. \"На съпругата ми не ѝ е чак толкова гот, но ще ме подкрепи. Нали затова сме заедно\", каза той.    Милко се зарече да бъде най-усмихнатият кандидат. „Ще има музика. Аз ще говоря с езика на музиката“, коментирта попфолк певецът.   \r\n \"Ще разчитам на добрите хора да ме подкрепят. В този живот върша само дбрини и се надявам да ми се върнат. Аз се интересувам от всички, аз съм високоспектърен човек. За 30 години демокрация съм видял какво ли не. Какво може да ме изненада?\", добави той. \r\n   \r\n Калайджиев каза, че е коментирал със семейството си дали да приеме номинацията на ДПС. \r\n \"На съпругата ми не ѝ е чак толкова гот, но ще ме подкрепи. Нали затова  сме заедно\", уточни той. По време на интервюто той не пое обещания към избирателите си относно града. \r\n \r\n   \r\n", "date": "2019.09.09", "title": "Милко Калайджиев  Аз ще бъда най-усмихнатият кандидат. Ще говоря с езика на музиката"}
{"url": "http://epicenter.bg/article/Kiril-Ananiev--Vsichki-postradali-v-katastrofata-mezhdu-TIR-i-avtobus-sa-v-stabilno-sastoyanie/192254/2/0", "text": "Всички пострадали са в стабилно състояние. Най-тежко е пострадал шофьорът на автобуса - 64-годишен мъж. Той е със счупени лява и дясна подбедрица. Подготвя се за операция, обясни на извънреден брифинг здравният министър Кирил Ананиев, предаде БТВ.    Осем души остават в болница след вчерашната катастрофа между ТИР и автобус на магистрала \"Хемус\". Продължава изясняването на причините за катастрофата.    48-годишна жена е настанена в болница \"Света Анна\". Тя е с лицево-челюсти наранявания. В стабилно състояние е и също предстои да бъде оперирана, стана ясно от думите му.    В „Пирогов” са постъпили четирима души – трима са с леки травми, обработени са и са освободени веднага. В болница „Царица Йоанна” са постъпили мъж и жена. Те са с охлузвания и също са освободени.    „През почивните дни преминаха 28 катастрофи през „Пирогов”. Настанени са осем пациенти – четирима в неврохирургия и четирима в травматология. Дежурствата бяха тежки през тези почивни дни. Преминали са повече от 2000 души, а са останали за лечение 400”, обясни шефът на „Пирогов” Асен Балтов.    Двамата апелираха хората да шофират внимателно. ", "date": "2019.09.09", "title": "Кирил Ананиев: Всички пострадали в катастрофата между ТИР и автобус са в стабилно състояние"}
{"url": "http://epicenter.bg/article/Kirilov--Podavam-ostavka--ako-do-kraya-na-Komisiyata--Yunker--ne-otpadne-monitoringoviya-doklad/192255/2/0", "text": "Категорично ще си подам оставката, ако до края на Комисията „Юнкер“ не отпадне мониторинговият доклад над България. Това каза министърът на правосъдието Данаил Кирилов в сутрешния блок на БНТ.   „Бих искал да използвам времето до окончателния момент за решаване с оглед на мобилизация и на административните структури, които работят по въпроса, и на институциите, и на подкрепата на българското общество“, добави Кирилов.   „Ако не успеем в този процес, причините до голяма степен ще са в България“, коментира министърът. По думите му е крайно време да спрем сами да си създаваме препятствия, които с огромно усилие да преодоляваме. „Моята оставка винаги е на масата. Важно е да постигнем един положителен резултат за България“, посочи той.   Министър Кирилов допълни, че “не бива с лека ръка да се отказваме от съкратеното съдебно производство, защото облекчава доказването в съдебната фаза, но помага и в досъдебното производство”. „По отношение на определянето на наказанието, апелирам да се доверим на Съда“, посочи той. „По отношение на скоростта имаме обща защита за бавен процес. Отговаряме пред Европейския съд за правата на човека.   Мисля, че по отношение на България укорите по този въпрос са намалели. Инспекторатът на ВСС непрекъснато следи за тайминга на делата. За тези, които са просрочени с няколко месеца, държавата плаща обезщетения. В първата петица в Европа сме по скоростта на процеса“, каза още Кирилов.   „Общественият дебат за съкратеното съдебно производство изпревари финала за концепцията за наказателна политика, който трябва да обявим през декември. Обществото винаги има право и ние реагирахме“, допълни още правосъдният министър.    Кирилов коментира, че с промените в Наказателния кодекс се ограничава възможността да се редуцира наказанието. „Промените в Наказателния кодекс, касаещи съкратеното съдебно производство, са резултат от обществен дебат и смятам, че са навременни. Друг въпрос е доколко са уместни в контекста на развитието на българското наказателно право. Българското общество започва да изпитва реактивност, когато има тежки престъпления. Общественият дебат трябва да бъде достатъчно сериозен и задълбочен и да се основава на едни принципни обстановки на българската наказателна политика“, посочи правосъдният министър.    „В нашия законопроект, който внесохме на 5 септември, сме дали конкретни отговори кои престъпления са тежки и кои не. Те няма да затруднят правоприлагането. Два са критериите в предложението ни за промяна на чл. 58А от НК. Първата е обективна по отношение на вида престъпления. В предложението са визирани 4 групи престъпни деяния – тежка телесна повреда, убийство, изнасилване и блудство“, каза още Кирилов.   По думите му при тях може да има съкратено производство, но се ограничават последиците. „Ограничаваме възможността да се редуцира наказанието. Сега е възможно да се редуцира с една трета от размера на наказанието. Ние сме предложили това да не е повече от една пета“, добави министърът. „Във всеки отделен случай съдът определя конкретно дали се предлага намаляване на наказанието с до една пета, или не. Това е решение на Съда и следва да бъде резултат от позицията и на Прокуратурата, и на всички други участници в процеса“.    Кирилов добави, че Прокуратурата пледира на една равнопоставена основа и мнението й тежи и се равнопоставя на мнението на другите участници. „Имам доверие на съда и смятам, че като общество трябва да му се доверяваме“, каза още Кирилов", "date": "2019.09.09", "title": "Кирилов: Подавам оставка, ако до края на Комисията „Юнкер“ не отпадне мониторинговия доклад"}
{"url": "http://epicenter.bg/article/Emil-Radev--Rano-e-da-se-kazhe-koy-shte-e-resorat-na-nashiya-evrokomisar-/192261/2/0", "text": "„Информацията за ресора на България в ЕК – „Образование и култура”, вероятно не е достоверна, самата Еврокомисия я опроверга. Съвсем в ранна фаза по структурирането на новата ЕК сме, буквално преди часове станаха ясни всички излъчени кандидати за комисари. Рано е да се каже кой ще е ресорът на нашия еврокомисар и докато няма напълно структуриране на ЕК, няма как да се каже, че една или друга държава е договорила даден ресор”.    Това посочи в предаването „Тази сутрин” по бТВ евродепутатът от ГЕРБ Емил Радев по повод информацията, че България най-вероятно ще получи ресор „Образование и култура” в новата Европейска комисия.    Образованието и културата, ако така бъде структуриран този ресор, ще има през следващия програмен период над 45 млрд. евро бюджет, уточни още Емил Радев.    „Има голяма борба за ресорите, но самият председател на ЕК отбеляза, че трябва да се върне баланса, който беше нарушен с излъчването на петте големи в европейските институции”, каза още Емил Радев.    Точно в този момент в нашата съседка Гърция текат процеси, които са опасни за националната ни сигурност. Така евродепутатът Емил Радев обясни думите на премиера Бойко Борисов, че точно в този момент не е изгодно за България да влиза в Шенген. Той припомни, че така или иначе в шенгенското пространство има възстановени гранични проверки.    „Над 70 000 мигранти има по островите, пренаселиха се мигрантските лагери там. Гърция започна да извозва от островите северно от Солун голям брой мигранти и много повече зачестиха опитите да се преминава българо-гръцката граница”, обясни евродепутатът.    По думите му за България е било важно да има пълен достъп до информационните системи на Шенген, защото това ни пази от тероризъм и организирана престъпност.    Според него ЕС е склонен да даде отсрочка на Великобритания до 31 януари, за да има сделка за Брекзит. Той посочи, че правата на българите и другите европейци ще бъдат защитени.  ", "date": "2019.09.09", "title": "Емил Радев: Рано е да се каже кой ще е ресорът на нашия еврокомисар (ВИДЕО)"}
{"url": "http://epicenter.bg/article/Podavame-signali-za-lipsvashti-lekarstva-na-nov-sayt-/192262/2/0", "text": "Създадоха нов сайт за подаване на сигнали за липсващи лекарства, регистрирани в България. Името му е  .    Големите отстъпки, които държавата изисква от фармацефтичните компании, се смятат за една от основните причини за изтеглянето на лекарства от българския пазар. Друга причина е т. нар. \"паралелен износ\" - препродаването в чужбина за по-голяма печалба.    Целта на новия сайт е в крайна сметка да не се стига до недостиг на медикаменти за пациентите.  ", "date": "2019.09.09", "title": "Подаваме сигнали за липсващи лекарства на нов сайт "}
{"url": "http://epicenter.bg/article/Borisov-podpisa-sporazumenie-za-mestniya-vot-s-BDF-i--quot-Obedineni-zemedeltsi-quot--/192264/2/48", "text": "Председателят на ПП ГЕРБ Бойко Борисов подписа днес в Централата на партията в София рамкови политически споразумения за местните избори с ПП „Обединени земеделци“ и ПП „Български демократически форум“, съобщиха от пресцентъра на ГЕРБ.    От страна на ПП „Обединени земеделци“ споразумението подписа председателят на партията Петя Ставрева, а от страна на ПП „Български демократически форум“ - председателят Жаклин Толева.    С оглед на успешното партньорство от европейските избори тази пролет и постигнатата убедителна победа на тях, ръководствата на ГЕРБ, „Обединени земеделци“ и „Български демократически форум“ се договориха ползотворното сътрудничество да продължи и за местните избори.    В документите се посочва, че структурите на ПП ГЕРБ могат да сформират коалиции с „Обединени земеделци“ и „Български демократически форум“ за съвместно явяване в различни общини чрез излъчване на обща кандидатура за кмет и обща листа с общински съветници.  ", "date": "2019.09.09", "title": "Борисов подписа споразумение за местния вот с БДФ и \"Обединени земеделци\" (СНИМКИ)"}
{"url": "http://epicenter.bg/article/Ivaylo-Kalfin--Otkazvane-ot-chlenstvo-v-Shengen-shte-napravi-Balgariya-druga-kategoriya-chlenka-na-ES/192265/2/0", "text": "Не е нормално да се отказваме от членство в Шенген, това ще направи България друга категория членка на ЕС. Това каза в сутрешния блок „Добро утро, България“ на Радио „Фокус“ бившият министър на външните работи Ивайло Калфин.   По думите му изказването на премиера в Берлин не е приемливо. Ако някой ще сваля приоритета, който страната ни има от над 10 години за присъединяване в организацията, това трябва да стане в българските институции, каза още той и добави, че досега българският гражданин оставаше с впечатлението, че това е основен държавен приоритет.   „Премиерът Бойко Борисов до онзи ден казваше, че ние нямаме никакъв емигрантски натиск. Сега казва, че имаме 150 души ежедневно върнати от Гърция, което означава има емигрантски натиск в България. Очевидно е, че след като той обещаваше и на него му обещаваха България да влезе в Шенген в продължение на години и това не се случва, сега започва да отстъпва от тази позиция с мотива, че „гроздето е кисело“. Ако имаме някакви притеснения за това какво се случва по границите, добре е да знаем, че Шенген позволява ние да запазим граничния си контрол. Членство в Шенген не означава премахване на граничния контрол автоматично“, обясни бившият външен министър. Ивайло Калфин коментира още, че с подобни изказвания даваме чудесен мотив на тези, които досега пречеха на присъединяването ни в Шенген. Това е политика, изцяло в разрез с националните ни интереси, допълни той.  ", "date": "2019.09.09", "title": "Ивайло Калфин: Отказване от членство в Шенген ще направи България друга категория членка на ЕС"}
{"url": "http://epicenter.bg/article/Georgi-Mihaylov--Ako-nyamame-silna-regionalna-politika--nyama-kak-da-podobrim-zhivota-na-horata/192266/2/0", "text": "\"Новият политически сезон е подпечатан с идеята за местните избори и те ще го оформят до края на октомври. Местните избори са изключително важни, а на места по-важни дори и от парламентарните, защото общинската власт е най-близо до хората\". Това каза народният представител от ПГ на \"БСП за България\" проф. Георги Михайлов пред БСТВ.   Той добави, че  БСП е подготвила и реализира една изключително градивна предизборна платформа, в която развива своята визия за България. \"БСП е и единствената партия,  която създаде своя платформа за местните избори\", припомни Михайлов.  Народният представител каза още, че основна политика на БСП, издигната и във \"Визия за България\" е децентралицазия и регионализация в областта на общинската политика, здравеопазването, управлението на ресурсите, данъчната политика и много други. \"Това е от огромно значение, защото  новите данни на \"Евростат\" ни карат да се замислим, че една силна регионална политика е изключително важна. Така е, защото в Северозападна България, например - живеят само 700 000 българи, което показва колко е тежка демографската картина там. Ако нямаме силна регионална политика, която да стимулира малките и средни предприятия и семействата, които да останат, в родните си места, няма как да подобрим живота на хората\", заяви Георги Михайлов.     \"Когато една партия преяде с власт и забрави защо е на политическата сцена, се стига до аномалии в управлението\", коментира още Георги Михайлов във връзка с последните изявления на управляващите. Той попита кой и защо е променил така внезапно политическия курс на България, за да се говори официално, че нямаме нужда да влезем в Шенген. \"Затова искаме премиерът да идва поне веднъж месечно в парламента и да дава отчет за работата на правителството и неговите приоритети. Това е важно, за да се възстанови истинската функция на парламента\", заключи Георги Михайлов.  ", "date": "2019.09.09", "title": "Георги Михайлов: Ако нямаме силна регионална политика, няма как да подобрим живота на хората"}
{"url": "http://epicenter.bg/article/Avtorat-na-govoreshtata-statuya-na-Borisov-otsveti-fontan-v-Sofiya-v-cherveno-za-9-septemvri/192271/2/0", "text": "След като на 1 април издигна стъклопластов паметник на премиера Бойко Борисов, на 9 септемвир, скулпторът Андрей Врабчев представи нова арт провокация. Фонтан в Докторската градина в центъра на София \"светна\" в червено, а до него имаше надпис \"9 септември 1944 г. Честит празник, неблагодарници\", изписан върху бял чаршаф.   Мястото е близо до Руския културно-информационен център. Паметникът озари площад \"Гарибалди\" със светещи и мигащи червени очи. Другата арт провокация на Врабчев - паметникът на Борисов - първоаприлска шега, остана на столичния площад \"Гарибалди\" само няколко часа. От вградена в статуята тонколона се чуваха популярни изказвания на премиера. В дясната ръка на Борисов има ножица, а в лявата - три книги, едната от които е с надпис \"БКП\".    От статуята се чуваше и изпълнение на \"Батальонът се строява\".  ", "date": "2019.09.09", "title": "Авторът на говорещата статуя на Борисов \"окървави\" фонтан в София за 9 септември"}
{"url": "http://epicenter.bg/article/Dimitar-Delchev/192301/2/0", "text": "През последните години Мая Манолова не беше нито ляв, нито десен политик - като омбудсман работеше за правата на гражданите. Това показа, че тя се е деидеологизирала. Това заяви в предаването \"Плюс - минус\" по Нова телевизия лидерът на ДБГ Димитър Делчев. Той обясни защо партията подкрепя Мая Манолова за кмет на София. Не е необходимо да кажеш, че си десен, за да си такъв, посочи той.   „Г-жа Манолова не се кандидатира като ляв кандидат, а като граждански. Факт е, че през последните 4 години тя не беше нито „ляв”, нито „десен” политик, а беше омбудсман. Подкрепата, която тя срещна от наша страна, не е толкова нелогична. Ние сме си поставили за цел да се борим с феодалния модел на управление на ГЕРБ в българските общини”, бяха точните думи, които Делчев изрече в студиото на Нова.   Според Димитър Делчев в момента София се управлява ляво. Пример за това са ремонтите по няколко пъти на една и съща улица.   По думите му всеки прави грешки, както и г-жа Манолова. „Не възприемаме битката за София като битка между „леви” и „десни”, каза той. Делчев е категоричен, че няма как да се правят по три ремонта на една и съща улица през няколко месеца.   Нашият най-голям идеологически противник в момента е управлението на ГЕРБ, посочи той.   От нас зависи дали бъдещото управление на София ще бъде и за десните хора, ако Мая Манолова стане кмет на София, посочи той. Очакваме подкрепа от десноцентристки партии, разкрива лидерът на ДБГ. Според него за тяхната партия е ключово София да се управлява по-добре.   \"Поставили сме си за цел да се борим с феодалния модел, а тук в София този модел е доста силен и се изразява в това, че строят няколко фирми, които изсмукват ресурса на всички граждани\", каза още Димитър Делчев.    \"Улицата има право и все повече и повече ще влияе на процесите в България. Не възприемаме битка за София като ляво или дясно. В момета София се управлява ляво - не може да се правят по три ремонта на една улица. Ще работим с г-жа Манолова за по-добро управление на града. Ние сме обявили принципна подкрепа. Тя е взета от огромното мнозинство на България на гражданите. Няма да влезем в коалиция с БСП. Най-вероятно ще я подкрепят, но не е сигурно. Нашият най-голям идеологически противник е ГЕРБ. Те от дясна партия с проантлатическа насоченост изведнъж казаха, че Шенген не ни е приоритет\", каза той.    Според Димитър Делчев в листата за общински съветници, която те ще подготвят, ще има и гражданска квота. А що се отнася до подкрепата за Манолова, смята, че тя трябва да бъде разписана по конкретни точки, защото \"думите отлитат, а написаното остава\". „Работим в посока столицата ни да се управлява по-добре, по-почтено. Ще предложим на Мая Маналова платформа за гражданско управление, в която да влязат много политики. Първата такава политика ще бъде пълен външен одит на всички дружества, общински предприятия и структури в Столична община”, каза председателят на ДБГ.        ", "date": "2019.09.09", "title": "Димитър Делчев: На София трябва промяна! Няма как да се правят по няколко пъти ремонти на една улица"}
{"url": "http://epicenter.bg/article/-quot-Vazrazhdane-quot--vliza-v-izbornata-nadprevara-v-Sofiya-sas-svoy-kandidat-za-kmet-i-obshtinska-lista-/192302/2/48", "text": "На пресконференция в БТА днес, партия \"Възраждане\" обяви своето включване в изборната надпревара за Столична община. Кандидатът на партията, оглавявана от Костадин Костадинов, за кмет на столицата е 50-годишният организационен секретар на политическата сила Николай Дренчев. Същият е един от учредителите на \"Възраждане\", успешен предприемач и общественик.    Особено популярен е със защитата на каузите си в областта на образованието и детското законодателство. Баща на 6 деца. Един от първите у нас, който се обяви срещу приемането на т.нар. „Истанбулска конвенция“, когато в България с този въпрос бяха запознати едва няколко десетки души.    Николай Дренчев е и един от най-разпознаваемите противници на „Стратегията за детето“, организатор на едни от най-големите протести срещу нея, както и с основна заслуга за официалната й отмяна.    Кандидатът на \"Възраждане\" е с висше военно образование, офицер от запаса, пилот на изтребител – МИГ-23. Гражданската му специалност е инженерна, говори три езика.    Акцентите, които той открои в своето изказване, са свързани със сигурността на София, екологията и транспорта. Според Николай Дренчев, основните проблеми на града са замърсения въздух, ограничените паркоместа, ремонтите на ремонта и неефективния контрол. Пълната липса на професионализъм и всевластващата корупция в столичната община, пък са главната критика на кандидат-кмета на \"Възраждане\" към управлението на Фандъкова.    Дренчев ще се бори за повече места в детските градини, сигурност и по-добро планиране на пътния трафик, както и понижаване на цената на билетите за градски транспорт. Той ще настоява за екологичен анализ, както и за мерки по отношение на прекомерното застрояване.    Остро изказване по време на пресконференцията направи и лидерът на \"Възраждане\" Костадин Костадинов, който заяви, че моделът „Фандъкова“ е всъщност моделът „Борисов“ - еднакво престъпен, еднакво циничен, еднакво безпардонен и демонтирането му ще даде началото на демонтирането на модела на управление на ГЕРБ в цялата страна.    От \"Възраждане\" уточниха още, че ще участват на тези местни избори със свои кандидати в 71 общини в страната, с тенденцията този брой да се увеличава. Също така, обясниха, че са дали свобода на местните си структури да влизат във всякаква форма на сътрудничество с всички опозиционни на сегашното управление на ГЕРБ и ОП партии, с изключение на етническите.  ", "date": "2019.09.09", "title": "\"Възраждане\" влиза в изборната надпревара в София със свой кандидат за кмет и общинска листа "}
{"url": "http://epicenter.bg/article/Magardich-Halvadzhiyan---quot-Patyat-na-chestta-quot--ni-uchi-da-ne-se-predavame/192317/10/0", "text": "Новият български сериал „Пътят на честта“ е вдъхновен от истински събития – това е история, в която няма фантазии, а обстоятелства от реалния живот. Трудно е да запазиш честта си при изпитанията, с които се сблъсква главната героиня. Едно от най-важните неща е никога да не се предаваш“, разказа Магърдич Халваджиян в студиото на  .   Броени часове преди премиерата на новия драматичен сериал продуцентът акцентира някои от общочовешките теми, които ще присъстват в сюжетните линии.   Сблъсъкът между поколенията, достойнството и борбата за оцеляване на една самотна майка в големия и непознат град ще присъстват в „Пътят на честта“, който ще стартира тази вечер от 22:00 ч. по NOVA.   „Историята ще започне с бягството на Кера, а едва след това ще се завърнем към причината за това. Когато четох сценария, не можех да повярвам, че е възможно да съществуват толкова лоши хора – вероятно има и такива хора, с които животът ни среща“, допълва продуцентът, който е впечатлен от силното присъствие на актрисата Силвия Петкова в изграждането на Кера. Историята ще представи и криминална нишка, която започва в далечната 90-та и се завръща в съвременния свят с неизплатени дългове от миналото.   В премиерния епизод зрителите ще видят именно критичния избор, пред който се изправя главната героиня, както и препратките с миналото, което търси отплата от новите поколения. Отношенията между снаха и свекърва, преобръщането на един човешки живот и последствията, които променят нечий път ще поставят начало на „Пътят на честта“, който ще бъде излъчван от понеделник до четвъртък в 20:00ч. по NOVA.   Сценарият на новото заглавие е създаден от Милена Фучеджиева и Елена Иванова,  а режисьори на сериала са Виктор Божинов, Димитър Коцев-Шошо, Александър Косев, Зоран Петровски и Станислав Тодоров – Роги. В ролите може да видите и познатите лица Силвия Петкова, Ивайло Захариев, Веселин Плачков, Симеон Лютаков, Гергана Данданова, Владимир Зомбори.  В „Пътят на честта“ зрителите ще се запознаят с нови лица, които ще вдъхнат живот на автентични герои.    Всичко за сериала и неговите герои следете на страницата на  , както и във  .", "date": "2019.09.09", "title": "Магърдич Халваджиян: \"Пътят на честта\" ни учи да не се предаваме"}
{"url": "http://epicenter.bg/article/Dizayneri-ot-Indoneziya--Yuzhna-Koreya-i-Turtsiya-na-Sedmitsata-na-modata/192330/10/0", "text": "Организаторите на модния проект Sofia Fashion Week AW 19/20 -  собственикът на Code Fashion TV Мария Бонева и ПР-ът Ангелина Ангелова, представиха официалната програма и официални гости на пресконференцията в зала Витоша на хотел Маринела.    Това бяха Нейно Превъзходителство посланика на Индонезия Астари Расжид, главния секретар на турското посолство Есин Топчу, дизайнерите Антония Стоянова от модна къща Imane, Ради Лазарова – дизайнер на марката Blink, Миглена Каканашева/Мегз, Хрисимира Пърпалова от „Хрисима“ и Ива Екимова, представител на Christian of Roma.   Организаторът на SFW Мария Бонева сподели програмата за четирите тематични вечери: Първата вечер, с дефилета на Български марки и дизайнери, открива IMANE с дизайнер Антония Стоянова, която е носител на статуетката “Най-добър дизайнер в категория Ready-to-wear” за 2018 на Code Fashion Awards.    Нейното ревю ще даде старт на Седмицата на модата с аткрактивен пърформанс заедно с невероятната Мария Илиева и със специалното участие на Алекс Богданска-Петканова и Мис България Славена Вътова.   Втората вечер, посветена на Haute Couture и булчинската мода стартира с нежната и креативна Берна Шабан и Berna Moda.   В третата вечер, посветена на международните марки и дизайнери, завърналата се Албена Александрова и „Рошавата гарга“ правят впечатляващо завръщане на подиума с новия си мултибранд. Именно във вечерта на Световните марки и дизайнери, брандът ще открие с ревю с имена като: CAFE SOCIETY by Albena ALEXANDER, EVIS, CALVIN KLEIN, DONNA KARAN, SONIA RYKIEL, YVES SAINT LAURENT.    Международната дипломатическа организация MIKTA, обединяваща държавите Мексико, Индонезия, Южна Корея, Туриця и Австралия ще закрие с бляскаво шоу.   Последната ексклузивна вечер ще открие любимецът на бълграските булки – Стоян Радичев.   Пред журналистите Мария Бонева сподели и дизайна на модерния „Х“ подиум, както и предстоящия дебют на дизайн за по-пълни момичета от българския бранд Vanitta.   Съорганизаторът от страна на х-л Маринела и официален ПР на проекта, Ангелина Ангелова сподели детайли за шоупрограмата за всяка от четирите бляскави вечери, като акцентира на откриването на първата вечер с една от най-успешните дами от българската сцена – Мария Илиева. За страхотното шоу през всяка от вечерите ще се погрижат и талантливата Боряна Баташова, Мария Кискинова, Вирджиния Събева и Манал Ел Фейтури.   Посланикът на Индонезия в България Нейно превъзходителство Астари Расджит изрази своето вълнение относно успешно продължителното партньорство между послството на Индонезия и най-мащабното модно събитие Sofia Fashion Week (през изминалата година в модния форум се включи един от най-популярните индонезийски дизайнери Геа Пангабеан, която предизвика същински фурор). Този път предстои да се включат две успешни имена – Chossy Latu и Itang Yunazs.   Главният Секретар на посолство на Турция в България Г-жа Есин Топчу, също изрази своята благодарност за партньорството между мащабното модно събитие и Турция и представи резюме за участието на дизайнера Ahmet Özceyhan , който е познат на българската публика с две свои ревюта, състояли се във Военния клуб и посолството на Турция в България.   На пресконференцията ексклузивно модели от новата си есенно зимна колекция представиха успешните дизайнери Антония Стоянова, Хрисимира Пърпалова и Ради Лазарова, които споделиха и актуалните тенденции и вдъхновения, които са включили в новите си колекции.   Дизайнерът Миглена Каканашева запази в тайна детайлите за предстоящото си участие, но представи своята социална кауза – „Активно добро“, кампания за благотворителност, заедно с известни личности, които даряват свои скъпи дрехи, за да могат да достигнат до хора с по-скромни възможности. А събраните пари ще се дарят за благотворителност.   Тук Мария Бонева добави и за, все още пазената в тайна, специален социален проект, който ще засегне темата за околната среда, замърсяването и госрските пожари по света, по един провокативен начин, по идея на един от партньорите на събитието – Бонанза-Бачорски.   Ива Екимова открехна завесата и какво да очакваме от творческия екип на Christian of Roma на Sofia Fashion Week и представи иментата на коафьорите, които ще се грижат за прическите на моделите през 4-те вечери, начело с Александър Филипов.   За повече информация за събитието следете:  , а билети можете да намерите в мрежата на Eventim, Bilet.bg, VIP куверти на консиерж в Хотел Маринела. ", "date": "2019.09.09", "title": "Дизайнери от Индонезия, Южна Корея и Турция на Седмицата на модата"}
{"url": "http://epicenter.bg/article/Broyat-na-postradalite-ot-tayfuna-v-Yaponiya-dostigna-do-36/192243/7/0", "text": "Най-малко един човек е загинал, а 36 други са ранени в Япония от тайфуна „Факсай“, който удари централните и източните райони на страната. Това съобщи телевизионният канал NHK , предава TACC, цитирана от \"Фокус\". Загинала е жителка на района Сетагая, която е паднала поради порив на вятъра и е ударила главата си в стената на сграда. Всички засегнати от бедствието са жители на столичния район и префектурите Канагава, Сайтама, Шизуока и Чиба. Японските авиокомпании бяха принудени да отменят 163 вътрешни полети поради ефектите на тайфуна. Железопътният трафик в столицата бе нарушен, но движението постепенно се нормализира. „Факсай“ е 15-ият тайфун, формиран тази година в Тихия океан. Сега тропическата буря отслабна и напусна територията на Япония. Тя продължава да се движи в Тихия океан по крайбрежието на северния японски остров Хокайдо. Скоростта на вятъра в него според метеоролозите е 40 м/сек.  ", "date": "2019.09.09", "title": "Броят на пострадалите от тайфуна в Япония достигна до 36"}
{"url": "http://epicenter.bg/article/Otmeniha-1500-poleta-na-British-Airways/192245/7/0", "text": "Пилотите на британския превозвач British Airways започнаха в полунощ местно време 48-часова стачка с искания за увеличаване на възнагражденията и подобряване условията на труд.   Заради стачката, която може да стане най-голямата в историята на компанията, British Airways беше принудена да отмени 1500 полета. Най-малко 280 000 пътници ще бъдат засегнати.    В хода на досегашните преговори синдикатът на пилотите БАЛПА (BALPA) отхвърли предложението на авиокомпанията за вдигане на заплатите с 11,5 % за три години.   Синдикатът настоява, че това е недостатъчно, защото финансовите показатели на компанията сега й позволяват да направи на пилотите по-добро предложение. British Airways от своя страна заяви, че стачните действия са неоправдани, защото предложението й за вдигане на заплатите е \"достойно\".  ", "date": "2019.09.09", "title": "Безпрецедентно! Пилотите на  British Airways започнаха най-голямата в историята си стачка"}
{"url": "http://epicenter.bg/article/Tramp-shte-ima-oshte-edin-sapernik-ot-svoyata-partiya-na-prezidentskiya-vot/192246/7/0", "text": "Бившият губернатор на щата Южна Каролина и ексконгресмен от същия щат, републиканецът Марк Санфорд, обяви, че е решил да се включи в борбата за президентския пост на САЩ от своята партия в изборите през 2020 г., оспорвайки кандидатурата на президента Доналд Тръмп за преизбиране, предаде Асошиейтед прес. \"Това е начало на дълга борба\", каза Санфорд в интервю за телевизия \"Фокс нюз\". Запитан защо ще конкурира действащ президент, който е популярен в своята партия, той каза: \"Мисля, че имаме нужда от разговор какво означава да бъдеш републиканец. Мисля, че ние като Републиканска партия сме загубили посоката си\". Така опонентите на Тръмп в собствената му партия вече са трима. По-рано участие в надпреварата обявиха бившият губернатор на Масачузетс Бил Уелд и консервативния радиоводещ Джо Уолш - също бивш конгресмен, припомня ДПА. ", "date": "2019.09.09", "title": "Тръмп ще има още един съперник от своята партия на президентския вот"}
{"url": "http://epicenter.bg/article/Kandidatite-na-vlastta-pechelyat-kategorichna-pobeda-v-Rusiya-/192256/7/0", "text": "В Русия вчера бяха произведени частични местни и регионални избори. В различните райони гласоподавателите избираха губернатори, законодателни събрания, градски парламенти и кметове на населени места.    Предварителните резултати показват категорична победа още на първия тур за кандидатите на властта в 16-те региона, където се избираха губернатори. На тяхна основа премиерът Дмитрий Медведев каза, че партията „Единна Русия“ запазва водещата си позиция, предаде БГНЕС.    Лидерите в надпреварата бяха назначени за временно изпълняващи длъжността от президента Путин. Някои от тях се явиха на изборите като независими, за да се дистанцират от губещата популярност управляваща партия „Единна Русия“. Ходът се оказа успешен, твърдят редица наблюдатели на вътрешнополитическите процеси в Русия.    С особен интерес се очакват резултатите от гласуването за градска Дума в Москва, където беше отказана регистрация за участие на почти всички представители на несистемната опозиция. Това доведе до вълна от улични протести през лятото, сблъсъци с полицията и масови арести.    Предварителните резултати сочат, че в 14 от общо 45-те едномандатни избирателни района водят кандидати от опозицията: 10 души от Комунистическата партия и 4-ма, издигнати от партия „Яблоко“.    Полицията не е допуснала нарушения на обществения ред, които могат да повлияят на резултатите от вчерашните местни и регионални избори в Русия, съобщиха от руското Министерство на вътрешните работи.    За опазването на реда в избирателните участъци са били задействани над 130 хиляди служители, подпомагани от военнослужещи от Росгвардия и частни и обществени организации за охрана. В 85-те региона на страната се проведоха избори на различни нива, включително за губернатори, местни парламенти и кметове", "date": "2019.09.09", "title": "Кандидатите на властта печелят категорична победа в Русия "}
{"url": "http://epicenter.bg/article/Dnes-glasuvat-vot-na-doverie-na-kabineta-na-Dzhuzepe-Konte/192257/7/0", "text": "Днес долната камара на италианския парламент трябва да гласува доверие на новия кабинет на Джузепе Конте, сформиран на базата на мнозинството от движението „Пет звезди”, партията на демократите и партията „Свободни и равни”. Утре е вотът в Сената, съобщи кореспондентът на БНР.    За мнозинство в Камарата на депутатите се смятат 315 гласа от общо 630. „Пет звезди” заедно с Демократическата партия имат 327 депутати. Като се добавят тези на „Свободни и равни” и на Смесената група, общо биха дали вот на доверие 348 души – повече от достатъчно за новото правителство.   Преди да се пристъпи към гласуването и предшестващите го дебати, премиерът Джузепе Конте ще представи пред депутатите програмата на кабинета, обобщена в 29 най-важни точки. Той каза, че това не е договор както бе при предишния му кабинет, а са предложенията на двете партии на мнозинството, които да се превърнат в политическия ключ за преобразуване на „Пет звезди” и демократи в сговорно цяло.   От опозицията, „Форца Италия” ще присъства на заседанието, докато за първи път в Италия при вот на доверие ще има протест. „Лига” и „Братя на Италия” ще изразят пред Камарата на депутатите недоволството си, че няма предсрочен вот. Конституционни специалисти определиха намерението им за „институционална грубост”, подчертавайки, че кабинетът е законосъобразен.", "date": "2019.09.09", "title": "Днес гласуват вот на доверие на кабинета на Джузепе Конте"}
{"url": "http://epicenter.bg/article/Dete-s-ushna-infektsiya-pochina-sled-lechenie-s-homeopatiya-/192259/7/0", "text": "7-годишно дете почина от ушно възпаление в Италия, защото родителите му отказвали да го лекуват с антибиотик. Италианските власти ги дават на съд, предаде Нова телевизия. Родителите на момченцето били привърженици на хомеопатичното лечение и не смятали за необходимо да свалят температурата на сина си с медикаменти. Лекували го само с противовъзпалителни билки. Те били и против ваксините.    Според прокурора, повдигнал обвинение срещу родителите, те са предизвикали смърта на детето си, въпреки всички сигнали, че билките не били достатъчни да преборят отита.    7-годишният Франческо издъхнал в болницата в Анкона, където постъпил, след като обикновено ушно възпаление се изострило и преминало в енцефалит. Това казват лекарите, а според прокуратурата, причината за смъртта му е безотговорното поведение на неговите родители и престъпното лечение на лекар хомеопат. Майката и бащата му се доверили, тъй като той лекувал детето от няколко години.    След смъртта на Францеско на Ботуша се заговори за това колко е важно законодателят да се намеси, тъй като и в Италия ваксините са задължителни. Училищата и детските градини не приемат деца, ако родителите не представят документи за направени имунизации. Майките и татковците антиваксъри обаче опитаха да заобикалят закона и да изфабрикуват сертификати, за което бяха наказвани.", "date": "2019.09.09", "title": "Дете с ушна инфекция почина след лечение с хомеопатия (Видео)"}
{"url": "http://epicenter.bg/article/Frenskiyat-v---quot-Figaro-quot--opredeli-Kiev-kato-stolitsa-na-Rusiya-/192260/7/0", "text": "Френският вестник Le Figaro нарече Киев столица на Русия. За това пишат масово украинските медии.    Отбелязва се, че на сайта си вестникът е публикувал видео, на което е украинският президент Володимир Зеленски. В горния ляв ъгъл на екрана е показано местонахождението на украинския лидер - \"Киев, Русия\".    Видеото е датирано на 7 септември. На него Зеленски говори на брифинг пред журналисти. В материала се разказва за обмена на задържани между Русия и Украйна.  ", "date": "2019.09.09", "title": "Френският в. \"Фигаро\" определи Киев като столица на Русия "}
{"url": "http://epicenter.bg/article/Opozitsiyata-uvelichava-prisastvieto-si-v-Moskovskata-gradska-duma/192276/7/97", "text": "Опозицията увеличава присъствието си в Московската градска дума, съобщава „Ехото на Москва“. И посочва, че след проведените местни избори Комунистическата партия на Руската федерация ще има 13 мандата, либералната партия „Яблоко“ и „Справедлива Русия“ ще имат по три мандата.   Проправителствената „Единна Русия“ печели 25 от общо 45 места в градския съвет на руската столица.   „ Ехото на Москва“ пише още в материала си, че лидерът на московската структура на „Единна Русия“ Андрей Метелски е загубил в своя избирателен район. Кметът на столицата Сергей Собянин смята, че политическото разнообразие ще бъде от полза на градската Дума.   Избирателната активност обаче е била много ниска – 22% според Валентин Горбонов, председател на избирателната комисия.   Така след проведените избори „Единна Русия“ загуби три мандата в московската Дума, досега те бяха 28.  ", "date": "2019.09.09", "title": "Опозицията увеличава присъствието си в Московската градска дума"}
{"url": "http://epicenter.bg/article/Britanskiyat-parlament-preustanovyava-rabota/192288/7/0", "text": "Парламентът на Обединеното кралство ще преустанови работа за срок от един месец, считано от понеделник вечер, предава британският телевизионен канал Sky News, цитиран от Дарикнюз.бг.  Новината бе потвърдена от говорител на британския премиер Борис Джонсън, който разпореди пророгацията в опит да възпрепятства действията на депутатите, блокиращи стратегията му за излизане на страната от структурите на Общността.    Спирането на работата на британския парламент ще взезе в сила, независимо от изхода на повторното гласуване за провеждане на предсрочни парламентарни избори във Великобритания, допълни говорителят.   Премиерът Джонсън миналия месец помоли кралица Елизабет Втора да одобри суспендиране на парламента до 14 октомври, твърдейки, че е необходимо да му се позволи да въведе нов дневен ред.    Времето на спирането и по-дългата от необичайната продължителност на ваканцията предизвикаха вълнения в целия политически спектър, като критиците го нарекоха „конституционно нарушение“ и преврат.    Законодателите, които се противопоставиха на безрезултатен Брекзит, заявиха, че това очевидно е насочено срещу обединяването на усилията им за предотвратяване на подобен сценарий. Въпреки това, този ход изглежда предизвика огромен удар срещу Джонсън, като подтикна опозиционните депутати и консервативните бунтовници да приемат законодателство, което го принуждава да търси отлагане на Брекзит следващия месец, ако не е постигнал споразумение с ЕС.    Очаква се този закон да получи кралско съгласие днес.    Джонсън отговори на бунта на торите, като изгони 21 депутати от партията, включително внука на Уинстън Чърчил, и им попречи да застанат за страната на консерваторите на следващите избори.    Твърдата реакция предизвика ново въстание, като няколко министри - включително министърът на труда и пенсиите Амбър Руд - напуснаха правителството и партията.   ", "date": "2019.09.09", "title": "Британският парламент преустановява работа"}
{"url": "http://epicenter.bg/article/Evrosayuzat-preduprezhdava-Zapadnite-Balkani--Investitsiite-ot-Kitay-sa-opasni-/192290/7/0", "text": "Европейският съюз (ЕС) планира да активизира диалога със страните от Западните Балкани, за да им обясни предимствата на финансирането от европейските инструменти за инфраструктурни проекти, съобщи пред Радио Свободна Европа говорителката на Европейската комисия Мая Коциянчич, цитирана от БТА и Дир.бг. Тя предупреди, че китайските инвестиции могат да доведат до голямо задлъжняване на страните от региона.    Коциянчич обясни, че финансирането на Европейския съюз за инфраструктурни проекти обхваща безвъзмездни помощи и кредити с изгодни лихви, докато китайското финансиране е изключително под формата на кредити със значително по-високи лихви.    \"Затова правителствата трябва да внимават тези инвестиции да не доведат до високи нива на задължения, което може да доведе до контрол на трансфера на стратегическо имущество и ресурси в бъдеще\", каза говорителката на ЕК.    Коциянчич подчерта, че страните от Западните Балкани имат ясна европейска перспектива, и припомни, че ЕС е техен главен партньор в търговията и инвестициите. Тя посочи, че 70 процента от търговията на Западните Балкани е с ЕС, 60 процента от преките чуждестранни инвестиции в региона са също от ЕС, а делът на Китай в тяхната външна търговия и чуждестранни инвестиции е едва около 6 процента.    Инициативата 17+1, която е основана на икономическата свързаност между държавите от Централна, Източна Европа и Китай, вече стигна и до България. В последователни срещи с високопоставени представители на най-многолюдната държава президентът Румен Радев и премиерът Бойко Борисов изразиха готовност да включат страната ни в мащабни търговски отношения. Очаква се по инциативата у нас да бъде създаден Глобален център за партньорство.  ", "date": "2019.09.09", "title": "Евросъюзът предупреждава Западните Балкани: Инвестициите от Китай са опасни!"}
{"url": "http://epicenter.bg/article/Georgi-Gahariya-e-noviyat-ministar-predsedatel-na-Gruziya/192291/7/0", "text": "Президентът на Грузия Саломе Зурабишвили подписа указ за назначаване на Георги Гахария за министър-председател на страната, съобщи РИА Новости, цитирана от \"Канал 3\".    Преди ден грузинският парламент гласува избирането му за премиер на страната. 98 депутати са гласували в подкрепа на новия кабинет, а опозицията бойкотира вота.    Бившият вътрешен министър е упрекван за насилственото смазване на протестите в столицата Тбилиси през лятото, когато полицията използва гумени куршуми и сълзотворен газ срещу мирен антируски протест. ", "date": "2019.09.09", "title": "Георги Гахария e новият министър-председател на Грузия"}
{"url": "http://epicenter.bg/article/Dzhuzepe-Konte-prizovava-za-reformirane-na-Pakta-za-stabilnost-i-rastezh-/192293/7/0", "text": "Министър-председателят на Италия Джузепе Конте призова за промяна в правилата на Европейския съюз, ограничаваща нивата на дефицита на отделните страни до три процента от БВП. Съответното той предложи преди вота за доверие в парламента за новото му правителство, подчертават AFP и Агенция \"Фокус\".    „Също така трябва да подобрим Пакта за стабилност и растеж и неговото прилагане, да опростим правилата, да избегнем цикличните ефекти и да подкрепим инвестициите\", заяви Конте пред долната камара на парламента във връзка с правилата, които ограничават европейските правителствени бюджети, включително този на силно задлъжнялата Италия.    Конте заяви пред Долната камара, че новото му правителство ще се стреми да прокара „нов сезон на реформи“.    Второто правителство на Конте е съставено на база съюза между Движение „Пет звезди“ и лявоцентристката Демократическа партия (ПД). Двете партии, които са традиционни съперници, сключиха пакт, след като лидерът на „Лига“ и бивш министър на вътрешните работи Матео Салвини излезе от първото правителство на Конте миналия месец. Премиерът увери каза, че новото му правителство ще се отличава с „трезвост и строгост, така че нашите съграждани да могат да гледат на институциите с обновена вяра“.    Конте каза, че „предизвикателството на вътрешния фронт“ е „разширяване на участието в работата на сегменти от населението, които досега са били изключени. Тези (сегменти) са концентрирани преди всичко сред младите хора и жените, особено в Южна Италия“.  ", "date": "2019.09.09", "title": "Джузепе Конте призовава за реформиране на Пакта за стабилност и растеж "}
{"url": "http://epicenter.bg/article/Makedonski-emigranti-zapaliha-balgarskoto-i-gratskoto-zname-v-Melbarn--VIDEO--/192297/7/0", "text": "Македонски емигранти, които вчера протестираха пред македонското консулство в Мебърн, подпалиха макети на премиера на Македония Зоран Заев и министъра на отбраната Радмила Шекеринска. Знамената на България и България също бяха изгорени, а протестиращите скандираха „Никога Северна, само Македония!“, съобщава македонското електронно издание \"МКД\", цитирано от Агенция \"Фокус\".    Емигрантите носеха знамена със слънцето от Кутлеш и ги развяха пред македонското консулство в Мелбърн, като издигнаха такова знаме и на пилона пред сградата.  ", "date": "2019.09.09", "title": "Македонски емигранти запалиха българското и гръцкото знаме в Мелбърн (ВИДЕО) "}
{"url": "http://epicenter.bg/article/ES-ne-priznava-izborite-v-Krim/192298/7/0", "text": "ЕС не признава произведените в неделя местни избори в Крим. Това се посочва в изявление на говорителя на Европейската служба за външна дейност, цитирано от БТА и Нова телевизия.  \"ЕС не признава незаконното приобщаване на Крим и Севастопол към Руската федерация. Никой, избран на вчерашните избори в региона, няма да бъде признаван като представител на тези земи, защото те принадлежат на Украйна\", се посочва в изявлението. ", "date": "2019.09.09", "title": "ЕС не признава изборите в Крим"}
{"url": "http://epicenter.bg/article/Sergey-Lavrov--Stremezhat-na-Parizh-za-zasilvane-na-dialoga-s-Moskva-otgovarya-na-interesite-na-Rusiya-/192300/7/0", "text": "Инициативите на френския президент Еманюел Макрон за засилване на сътрудничеството с Русия на световната сцена са изцяло в интерес на Москва. Това увери първият дипломат на Москва Сергей Лавров, откривайки среща на външните министри и министрите на отбраната на двете страни във формат „2+2“, предават TACC и Агенция \"Фокус\".    „Ние положително приехме идеите, които бяха представени от президента на Френската република на 27 август на среща на френски посланици. Фокусът на тези инициативи върху засилване на руско-френското сътрудничество на световната сцена в контекста на нашите усилия за колективно разрешаване на всички съвременни проблеми напълно отговаря на позицията на президента [Владимир] Путин и са в интерес на Руската федерация“, подчерта Лавров.    Изказвайки се на среща на френски посланици на 27 август, седмица след среща с Путин във Форт Брегансон, Макрон заяви, че ерата на западното господство в света приключва отчасти във връзка с „укрепването на новите сили\". В речта си Макрон изрази увереност, че развитието на партньорството с Русия е необходимо, за да се създаде „нова архитектура на доверие и сигурност в Европа“.    След срещата си с Лавров министърът на външните работи на Франция Жан Ив Ле Дриан призова за отслабване на напрежението с Русия. „Настъпи времето, моментът е подходящ, за да работим за ограничаване на недоверието\", заяви Ле Дриан по време на пресконференцията в руската столица.    На срещата бе обсъдена и ситуацията със сигурността след оттеглянето на САЩ от Договора за премахване на ракетите със среден и и по-малък обсег на действие (ДРСМО), заяви Сергей Лавров.    \"Разгледахме подробно ситуацията в сферата на стратегическата стабилност, която се формира след като САЩ напуснаха ДРСМО\", отбеляза той. \"Позицията ни по този въпрос е известна. Многократно е потвърдена от руския президент Владимир Путин. Няма да поставяме такива системи в онези региони, където няма подобни системи на американско производство.\"    Русия и Франция възнамеряват допълнително да насърчават запазването на ядреното споразумение с с Иран, обяви още първият дипломат на Москва.    „Съгласихме се да продължим сътрудничеството, за да поддържаме Съвместния всеобхватен план за действие по иранската ядрена програма. По наши взаимно убеждение, на този план няма алтернатива\", подчерта Лавров.  ", "date": "2019.09.09", "title": "Сергей Лавров: Стремежът на Париж за засилване на диалога с Москва отговаря на интересите на Русия "}
{"url": "http://epicenter.bg/article/Mateo-Salvini-se-zakani--che-shte-bade-seriozna-opozitsiya-vatre-i-izvan-parlamenta-/192312/7/0", "text": "Лидерът на крайно дясната партия „Лига“ Матео Салвини заяви в понеделник пред протестиращите срещу новото правителство, от чийто състав той бе изключен, че ще представлява сериозна опозиция вътре и извън парламента, цитират думите му AFP и Агенция \"Фокус\".    \"Ще бъдем сериозна опозиция в парламента, но и сред хората, на север и на юг, град след град\", каза Салвини пред демонстрантите в Рим, докато премиерът Джузепе Конте се обърна към парламента преди гласуването на вот на доверие.    Привържениците на антимигрантската „Лига“, както и на крайно дясното движение „Италиански братя“ протестираха близо до парламента, като някои от тях отправяха фашистки поздрав с дясната ръка.    \"Днес част от Италия, мисля, че мнозинството в страната, излезе на улицата, за да поиска избори\", каза Салвини, след като се снима с привърженици.    Десетки допълнителни полицейски служители охраняваха демонстрацията, по време на която протестиращите размахваха италиански знамена, а не партийни символи.    Миналия месец Салвини фактически свали правителството,очаквайки, че ще бъдат назначени предсрочни избори, които ще го направят министър-председател, но коалиционният му партньор - антисистемното движение „5 звезди“ и Демократическата партия, които до скоро бяха непримирими противници, успяха да създадат коалиционно правителство и по този начин предсрочните избори бяха избегнати.    Пред протестиращите Салвини увери, че участниците в акцията представляват „истинската Италия“, която иска предсрочни парламентарни избори в страната, предава информационната агенция ANSA.    „Днес разделението между затворения дворец и хората от улиците на Италия е очевидно\", подчерта Салвини.    Бившият вътрешен министър обвини политиците, които – съгласно думите му, са се вкопчили в постовете си, като същевременно допълни, че „продължаваме да настояваме за чест и достойнство\".    Междувременно премиерът Джузепе Конте изнася реч пред Камарата на депутатите преди първия от двата вота за доверие към новия му кабинет.  ", "date": "2019.09.09", "title": "Матео Салвини се закани, че ще бъде сериозна опозиция вътре и извън парламента "}
{"url": "http://epicenter.bg/article/SASht-obmislyat-sanktsii-sreshtu-Turtsiya-zaradi-S-400/192321/7/0", "text": "Съединените щати обмислят санкции спрямо Турция заради закупените от нея руски системи С-400, заяви министърът на финансите на САЩ Стивън Мнучин, цитиран от БГНЕС и Нова телевизия. Според него все още е рано да се говори за конкретни решения, но се обсъждат варианти.  Доставката на системите за противоракетна отбрана, предизвикали криза в отношенията между Анкара и Вашингтон, започна през юли. САЩ настояха Турция да се откаже от сделката и да закупи американските системи „Patriot”, като заплаши да задържи или изобщо да отмени продажбата на изтребители F-35 на Турция. Заявено беше, че ще бъдат въведени и санкции, в съответствие със закона „За противодействие на противниците на Америка посредством санкции” (CAATSA).    Анкара отказа да направи отстъпки по този въпрос.  ", "date": "2019.09.09", "title": "САЩ обмислят санкции срещу Турция заради С-400"}
{"url": "http://epicenter.bg/article/Predsedatelyat-na-britanskiya-parlament-shte-se-ottegli-na-31-oktomvri-/192327/7/0", "text": "Председателят на Камарата на общините на Великобритания, Джон Беркоу обяви в понеделник, че ще се оттегли в рамките на седмици, на фона на критиките на привържениците на Брекзит, които твърдят, че е нарушил парламентарните правила, за да им попречи, цитират думите му AFP и \"Фокус\".    Беркоу заяви, че няма да се кандидатира отново, ако депутатите гласуват по-късно в понеделник в полза на предсрочни общи избори и ако те не го направят, както изглежда вероятно, той ще подаде оставка на 31 октомври: насрочената дата за Брекзит.    Беркоу е бил председател на долната камара на парламента в продължение на 10 години, като е ръководил разгорещените дебати за Брекзит и е вземал решения за това какво трябва да прави в парламента въз основа на столетия прецеденти.    \"Ако Камарата гласува тази вечер за предсрочни общи избори, моят мандат като говорител и депутат ще приключи, когато този парламент приключи\", каза Беркоу пред Камарата.    \"Ако Камарата не гласува за избори, аз заключих, че най-малкото разрушително и най-демократично от моя страна ще е да се оттегля при приключването на работа в четвъртък, 31 октомври.\"  ", "date": "2019.09.09", "title": "Председателят на британския парламент ще се оттегли на 31 октомври "}
{"url": "http://epicenter.bg/article/The-Times-za-ruskite-izbori--Demokratsiya-na-Potyomkin-/192282/11/0", "text": "Русия се опитва да всее раздор на Запад, като в същото време засилва вътрешната репресия, коментира британският национален ежедневник The Times в статия за неделните местни избори в страната.    Агенция „Фокус“ представя превод на материала с уточнението, че той отразява единствено позицията на автора.    Официалните резултати от проведените в неделя в Русия регионални избори бяха обявени в понеделник. Те показаха, че партията на държавния глава на Руската федерация Владимир Путин „Единна Русия“ не получава нито едно място в Москва. Но не бива да се заблуждавате. Управляващата партия беше толкова компрометирана през годините на корупция и некомпетентно управление, че Кремъл изпрати инструкции на всички официално одобрени местни кандидати да се явят на изборите като независими.    Въпреки това Кремъл явно се уплаши, че дори подобен трик да заблуди избирателите, той няма да е достатъчен. Изборите бяха предшествани от кампания за сплашване на опозицията. Освен всичко друго, властите откриха фиктивни предлози, заради които да забранят кандидатите на опозицията да се кандидатират за избори, подтиснаха с насилие мирни протести и задържаха близо 2000 демонстранти.    Путин очевидно не искаше нещата да се случват сами по себе си. Изборите и най-вече резултатите от тях изпращат важен сигнал за характера на авторитарния режим на Путин, чието пребиваване на власт наближава началото на третото десетилетие. В началото на юли, когато протестиращите започнаха масово да организират демонстрации, припомняйки събитията от 2012 г., той бе изправен пред избор.    Икономиката на страната беше в застой, заплатите и жизненият стандарт намаляваха. В тези условия той би могъл да направи отстъпки и на недоволното население. Но вместо това Путин реши да засили репресиите. Властите започнаха широко да използват мярката за 30 дни затвор, за да наказват противниците, без да разглеждат делата им в съда. Полицията и Росгвард биха протестиращи с палки.    Руснаците може и да са отишли на урните, но тази демокрация все още напомня на Потьомкиново село, в което урните се използват за скриване на реалността. И реалността е, че режимът в Москва прие диктатурата в китайски стил.    В същото време Путин прави нови опити за разделяне на редиците на западните държави, които досега се обединиха срещу незаконната руска анексия на Крим и подкрепата на сепаратистите в Източна Украйна. Миналия месец президентът на САЩ Доналд Тръмп поиска Русия да бъде върната в Г-8, откъдето бе изгонена преди пет години. Това искане беше отхвърлено от Великобритания, Франция и Германия, които с право настояват Г-7 да остане асоциация на либералните демокрации.    В събота Путин направи обмен на затворници с новия президент на Украйна Володимир Зеленски, сред които бе човек, представляващ интерес за разследването на случая със сваления през 2014 г. самолет МН17 на Malaysian Airlines.    Това разгневи нидерландското правителство, което все още се опитва да разреши случая, при който загинаха 196 граждани на страната. То изрази безпокойство, че Путин може да се опита да постигне сделка, която би му позволила да избегне отговорността за минали зверства.    В момента, когато върховенството на закона в много страни е застрашено, е много важно либералните демокрации да бъдат обединени в отношението си към Русия, а не да одобряват тайно действията на все по-репресивния режим на Путин.    В крайна сметка рейтингът на доверие към Путин тази година падна до 31,7 процента, подкрепата на опозицията нараства извън Москва и Санкт Петербург, а лидерите ѝ не се страхуват от преследване.    През 2021 г. ще се проведат парламентарни избори и кой знае докъде е готов Путин да отиде с репресиите си вътре в страната.  ", "date": "2019.09.09", "title": "The Times за руските избори: Демокрация на Потьомкин "}
{"url": "http://epicenter.bg/article/Vazrastnite-germanski-izbirateli-stanaha-opora-na-traditsionnite-partii-sreshtu-kraynata-desnitsa/192283/11/0", "text": "Внушителният резултат на крайната десница на местните избори в бивша Източна Германия подчерта ерозията на традиционните германски партии, спечелили с малка разлика и благодарение на верните си възрастни привърженици.  \"По-възрастните избиратели припознават традиционните партии\" посочи вчера в електронното си издание списание \"Шпигел\", като отбеляза значителния вот на гласоподавателите над 60 години за консерваторите на Ангела Меркел в Саксония и съюзника й в правителството - Германската социалдемократическа партия (ГСДП) в Бранденбург, провинцията около Берлин.  От друга страна, резултатите на двата вота в неделя в тези две провинции показва, че по-голямата част от избирателите между 30 и 59 години са гласували в подкрепа на антиимигрантската партия Алтернатива за Германия (АзГ).  Младата политическа формация, създадена през 2013 г., засегна чувствителна струна с кампанията си, озаглавена \"Да завършим Обединението!\" във все още икономически изоставащите региони, където е доста разпространено усещането за граждани втора категория.   Изглежда, че трийсет години след падането на Берлинската стена цяло едно поколение, което не знае нищо за комунистическия режим в Източна Германия, нито е преживяло болезнения период на Обединението и колапса на своята промишленост, въпреки това е изкушено от АзГ, изразява учудване \"Шпигел\".  При положение, че мнозинството от избирателите под 29 години гласуваха за АзГ в Саксония, както и в Бранденбург, тя стана втората предпочитана от тях партия след Зелените, показват резултатите на избирателната комисия.   \"Така че не беловласите старци помогнаха на партията (на крайната десница) да предизвика сътресение в политическия пейзаж на Изток. Затова трябва да се страхуваме за бъдещето на демокрацията\", отбелязва берлинският вестник \"Тагесшпигел\" в редакционна статия.       Както на парламентарните избори през 2017 г., когато за първи път избирателите над 60-годишна възраст станаха най-важната група гласоподаватели, вотовете в неделя \"недвусмислено напомниха\", че популярните партии, както все още наричат Християндемократическия съюз (ХДС) и ГСДП \"в голяма част на Германия по същество са се превърнали в партии на миналото\", посочва за АФП политологът Михаел Брьонинг от фондация \"Фридрих Еберт\".  \"За политическите партии, които мислят за бъдещето, това е огромно предизвикателство\", смята той.   Председателката на ХДС Анегрет Крамп-Каренбауер обеща вчера да удвои усилията за модернизиране на профила на партията си. \"Това, което се случи в неделя, е сигнал за ХДС да продължи с обновлението си\", отбеляза тя, като постави акцента върху опазването на околната среда и цифровизацията.   Както и останалите традиционни партии тя изключи варианта за съвместна работа с АзГ. В интервю за обществената телевизия на въпрос дали може да изключи също една четвърт от избирателите, тя отговори: \"Да, можем!\"   Вероятно партиите няма да съставят тристранни правителствени коалиции, за който се водеха напрегнати преговори между понякога твърде различни като идеология формации, както между ХДС и Зелените в Саксония.   АзГ, от своя страна, засили призивите си към консерваторите. Пред медиите в Берлин съпредседателят й Александер Гауланд също декларира \"твърда увереност\" за формиране \"в средносрочен план на буржоазно и консервативно мнозинство\", от което според него партията му отсега нататък е част.   Партията на крайната десница почти утрои резултата си в Саксония и на практика го удвои в Бранденбург, като стана втора политическа сила в двете провинции. Това е резултат, който според Гауланд \"не ни позволява за дълго да останем по един или друг начин извън играта\".  ", "date": "2019.09.09", "title": "Възрастните германски избиратели станаха опора на традиционните партии срещу крайната десница"}
{"url": "http://epicenter.bg/article/TETs--quot-Brikel-quot--MOSV-i-RIOSV---Stara-Zagora-spira-deynostta-ni-po-nepravomeren-nachin/192316/4/0", "text": "Днес, в ТЕЦ \"Брикел\" ни бе наложена принудителна административна мярка от РИОСВ-Стара Загора за спиране експлоатацията на инсталацията. В мотивите си РИОСВ Стара Загора посочват, че са открили неизпълнение на условията, постановени в нашето разрешително.   Никога не сме пречили на контролните органи да проверяват нашата дейност и да констатират дали работим в съответствие със закона или не.   В рамките на последните две години броят на проверките, които са ни извършени е в рамките на три цифрено число. Лабораториите към Изпълнителната агенция по околна среда са идвали в централата многократно, като последните измервания са направени в рамките на август месец в присъствие на контролните органи.   Смятаме, че от гледна точка на спазване на екологичните изисквания сме едно от най-проверяваните предприятия в страната. Искаме дебело да подчертаем, че при всяко едно измерване на лаборатория не са констатирани превишения на допустимите стойности, включително и на последните две извършени през август месец.   В този момент смятаме, че сме попаднали в предизборната кампания на определена политическа група, която иска да покаже, че може да размаха пръст на друга политическа група, използвайки нас. Смятаме, че е проява на лошо разбиране от политиците ни на това какво представлява демокрацията, след като правят кампанията си по такъв начин.   Обвинени сме в това, че използваме биомаса като част от нашето гориво.   Да, ние не отричаме това. Не отричаме, че сме оползотворявали биомаса, но също така искаме да кажем, че това ние сме докладвали всеки месец както на РИОСВ – Стара Загора, така и на МОСВ. За такъв тип нарушение следва да бъдат предприети мерки от типа административна санкция/глоба и на дружеството да бъде направено предписание да се прекратят тези дейности. При не спазване от оператора на всичко това, тогава да бъде наложена принудителна мярка. „Брикел“ не е получавал такъв тип предписание.   Тези действия от страна на институциите ще доведат до загуби на предприятието, от друга страна и ще лишат хората от възможността да използват така жизнено важните за тях брикети за отопление. „Брикел“ е заставена да спре своята дейност, което означава, че ще бъде спряно топлоподаването към абонатите на община Гълъбово.  ", "date": "2019.09.09", "title": "ТЕЦ \"Брикел\": МОСВ и РИОСВ – Стара Загора спират дейността ни по неправомерен начин"}
{"url": "http://epicenter.bg/article/Kristalina-Georgieva-ostana-edinstven-kandidat-za-direktor-na-MVF-/192324/4/0", "text": "Представителят на България Кристалина Георгиева е единственият кандидат за длъжността управляващ директор на Международния валутен фонд (МВФ). Това се посочва в изявление на Изпълнителния съвет на фонда, публикувано в понеделник на неговия уебсайт, цитирано от TACC и Агенция \"Фокус\".    \"Крайният срок за подаване на кандидатури за кандидати за поста на следващия управляващ директор на МВФ приключи на 6 септември. Единственият кандидат, българската гражданка Кристалина Георгиева, потвърди готовността си да бъде номинирана за тази длъжност\", се казва в информацията.    От МВФ казаха още, че възнамеряват да завършат процеса на избор на нов ръководител на организацията на мястото на Кристин Лагард до 4 октомври 2019 г.    През юли стана известно, че Лагард временно престава да изпълнява функциите на директор на МВФ във връзка с издигането на нейната кандидатура за поста на ръководител на Европейската централна банка. В началото на август Европейският съюз избра представителя на България Кристалина Георгиева за единствен кандидат за поста на новия шеф на МВФ.  ", "date": "2019.09.09", "title": "Кристалина Георгиева остана единствен кандидат за директор на МВФ "}
{"url": "http://epicenter.bg/article/Putin-naredi-da-se-prouchi-vaprosa-za-dostavki-na-gaz-v-Kitay-ot-nahodishtata-v-Yamal-prez-Mongoliya-/192329/4/0", "text": "Президентът на Русия Владимир Путин поръча на ръководителя на \"Газпром\" Алексей Милер да проучи въпроса за доставки на природен газ в Китай от находищата в Ямал през Монголия. Държавният глава се срещна с Милер в Кремъл, предаде ТАСС.    Според държавния глава, трябва да се проверят запасите в Иркутска област, Красноярския край и тези в Ямал, за да се формират необходимите запаси за газовите доставки по западния маршрут. Президентът отбеляза, че \"маршрутът е сложен, но напълно реалистичен\".    Ръководителят на компанията съобщи на президента, че на 1 декември по газопровода \"Силата на Сибир\" ще бъде подаден газ от Русия към Китай.    \"Това ще бъде историческо събитие, защото ще започнат доставки от най-крупния в света износител на газ към най-големия вносител\", добави Милер. Според него, за 30 години китайците ще получат един трилион кумически метра руски газ.    Милер отбеляза, че китайският пазар е най-динамичният и най-бързо растащият в света. Ръководителят на компанията обясни, че понастоящем Москва и Пекин проучват възможностите за доставянето на газ в Китай и по други маршрути.    Милер уточни, че се разглежда \"възможността на доставки на газ по западния маршрут, както и възможността за доставки през далекоизточния - от Сахалинския добивен център\".     ", "date": "2019.09.09", "title": "Путин нареди да се проучи въпроса за доставки на газ в Китай от находищата в Ямал през Монголия "}
{"url": "http://epicenter.bg/article/Distsiplinaren-sastav-razoblichi-Metodi-Lalov-predi-osvobozhdavaneto-mu-ot-sadebnata-sistema-/192285/3/0", "text": "На 48 страници тричленен дисциплинарен състав от членове на Висшия съдебен съвет (ВСС) – Даниела Марчева, Вероника Имова и Боян Магдалинчев, представят основанията за налагането на две дисциплинарни наказания спрямо съдията от Софийския районен съд (СРС) Методи Лалов. Работата по дисциплинарните производства е продължила над две години и е приключила в началото на септември. Кадровиците предлагат Лалов да бъде наказан с \"понижаване в ранг за срок от 1 година\" за неизпълнения на служебните задължения за част от периода, в който е ръководил СРС, както и със \"забележка\" за подигравателно отношение към служителка от администрацията на съда,  Обсъждането на решението по дисциплинарните производства срещу Лалов би трябвало да се проведе в рамките на третото извънредно заседание, което председателстващият Съдийската колегия Лозан Панов свика за 13.30 часа в понеделник. По подобие на предишните две, за които предварително бе известно, че ще се провалят заради отпускарския сезон, и това е във връзка с подадената от съдията оставка.    Лалов изчака началото на съдебната ваканция, за да обяви на 1 август във Фейсбук, че иска да напусне съдебната система и \"официално\" да стане политик. \"Официално\", защото в изминалите над две години в нарушение на етичните правила районният магистрат политиканстваше.    По-тежкото наказание, което дисциплинарният състав предлага, е във връзка с производство, стартирало по предложение на Инспектората към Висшия съдебен съвет (ИВСС). Наказанието се основава на резултатите от цялостна проверка на дейността на Лалов като административен ръководител на СРС в периода 1 август 2015 г. – 1 август 2016 г.    Решението на кадровиците, което е мотивирано с практика и на Европейския съд по правата на човека (EСПЧ) и с цитати от доклад на Българския институт за правни инициативи (БИПИ), потвърждава изводите на съдебния инспекторат и отхвърля обясненията на Лалов. Така кадровиците Марчева, Имова и Магдалинчев приемат, че като председател на СРС Методи Лалов:                  За дисциплинарния състав е от съществено значение \"драстичният характер\" на неизпълнението от Лалов на едно от задълженията му като административен ръководител, а именно: \"игнориране на принципа на случайното разпределение на делата\".    \"По този начин е даден основателен повод на гражданите за недоверие в независимостта и безпристрастността на съда, което е недопустимо за правораздаването\", посочват кадровиците.    Те отбелязват още, че за нарушенията, допуснати от Лалов в най-пълна степен би отговорило наказанието: \"освобождаване от длъжност като административен ръководител\", но тъй като към днешна дата съдията отдавна вече не е председател на СРС, предложената санкция следва да е: \"понижаване в ранг за срок от една година\".    По другото дисциплинарно производство, образувано заради унизителното отношение на Лалов спрямо служителката от съда Ганка Иванова, на която бе крещял и заплашвал, че ще я снима в неокосената трева край сградата на съда на бул. \"Цар Борис III\", кадровиците предлагат наказанието да е \"забележка\", макар предложението на председателя на съда към момента на скандала да бе за налагане на \"дисциплинарно уволнение\". Тримата кадровици от Съдийската колегия са единодушни, че със заплахата за уволнение \"от по-висока инстанция\" и с унизителната реплика - \"ще искам да се усмихнеш в неокосената трева и да те снимам\", Методи Лалов е нарушил Кодекса за етично поведение на българските магистрати.    Решението на дисциплинарния състав е може би най-точната атестация за действителния образ на обзетия от нетърпение да стане политик съдия от СРС Методи Лалов. Вероятно и заради това, в края на миналата седмица, когато е разбрал за двете предложения за наказания, Лалов за пореден път отправя грозни обиди към представители на най-висшия кадрови орган на съдебната власт.    \"Не знам дали ще има възмездие с правни средства срещу такива гадости, но съм убеден, че тези хора слагат огромен кармичен товар върху себе си и близките си и отплатата ще бъде жестока\". Думите са на Методи Лалов, който за облекчение на мнозинството от съдиите и служителите в Районния съд в столицата до края на деня вероятно вече ще е техен бивш колега.    Да му мислят софиянци, ако отправящият тези тежки клетви успее да стане част от Столичния общински съвет.  ", "date": "2019.09.09", "title": "Дисциплинарен състав разобличи Методи Лалов преди освобождаването му от съдебната система "}
{"url": "http://epicenter.bg/article/Ralyo-Ralev-e-na-svoboda-sreshtu-platena-garantsiya-ot-150-000-leva/192286/3/0", "text": "Кметът на район „Северен“ Ральо Ралев е на свобода, след като плати наложената му гаранция от 150 хиляди лева, съобщи БНР. Адвокатът му Сузана Алекова заяви, че Ралев и семейството му отказват всякаква информация за медиите.    Не е ясно дали кметът на „Северен“ ще пожелае да се върне на работа. Докато бе в ареста той първо бе в платен, а после и в неплатен отпуск.    Ральо Ралев бе задържан на 30 май след сигнал за корупция от строителен предприемач и обвинен в търговия с влияние.", "date": "2019.09.09", "title": "Ральо Ралев е на свобода срещу платена гаранция от 150 000 лева"}
{"url": "http://epicenter.bg/article/VSS-poryaza-opita-na-Lalov-da-se-spasi-ot-distsiplinarki/192295/3/0", "text": "Висшият съдебен съвет поряза опитите на скандалния съдия Методи Лалов да се спаси от две дисциплинарки, по които е предложен за наказания, съобщи  .   Магистратът, който открито от години обслужва задкулисните кръгове в страната, подаде оставка преди повече от месец в опит да отърве две тежки наказания за нарушения, които е извършвал в софийски районен съд. Отделно пак преди месец стана ясно, че съдията е разследван от прокуратурата за злоупотреби от времето, в което беше начело на СРС.   За да избегне наказанията обаче Лалов, с благословията на ментора си – скандалният шеф на Върховния касационен съд Лозан Панов, се пробва да финтира кадровиците на Темида като обяви, че подава оставка.   Причината била вече официалното желание на Лалов да се включи в политическия живот на страната  . От своя страна Панов направи няколко отчаяни опит да пробута оставката за гласуване от Съдийската колегия на ВСС, като дори на два пъти събра извънредно кадровиците на Темида.   На поредното извънредно заседание в понеделник обаче Съдийската колегия отказа да освободи Лалов като съдия. С 8 гласа \"за\" кадровиците решиха първо да се произнесе Комисията по атестирането и конкурсите. Очаквано, \"против\" бяха Лозан Панов, Цветинка Пашкунова и Олга Керелска.   Преди заседанието стана ясно, че на 48 страници тричленен дисциплинарен състав от членове на ВСС – Даниела Марчева, Вероника Имова и Боян Магдалинчев, представят основанията за налагането на две дисциплинарни наказания спрямо Лалов.   Работата по дисциплинарните производства е продължила над две години и е приключила в началото на септември, съобщи „Правен свят“.   Кадровиците предлагат Лалов да бъде наказан с \"понижаване в ранг за срок от 1 година\" за неизпълнения на служебните задължения за част от периода, в който е ръководил СРС, както и със \"забележка\" за подигравателно отношение към служителка от администрацията на съда.   По-тежкото наказание, което дисциплинарният състав предлага, е във връзка с производство, стартирало по предложение на Инспектората към Висшия съдебен съвет (ИВСС). Наказанието се основава на резултатите от цялостна проверка на дейността на Лалов като административен ръководител на СРС в периода 1 август 2015 г. – 1 август 2016 г.   Решението на кадровиците, което е мотивирано с практика и на Европейския съд по правата на човека и с цитати от доклад на Българския институт за правни инициативи, потвърждава изводите на съдебния инспекторат и отхвърля обясненията на Лалов.   За дисциплинарния състав е от съществено значение \"драстичният характер\" на неизпълнението от Лалов на едно от задълженията му като административен ръководител, а именно: \"игнориране на принципа на случайното разпределение на делата\".   \"По този начин е даден основателен повод на гражданите за недоверие в независимостта и безпристрастността на съда, което е недопустимо за правораздаването\", посочват кадровиците.   Те отбелязват още, че за нарушенията, допуснати от Лалов в най-пълна степен би отговорило наказанието: \"освобождаване от длъжност като административен ръководител\", но тъй като към днешна дата съдията отдавна вече не е председател на СРС, предложената санкция следва да е: \"понижаване в ранг за срок от една година\".", "date": "2019.09.09", "title": "ВСС поряза опита на Лалов да се спаси от дисциплинарки"}
{"url": "http://epicenter.bg/article/Neizvestno-MPS-blasna-helikopter-v-smolyansko-selo/192314/3/0", "text": "На 08.09.2019г. около 16:25ч. в РУ-Чепеларе чрез тел.112 е получен сигнал от 40-годишен мъж от Горна Оряховица - авиомеханик в частна фирма, затова че е установил щети по базирания на площадка в бившето телеугоително стопанство в с. Павелско хеликоптер \"Enstrom 480 B\", вследствие на удар от неизвестно МПС.   В резултат на удара е повредена селскостопанска система за обработване на гори \"Isolair 3900-480 Innovator II\". Щетите са в процес на изясняване, съобщиха от ОДМВР-Смолян.   Местопроизшествието е запазено и посетено от дежурна оперативна група на РУ-Чепеларе.   Извършен е оглед и е образувано досъдебно производство.   Работата по случая продължава. ", "date": "2019.09.09", "title": "Неизвестно МПС блъсна хеликоптер в смолянско село"}
{"url": "http://epicenter.bg/article/Vavezhdat-8-novi-znaka-po-patishtata-za-po-visoka-bezopasnost-/192319/3/0", "text": "Осем нови пътни знака ще повишават пътната безопасност и ще помагат на водачите с информация. Въвеждането им ще указва наличието на задръствания, намалена видимост, настъпило произшествие на пътя, зарядни станции за електромобили и станции за зареждане на автомобили с водород. С нови знаци ще бъдат обозначени и платените участъци от републиканската пътна мрежа, чието използване изисква винетна или тол такса, съобщава БГНЕС.    Новите указателни табели са включени в Проект на Наредба за изменение и допълнение на Наредба № 18 от 23.07.2001 г. за сигнализация на пътищата с пътни знаци (НИД на Наредба № 18 от 2001 г.), публикуван за обществено обсъждане от Министерството на регионалното развитие и благоустройството, Министерство на вътрешните работи и Министерство на транспорта, информационните технологии и съобщенията. Промените са изготвени след анализ на подзаконовите нормативни актове, издадени на основание чл. 14, ал. 1 от Закона за движението по пътищата във връзка с изменението на текстове от Закона за пътищата, съобщиха от МРРБ.    Предлага се въвеждането на три нови предупредителни знака за временна организация на движението. Те са от група “А” и ще сигнализират за опасност в жълт цвят. Знак А41 – „Образувано задръстване“, ще се използва за сигнализиране на пътни участъци, в които се е образувало задръстване, което водачите биха могли да не забележат своевременно. Знак А42 – „Намалена видимост“, ще се използва за сигнализиране на пътни участъци, в които видимостта е намалена поради мъгла, дъжд, снеговалеж, задимяване, запрашаване или други подобни условия. Знак А 43 – „Настъпило пътнотранспортно произшествие“, ще се използва за сигнализиране на настъпил инцидент, който създава опасност или затруднение за движението. Предупредителните пътни знаци могат да бъдат изобразявани на информационните табла от интелигентните транспортни системи, свързани с управлението на движението.    С нови пътни знаци ще се сигнализират и участъците от републиканската пътна мрежа, за които се изисква платена винетна или тол такса. Знак Д 25.1 ще информира водачите, че за използването на пътя се изисква платена винетна или тол такса, а знак Д25.2 ще е само за тол такса. Те ще се поставят на мястото, от което възниква задължението за плащане на такса.    Предвидени са специални пътни знаци, указващи наличието на зарядни станции за електрически превозни средства и станции за зареждане на автомобили с водород.    Въвежда се и специален пътен знак за паркиране на електрически превозни средства за зареждане – Д26. В утвърдените символи за изобразяване на видовете превозни средства се добавя и символ на „Електрическо превозно средство“.    С проекта за изменение на наредбата се цели повишаване на информираността на водачите при промяна на средата, в която се движат, сигнализирането на републикански пътища от платената пътна мрежа, чието използване изисква платена винетна или тол такса, възможност за изобразяване на предупредителните пътни знаци на информационните табла от интелигентните транспортни системи, както и внасяне на яснота по съществуващи изисквания, нееднозначно тълкувани и прилагани в проектантската практика. Очаква се така да се подобри качеството на действащата сигнализация с пътни знаци по пътищата и улиците и да се уеднакви проектантската практика, с което ще се постигне повишаване на безопасността на движението по пътищата.    Пътните знаци в повечето държави от Европейския съюз са унифицирани съгласно разпоредбите на Виенската конвенция за пътните знаци и сигнали от 1968 г. и Европейското съглашение към нея. Включените в проекта на наредба нови пътни знаци са свързани с необходимостта от осигуряване на високо ниво на пътна безопасност поради нарастването на трафика, въвеждането в експлоатация на нови пътища и пътни отсечки, внедряването на тол система и на интелигентните транспортни системи.  ", "date": "2019.09.09", "title": "Въвеждат 8 нови знака по пътищата за по-висока безопасност "}
{"url": "http://epicenter.bg/article/Radev--Prevrashtaneto-na-opredeleni-medii-v-instrument-za-politicheska-samorazprava-sazdava-zaplaha-ne-/192311/2/0", "text": "Превръщането на определени медии в инструмент за политическа саморазправа създава заплаха не само за свободната журналистика, но и за гражданското общество.   Това съобщи президентът Румен Радев в позиция във връзка с отправени редица запитвания от граждани и представители на медиите за отношението на президентската институция към вулгарните публикации и дейността на „ИА ПИК“, съобщиха от Прессекретариата на държавния глава.   \"Президентската институция нееднократно е поставяла въпроса за замърсената медийна среда в България и целенасоченото разбиване на професионалните и етични стандарти в българската журналистика.   Двулична в този контекст е позицията на политици и партии, които публично осъдиха този уродлив подход, но същевременно легитимират „медиите“, които го прилагат, с подкрепа, участие и близки лични отношения. Надяваме се това да е началото на дебат, който да доведе до оздравителен процес в българската журналистика\", пише още в позицията на президента.  ", "date": "2019.09.09", "title": "Радев: Превръщането на медии в инструмент за политическа саморазправа e заплаха за обществото "}
{"url": "http://epicenter.bg/article/Tatyana-Doncheva-vnasya-dokumentite-na-D-39-21-za-uchastie-v-mestnite-izbori/192313/2/0", "text": "На 10 септември от 12:00 ч. политическа партия „Движение 21“ ще внесе в Централната избирателна комисия документите за регистрация за участие в предстоящите местни избори. Това съобщиха от пресцентъра на организацията. Документите ще бъдат внесени от председателя на партията г-жа Татяна Дончева.", "date": "2019.09.09", "title": "Татяна Дончева внася документите на Д'21 за участие в местните избори"}
{"url": "http://epicenter.bg/article/Kaloyan-Pargov--BSP---Sofiya--Ima-hora--za-koito-9-septemvri-e-denyat-na-svobodata/192315/2/0", "text": "Нека стане ясна причината за ареста на Юрий Борисов - текат всякакви спекулации и могат да бъдат използвани в предизборната кампания.   Това каза председателят на Градския съвет на БСП София и член на Изпълнителното бюро на партията Калоян Паргов във връзка с ареста на Юрий Борисов, предаде репортер на Агенция \"Фокус\".   Паргов посочи, че е разбрал за него преди час. \"Нямам информация с какви мотиви е задържан г-н Борисов. Надявам се, част по-скоро компетентните органи да хвърлят повече светлина по случая и какви са мотивите. Все пак в надвечерието на празника на русофилите на Копринка на 14 септември, пък и днешната дата някак си започна отново да буди спекулации в обществото защо на 9 септември. Някои дори казаха \"Връща ли се фашизмът?\", допълни още Паргов и посочи, че не му се иска да влиза в такива краски.   \"Нека все пак да стане ясно от компетентните органи каква е причината за този арест, защото все пак е притеснително\", допълни още Паргов. Той посочи, че Юрий Борисов е бил дългогодишен член на партията, както и на националните ръководства.   \"В последните 15 години е по-познат в житието и битието си на активен участник в русофилското движение и неговото ръководство\", обясни още Паргов. На въпрос дали са разпитвани членове на БСП, Паргов поясни, че доколкото е разбрал са разпитвани членове на ръководството на \"Русофили\". \"Сега това е много тежко обвинение. За него трябва да има сериозни доказателства, които са свързани с устоите на държавата и с националната сигурност, затова трябва да бъде дадена час по-скоро светлина. В момента текат всякакви спекулации, оттук нататък в една или друга степен използвано включително подозирам и в политическата кампания на местните избори, особено в София\", заяви още Паргов във връзка с информацията, че Борисов е арестуван за шпионаж.   Има хора, за които 9 септември е денят на свободата, каза Калоян Паргов пред журналисти във връзка с 9 септември. \"Първо 75 години от 9 септември са колкото много, толкова и малко време, за да може в рамките на последните 30 години историците да се разберат по значението на тази дата. Има много дискусии, спорове, остри при това, включително и протести на моменти. Има една група от обществото, за съжаление голяма част от нея не са между живите, но колцина от тях, които все още са живи, могат да потвърдят, че за тях 9 септември не е дискусионен. За тях 9 септември е денят на свободата, защото те са били смъртници по това време. Такъв е Ангел Вагенщайн\", заяви Паргов. По думите му това, което се случва в последните 30 години разделя обществото на комунисти, на анткомунисти, на фоби, на фили, без значение в коя посока на света. Считам, че това е една от големите беди на нашето обещство. Така или иначе 9 септември има място в българската история и се надявам, че след 10-15-20 години най-после духовете ще се умиротворят и ще можем исторически правдиво да гледаме на тази дата в българската история.  ", "date": "2019.09.09", "title": "Калоян Паргов за ареста на Юрий Борисов: Защо на 9 септември? Защо в навечерието на Копринка?"}
{"url": "http://epicenter.bg/article/Yordanka-Fandakova--Liniya-204-veche-shte-se-obsluzhva-ot-novi-avtobusi/192318/2/0", "text": "Линия 204 вече ще се обслужва от нови автобуси МАН. Това написа кметът на София Йорданка Фандъкова на страницата си във Фейсбук. И пусна снимка на новите автобуси.   Те са 18 метрови и с двойно повече места за пътници спрямо сегашните автобуси.    \"МАН \"Lion’s City G\" са с най-високия екологичен клас ЕВРО6, нископодови и климатизирани. Те са част от третата партида от 60-те съчленени автобуса MAN, които доставяме през тази година. Част от тях вече се движат по линии 280 и 11.    От понеделник, 16 септември, линия №204 се поема от „Столичен автотранспорт“ ЕАД\", написа още Фандъкова в социалната мрежа.  ", "date": "2019.09.09", "title": "Йорданка Фандъкова: Линия 204 вече ще се обслужва от нови автобуси"}
{"url": "http://epicenter.bg/article/GERB-Sofiya--Maya-Manolova-ne-poznava-izbornoto-zakonodatelstvo-i-printsipite-za-provezhdane-na-kampaniya/192320/2/0", "text": "ГЕРБ-София категорично се противопоставя на изказването на Мая Манолова, в което тя настоява действащият кмет на София Йорданка Фандъкова да излезе в отпуск до започването на предизборната кампания. Това пише в позиция на партийната организация в столицата, разпратена до медиите.      От ГЕРБ-София бихме искали да напомним на г-жа Мая Манолова следното:    1. Г-жа Йорданка Фандъкова е законно избран и действащ кмет на София. Към момента тя продължава да изпълнява задълженията си като кмет на столицата.    2. Предизборната кампания съгласно законодателството започва един месец преди датата на местните избори.    След като бъде официално регистрирана като кандидат за кмет на София, г-жа Фандъкова ще излезе в отпуск за периода на предизборната кампания.    Трябва ли работата на Столична община да бъде преустановена и да се създават затруднения пред гражданите, за да води безпроблемно един от кандидатите за кмет на София своята кампания?    ГЕРБ-София категорично не приема опитите за провокации от страна на кандидат, който би следвало добре да познава законодателството и принципите за провеждане на предизборна кампания.    Напомняме на г-жа Мая Манолова, че тя е взела лично решение да подаде оставка като омбудсман, за да започне кампанията си по-рано и в разрез със законодателството.  ", "date": "2019.09.09", "title": "ГЕРБ-София: Мая Манолова не познава изборното законодателство и принципите за провеждане на кампания"}
{"url": "http://epicenter.bg/article/Ninova--Chestit-Deveti-septemvri--antifashisti--/192322/2/0", "text": "\"Честит Девети септември, антифашисти. Честит празник, социалисти. За тази дата от българската история са давани много противоречиви оценки и са се водили много спорове. Има обаче безспорни факти, които заслужават нашето уважение. Хиляди български антифашисти са дали сили, труд, живота си, за да спрат нацизма. Те са част от европейската антифашистка борба. Загинали са не за пари и власт, а за идеал. На тях днес отдаваме почит\".   Това заяви в Гоце Делчев лидерът на БСП Корнелия Нинова. Тя подчерта, че друг безспорен факт е, че в годините след Девети септември България се превръща в индустриална държава с развито производство, строителство, земеделие, наука и култура. На всеки е осигурен достъп до образование, здравеопазване, сигурност. По думите й част от този градеж е и партийната организация в Неврокоп, сега Гоце Делчев. \"Честита 100-годишнина. Началото е поставено на 12.07.1919 г. Оттогава до днес организацията защитава правата на работещите, младите, социално слаби и угнетени\", заяви председателят на БСП. Тя коментира, че десетилетия наред Гоце Делчев се управлява от кмет социалист. Спроед нея това е община образец за управление в полза на гражданите. \"Вие издигате Владимир Москов за седми мандат. И ще спечелите. Вие сте образец за партийна организация в БСП. Силата ви е в единството и упоритата работа. Сигурна в успеха ви, ви пожелавам на добър час!\", обърна се тя към присъстващите.    На празника на организацията Корнелия Нинова връчи 30 плакета на заслужили през годините социалисти, сред които и бивши председатели. Председателят на БСП прие и 20 нови млади социалисти.    ", "date": "2019.09.09", "title": "Корнелия Нинова: Честит Девети септември, антифашисти! "}
{"url": "http://epicenter.bg/article/Pusnaha-Yuriy-Borisov-bez-da-mu-povdigat-obvineniya/192323/2/0", "text": " научи   Новината за освобождаването на Юрий Борисов бе потвърдена официално и от прокуратурата.    Под ръководството на Специализираната прокуратура (СП), следователи от Следствения отдел на СП, подпомагани от агенти на ДАНС, извършват процесуално-следствени действия по досъдебно производство по чл. 105 НК. Той гласи, че който се постави в услуга на чужда държава или на чужда организация, за да й служи като шпионин, се наказва с лишаване от свобода от 5 до 15 години.   Към момента няма привлечени към наказателна отговорност лица. Това съобщиха от пресцентъра на Прокуратурата на Република България.    В отговор на многобройни запитвания от медиите от Прокуратурата уточняват, че Юрий Борисов е разпитан в качеството му на свидетел.    Допълнителна информация ще бъде предоставена, веднага щом интересите на разследването позволяват.   Според източници на    Както вече писахме, Юрий Борисов беше арестуван и отведен с белезници от дома си тази сутрин с обвинение в шпионаж.   ДАНС и спецпрокуратурата влизат в дома на Юрий Борисов тази сутрин в 7 сутринта, разказва пред   съпругата му, журналистката Дора Чичкова.   Показали заповед за обиск, иззели личния компютър и телефон на мъжа й. От камината събирали обгорели остатъци от стари речи, произнасяни от него на традиционния събор на движение \"Русофили\". Малко по-късно става ясно, че го разследват за шпионаж.    „  Призовавам Борисов, Цацаров - Юрий не трябва да е в ареста, с белезници. Той има и здравословни проблеми”,  председател на Форум \"България – Русия”.    Призовки за разпит са получили и други членове на движението.    „Още днес от 07.30 ми е звънял телефона, той беше на без звук. През жена ми са се свързали служители на СДВР, които са казали, че помагат на колеги от ДАНС\", разказа Камен Попов.  Попов в момента е със замразено членство в движение „Русофили”.   Една от линиите на разследването е за социологически изследвания, от които се интересувал бившият генерал от руското разузнаване Леонид Решетников. Имало съмнения, че Москва може да повлияе на резултати от избори у нас.  Пред    Живко Георгиев разказа, че е бил разпитван за правено от него проучване за геополитическите нагласи на българите. То обаче не е било поръчано от Решетников, руснакът дори не знаел. По неофициална информация в ареста за 24 часа е и председателят на движение \"Русофили\" Николай Малинов.    „Не знам в какво са обвинени тези хора. Така или иначе ние в работата си на национално движение до момента не съм виждал нищо притеснително и нещо, което да застрашава националната сигурност. Ние сме надпартийна организация, която се занимава предимно с културни събития”, каза още председател на градския съвет на \"Русофили\" Иван Таков Русофили.    През 2015-а година Малинов беше свързван с руския олиграх Константин Малофеев, който е в забранителния списък на Евросъюза заради помощта си към проруските сепаратистки републики в Източна Украйна.    Ако прокуратурата повдигне обвинения на цялото ръководство на Русофили и поиска за постоянно да останат в ареста, традиционният събор на движението на язовир\"Коптинка\" тази година вероятно няма да се състои.  ", "date": "2019.09.09", "title": "Пуснаха Юрий Борисов без да му повдигат обвинения"}
{"url": "http://epicenter.bg/article/Marinov-za-aresta-na-Yuriy-Borisov--Utre-shte-ima-poveche-podrobnosti-/192325/2/0", "text": "Утре ще има повече подробности за задържания бивш главен редактор на вестник “Дума” Юрий Борисов, но в момента текат следствени действия. Не мога да коментирам повече. Това заяви министърът на вътрешните работи Младен Маринов в предаването “Още от деня” по БНТ.    “В интерес на обществото е да има справедливост, но тя винаги е различна в очите на правосъдието и на близките на убитите хора”, коментира министърът убийствата от последните месеци и предложението на отпадане на съкратеното производство.    “Има нови 300 патрулни автомобил, което увеличава присъствието на полицията”, отговори Маринов на въпрос дали има повече патрулки в малките населени места.    “Гешев, прокуратурата и другите институции, които работят срещу телефонните измамници решихме, че трябва да променим подхода срещу тези организирани престъпни групи. Има още обекти, кото трябва да бъдат неутрализирани. След неутрализирането на групата в Левски, опитите за телефонни измами са под 200”, разкри вътрешният министър.    \"Мечешка услуга са купените шофьорски книжки. Най-важна е безопасността на пътя\", разкри още той.    \"Електрическите тротинетки пробиват, въпрос на месеци е да станат все по-популярни. Има работни групи от специалисти и юристи, които да предложат правила за движението им\", завърши Младен Маринов.", "date": "2019.09.09", "title": "Министър Маринов за ареста на Юрий Борисов: Утре ще има повече подробности "}
{"url": "http://epicenter.bg/article/Ivan-Geshev--Prokuraturata-nyama-da-komentira-informatsiya-za-Yuriy-Borisov/192326/2/0", "text": "На този етап прокуратурата няма да коментира информацията, че Юрий Борисов е задържан по разследване за шпионаж.  Това каза за БНР заместник-главният прокурор Иван Гешев.    Припомняме, секретарят на движение \"Русофили\", бивш главен редактор на в. ”Дума” и някогашен депутат от БСП Юрий Борисов е бил арестуван тази сутрин по разследване за шпионаж. Разследването е свързано с дейността на движение „Русофили“, като на разпит е било почти цялото ръководство на движението.    По информация на националното радио, Юрий Борисов е пуснат от ареста на Националното следствие, като на този етап не му е повдигнато обвинение.", "date": "2019.09.09", "title": "Иван Гешев: Прокуратурата няма да коментира информация за Юрий Борисов"}
{"url": "http://epicenter.bg/article/Zad-reshetkite-e-Nikolay-Malinov--vodach-na-rusofilite-u-nas--razsledvat-go-za-vrazki-s-Malofeev-/192328/2/0", "text": " на Националното следствие, научи    Арестът на Малинов е въз основа на определение на Специализирания наказателен съд и е във връзка с дело, стартирано на 3 юли 2019 г. по член 105 от Наказателния кодекс с обвинение за шпионаж.    Тази сутрин по същото дело бе задържан и секретарят на сдружението Юрий Борисов, но след няколкочасов разпит е бил освободен.    И двама са разследвани за връзки c руcки кръгoвe oкoлo гeн. Лeoнид Рeшeтникoв и руcкия прaвocлaвeн oлигaрх Кoнcтaнтин Мaлoфeeв, когото САЩ и Европейският съюз санкционираха заради предполагаема финансова подкрепа за руските подразделения в Украйна. В България Малофеев е по-познат с връзките си с бившия банкер Цветан Василев.     Очаква се утре институциите да дадат подробности по случая - в това число и официално да потвърдят дали разследването, което се води, е за шпионаж в полза на чужда държава.    През 2015 година Малинов и Малофеев искаха да погълнат частната телевизия TВ7.     На парламентарните избори през 2017 г. Малинов се кандидатира от листата на „Обединените патриоти“, но не успя да спечели мандат. През 2015 г. напусна Българската социалистическа партия, обвинявайки я, че се държи като \"враг на Русия\".“    . \"Православният олигарх\", както го наричат, зае активна позиция и неговият фонд \"Василий Велики\" доставяше хуманитарна помощ за Донбас, която според западни наблюдатели е била прикрита помощ за сепаратистите.     Нещо повече - дори се твърди, че може би Константин Малофеев е прехвърлил формално бизнеса си на Луврие, за да избяга от санкциите на ЕС и САЩ, както и че Луврие е новият шеф на Гиркин, а двамата заедно с Малофеев дирижират събитията в Донецк.        На националистическия форум са присъствали председателят на австрийската Партия на свободата Хайнц- Кристиян Щрахе и племенницата на лидерката на Националния фронт във Франция – Марин льо Пен. От руска страна са били главният архитект на Евроазийския проект Александър Дугин и художникът- националист Иля Глазунов.    Целта на организаторите била да върне Европа към „основните ценности на християнската цивилизация”.    Разговорите по време на срещата обаче ще останат в тайна, тъй като такъв ангажимент са поели всички участници във форума.  ", "date": "2019.09.09", "title": "Зад решетките е Николай Малинов, водач на русофилите у нас, разследват го за връзки с Малофеев "}
