{"url": "http://epicenter.bg/article/Kashtata-muzey-na-Yavorov-otnovo-e-obyavena-za-publichna-prodan/186735/2/0", "text": "Къщата, в която се намира музеят на Яворов в София, отново е обявена за публична продан.  Цената, на която е оценен имотът на улица \"Раковски\" 136, е близо 1,3 млн. лева. Столичната община вече е обявила интереса си с помощта на държавата да откупи частния имот, но тъй като се водят дела за собствеността, и на този търг няма да участва.  \"Къщата музей на Яворов е повече музей на едно отминало време, на един тип семейни отношения между мъжа и жената, затова тя има друга цена. Ние нямаме много музеи, защото, замислете се, историята на България като независима държава не е твърде дълга. Нямаме много места, които да съхраняват колективната памет. А това нещо е митологизирано - дори заради тази инвестиция в колективно въображение и на национална памет в нея\", тя трябва да бъде запазена, обясни за Дарик литературоведът Милена Кирова.  Това е третият опит на частен съдебен-изпълнител да продаде къщата, в която Яворов и Лора Каравелова са живели една година, а през 1963 г. е превърната в музей.", "date": "2019.06.27", "title": "Къщата-музей на Яворов отново е обявена за публична продан"}
{"url": "http://epicenter.bg/article/Boyko-Borisov-otnovo-yahna-dzhipa-/186671/2/0", "text": " Това се вижда от поредното клипче, което Борисов качи във фейсбука си.   „От самолета тук се вижда огромен град.  “, заяви министър-председателят Бойко Борисов при посещението си в Икономическата зона София-Божурище.   Премиерът отбеляза колко добре и качествено е изградена инфраструктура в индустриалната зона, която привлича все повече инвеститори, а заводите се изграждат един след друг.    Премиерът спря джипа при завод за мебели в Божурище, който трябва да стане най-големият в страната. ,, . А това е един огромен завод'', отбеляза Борисов. Министър-председателят Бойко Борисов заедно с вицепремиера Томислав Дончев, с министъра на финансите Владислав Горанов и заместник-министъра на регионалното развитие и благоустройството Николай Нанков разгледаха новата логистична база на компанията JYSK, която се намира в индустриалната зона.   съобщиха по-късно от пресцентъра на Министерския съвет.  Докато пътуваха, Борисов показа на спътниците си родната си къща. Както и поляната, на която си е играл като дете.   \" обясни премиерът, който отново пусна видео на живо, на което се вижда, че вози Томислав Дончев, Николай Нанков и Владислав Горанов с автомобила си край София.   Министър-председателят обяснява още, че отива до магистралата до Драгоман.   обяснява Борисов на спътниците си и съветва да говорят с ВУЗ-овете така че да има повече млади инженери в страната. Дончев вметва, че за инежер се учи трудно и затова много млади хора не избират тази професия. Строителството на логистичната база на JYSK започна през лятото на 2017 г., когато компанията обяви, че с инвестиция от 107 милиона евро ще изгради в България четвъртия си в света логистичен център, от който ще снабдява магазините си в България, Гърция, Румъния, Хърватска, Словения, Босна и Сърбия. Другите центрове на веригата са в Дания, Швеция и Полша, съобщиха от пресцентъра на Министерски съвет. Новата база ще разкрие около 300 нови постоянни работни места, свързани с транспорт, ръчни дейности по стоките и др. От датската верига са изчислили, че складовете край София ще спестяват 10 милиона километра годишно за доставки на стоки в Балканския регион.  Премиерът Бойко Борисов посети и завода за детайли за опаковъчни машини на германската група „Мултивак“, който също се намира в индустриалната зона в Божурище.  Заводът, който бе открит у нас през миналата година, е първото предприятие на световния лидер в опаковъчните решения на изток от Германия. Инвестицията в обекта е над 37 млн. лв. и са открити 153 нови работни места.  Министър-председателят Бойко Борисов разгледа производствените площи в завода. От ръководството му отбелязаха, че оборудването е последна дума на техниката, а в производственото хале са монтирани най-модерните съоръжения за допълнително въвеждане на естествена светлина, която осигурява по-голям комфорт на работещите.  „  акцентира премиерът Борисов при посещението си в индустриалната зона.     \"  коментира доволен още премиерът. \"  добави от своя страна вицепремиерът Томислав Дончев. , продължи министър-председателят.   \" , разясни Бойко Борисов.   И междувременно се възхити и на ловкостта на шофьорите на тирове: \"Гледай какви вълшебници са, сега ще паркира на заден ход!\"   Министър-председателят спря и при работниците в завода за мебели в Божурище. Каза им, че пътуват за Драгоман, но спират, за да ги видят.   После членовете на правителството влязоха в заводското хале. \" \", обърна се към министрите Борисов, като видя електрокарите. И подкара една от машините.   От ръководството на завода обясниха, че производството заема 92 декара площ. Инвестицията е за 107 млн. евро. \"Инвестиция за над 100 милиона евро!   отбеляза веднага Борисов.   \"Чакай, да не избяга\", обърна се Борисов към жената, която до този момент управляваше електрокара, а после ѝ предложи: \"Мога да те водя на джипката.\"   . До обяд не се стигна, но премиерът си направи селфи с работниците и служителите в завода.   Премиерът се здрависа даже и с работниците в кухнята, а като разбра, че една от тях е готвачката, вметна: \"   След нас ще остане това, обобщи Борисов. И продължи: \"Всеки, който се е изпотил тука, може да каже - аз съм го правил това. Като минава от тук, ще показва на децата\", обобщи разговорите си с пътните работници Борисов. Навсякъде той ги питаше откъде са, плащат ли им редовно и се възхищаваше на техниката, с които работят.   Не забрави да обсъди и социалистите, които \"не могат да си управляват субсидиите\". И да вметне по техен адрес, че те това могат - да похарчат чуждите пари, докато \"след нас това ще остане - построеното\".   По пътя премиерът провери строителството на част от изграждането на отсечка от магистрала \"Европа\".    С изграждането на аутобана ще бъдат направени три връзки на Сливница. „Ей и Сливница ще намаже“, добави Бойко Борисов. По продължението на магистралата ще бъдат направени също така и седем отбивки за почивка – четири посока Сърбия и три от другата страна.   Борисов каза и за археолозите - че такива пари за разкопки, никога не са имали.   ТОЛ-ът е печатница за пари, искам догодина да вдигам заплатите, сега - на медицинските сестри, обърна се към Нанков Борисов. И си спомни, че преди  - по времето на социализма, са се правили пътища с паваж, за да минават танкове по тях, без да ги разрушават. Само за войни сме си говорили тогава, коментира премиерът.      ", "date": "2019.06.27", "title": "Борисов подкара и електрокар: Инвеститорите надграждат, до две години няма да има място за заводи!  "}
{"url": "http://epicenter.bg/article/Borisov-kam-Nankov--TOL-at-e-pechatnitsa-za-pari--dogodina-da-se-vavede--Iskam-da-vdigam-dohodite-/186677/2/0", "text": "След като се повози на електрокар из халетата на мебелен завод в Божурище, Борисов отново подкара джипа - този път в посока Драгоман. Премиерът иска да инспектира връзката със Сърбия.  Освен Нанков, с него са вицепремиерът Томислав Дончев и финансовият министър Владислав Горанов.   Министър-председателят Бойко Борисов инспектира строителните дейности по изграждането на АМ „Европа“.   Докато пътуват, Нанков обяснява как върви строителството на АМ \"Хемус\", обяснява, че материалът от старите мостове се използва в новото строителство, за да се пестят средства. Но посочва, че програмата на строителите е много амбициозна и затова за финансиране ще разчитат на премиера и на финансовия министър.   Борисов обаче отсича:   И продължи, обръщайки се отново към Нанков: \"Има система - влиза тирът - плаща си, ето още едни. Гледай колко са тук - само тези ще изкарат заплатите на валяците, я ги преброй!\"   Зам.-министърът опита да се измъкне с репликата на премиера, че ако беше лесно, преди 30 години да са били въвели ТОЛ-системата. Но Борисов веднага го скастри:    „Искам да вдигнем 10 процента доходите догодина, да дадем повече пари за медицинските сестри сега“, заяви Борисов и добави, че затова е важно възможно най-скоро да се реализират приходи и от тол системата, за да не се разчита само на готовите пари от приходните агенции.   По време на пътуването премиерът спираше, за да разговаря с работниците на автомагистралата. Питаше ги откъде са и след като чуеше - Перник, Дупница, Кюстендил, питаше как се предвижват до местоработата си, дали им се плаща редовно и добре. \"Виж как работят ... с настроение. Ама така се вдигат доходите ... с работа\", каза той на министрите си.   По време на пътуването премиерът нареди на Дончев да се заеме с въпроса с кадрите.    По време на проверката на  строителството на част от изграждането на отсечка от магистрала \"Европа\", Борисов каза: „Ей така най-обичам – от една поляна, път да стане    „След нас ще остане това. Всеки работник като си води децата ще им каже: „Аз съм го правил това!“, поколения ще знаят, че бащите им са работили тук“, посочи още Борисов по време на разговорите със строителите и работниците на АМ „Европа“.  Премиерът бе категоричен, че при строителните дейности трябва да се опазва археологията и природата.  С изграждането на аутобана ще бъдат направени три връзки на Сливница.  добави доволен Бойко Борисов.  По продължението на магистралата ще бъдат направени също така и седем отбивки за почивка – четири в посока Сърбия и три от другата страна.  Премиерът разговаря с част от работниците на автомагистралата. Той се поинтересува как се предвижват до терена и дали им се плаща редовно и добре.   каза той на министрите си.   Най-бързо и ускорено довеждащият път за Индустриална зона Божурище трябва да бъде направен, разпореди министър-председателят Бойко Борисов при днешната инспекция на строителните дейности по изграждането на АМ „Европа“.   „Трябва да се стартира незабавно. Чухте какво казват от немските заводи – разпродадени са всички парцели на индустриалната зона. Не само че не си отиват, но идват и още повече. Като дойдат и още по-големите заводи и тази магистрала ще отеснее, още преди да я построят“, каза премиерът Борисов.  Министър-председателят провери строителството на трасето от АМ „Европа“ в участъка Драгоман – Сливница. Проектът стартира в средата на месец май тази година, ще бъде завършен до 2021 година и се изпълнява със средства от републиканския бюджет по програма „Ново строителство“ на Агенция „Пътна инфраструктура“.  В момента се работи или се извършват подготвителни дейности по двата участъка на магистрала „Европа“ - от ГКПП „Калотина“ до Драгоман и от Драгоман до Сливница. През есента се очаква да стартират реалните строителни работи и по участъка от ГКПП „Калотина“ до Драгоман.  Пътят София – Калотина е основна пътна артерия, част от Коридор № 10, чрез модернизацията на който ще се развие и подобри преразпределянето на транспортните потоци по Трансевропейските транспортни коридори №4 и № 8 в посока Бургас, Турция и Гърция.  Модернизацията на пътя ще подобри пропускателната способност и безопасност на движение в участъка, ще се облекчи високата интензивност на транзитното движение от и за централната част на Европа по транспортен коридор „Ориент/ Източно-Средиземноморски“. ", "date": "2019.06.27", "title": "Борисов към Нанков: ТОЛ-ът е печатница за пари, догодина да се въведе! Искам да вдигам доходите!"}
{"url": "http://epicenter.bg/article/D-r-Daniela-Daritkova-i-Menda-Stoyanova-uchastvaha-v-sreshta-na-varha-na-zhenite-lideri-v-Yaponiya/186702/2/0", "text": "Председателят на ПГ на ГЕРБ д-р Даниела Дариткова взе участие в среща на върха на жените лидери в Токио, Япония. Заедно с нея бе и Менда Стоянова, председател на бюджетната комисия в Народното събрание. Домакин на форума е Камарата на представителите и организацията „Жени лидери в политиката“ (Women Political Leaders - WPL), съобщават от пресцентъра на ГЕРБ.  Събитието за първи път се провежда в Източна Азия, като в него участваха над 350 водещи жени политици от 87 страни. Срещата на върха цели да постави основните водещи дискусии, които ще се проведат в рамките на Срещата на върха на Г-20, на която Япония ще бъде домакин на 28 - 29 юни.  „По време на международното събитие се дискутираха глобални теми, свързани с бедността, неравенството, климата, замърсяването на околната среда, просперитета, мира и справедливостта“, заяви д-р Дариткова и допълни, че на форума бе отделено внимание на ролята на парламентаристите в насърчаването на многообразието от различни възрастови групи, пол, способности, етнически принадлежности и други фактори за развитие на политики, адаптиращи специфичните им нужди.  По думите на д-р Дариткова една от водещите теми на срещата в Токио е била свързана със здравето, благосъстоянието на жените и тяхното въздействие върху икономическия растеж. Споделени бяха най-добрите практики, които правителствата, работодателите и неправителствените организации могат да следват.  „Доброто здраве и благосъстояние на жените е социална характеристика на Япония. Средната продължителност на живота там е 87 години, която е най-дългата в света. Чрез наръчниците за майчиното и детското здравеопазване Япония е достигнала едни от най-високите стандарти в света в тази област“, заяви председателят на ПГ на ГЕРБ. Тя подчерта, че са били споделени добри практики, които да допринесат за осигуряване на здравословен начин живот и стимулиране на благосъстоянието за всички възрасти. По-особено внимание бе отделено и на проблема с намаляването на количеството пластмаси в океаните и моретата, достигнало опасни нива.  Изводите и препоръките от форума на жените лидери в политиката ще бъдат представени на форума на Г-20, който започва утре в Осака, Япония.  В рамките на посещението си в Япония народните представители д-р Даниела Дариткова и Менда Стоянова имаха среща с японски депутати и с Фумико Хаяши - кмет на Йокохама - първата жена кмет на града.  В последния ден от официалното си посещение депутатите от ГЕРБ бяха приети от генералния директор на Японско-българската асоциация за приятелство и културни връзки в Япония - Акико Игая. По време на срещата бе обсъдено развитието на двустранните отношения между двете държави с акцент върху отбелязването на трите важни годишнини през 2019-а - 110 години от първите официални контакти между България и Япония, 80 години от установяване на дипломатически отношения между двете страни и 60 години от тяхното възстановяване.  ", "date": "2019.06.27", "title": "Д-р Даниела Дариткова и Менда Стоянова участваха в среща на върха на жените лидери в Япония"}
{"url": "http://epicenter.bg/article/Karayancheva-prisastva-na-otkrivaneto-na-robotizirana-hirurgichna-sistema--Da-Vinci--v--Maychin-dom-quot-/186703/2/0", "text": "Председателят на Народното събрание Цвета Караянчева присъства на откриването на нова технология за безкръвни операции – роботизирана хирургична система „Da Vinci“ в Университетската акушеро-гинекологична болница “Майчин дом” и на обновеното фоайе на лечебното заведение, съобщиха от пресцентъра на парламента.  Цвета Караянчева е член на новоучреденото болнично настоятелство, което беше представено днес в аулата на болницата. Тя благодари за честта да бъде част от това настоятелство, защото „Майчин дом“ е болница с мисия да помага, да пази и да поема в ръцете си най-крехките същества, толкова обичани от родителите си.  Председателят на парламента поздрави екипа на болницата за новата придобивка – робота „Da Vinci“ и отбеляза, че каквато и техника да има, трябват обучени лекари, хора със сърце, с душа и мисъл за пациентите. Цвета Караянчева изрази благодарност към директора на болницата проф. Иван Костов и към всички лекари за грижите, които полагат за своите пациенти. Като председател на Народното събрание, тя обеща, че в нейно лице ще имат законодателна подкрепа винаги, когато има нужда да се помогне и да се подаде ръка за благото на българските граждани.   Новата апаратура и обновеното фоайе на \"Майчин дом\" бяха открити в присъствието на патриарх Неофит, Западно- и Средноевропейския митрополит Антоний, министъра на здравеопазването Кирил Ананиев, представители на съсловните организации, директори на болници, лекари и много гости.", "date": "2019.06.27", "title": "Караянчева присъства на откриването на роботизирана хирургична система „Da Vinci“ в “Майчин дом\""}
{"url": "http://epicenter.bg/article/Zayavleniyata-za-dostap-do-obshtestvena-informatsiya-do-vsichki-administratsii-stavat-publichni/186705/2/0", "text": "Национална електронна Платформа за достъп до обществена информация бе създадена в рамките на проект с европейско финансиране от администрацията на Министерския съвет. Така се изпълнява законовото изискване заявленията до всички администрации в страната да могат да се подават и по електронен път, а отговорите по тях да бъдат публични за всеки заинтересован потребител, съобщават от Правителствената информационна служба.  Очаква се през втората половина на годината Платформата да заработи в пълен мащаб, след като задължените по закон субекти - централните, областните и общинските администрации - определят своите служители-модератори за работа с нея.  Потребителските и технологичните параметри на Платформата ще бъдат представени на конференция в петък, 28 юни, от 10.30 часа в Гранитна зала на Министерския съвет.  Платформата за достъп до обществена информация е разработена по проект с европейско финансиране BG05SFOP001-2.001-0001 „Подобряване на процесите, свързани с предоставянето, достъпа и повторното използване на информацията от обществения сектор“ с бенефициент администрацията на Министерския съвет.  ", "date": "2019.06.27", "title": "Заявленията за достъп до обществена информация до всички администрации стават публични"}
{"url": "http://epicenter.bg/article/Sofiya-si-vrashta-chetiri-imota-v-Borisovata-gradina/186708/2/0", "text": "На редовно заседание Столичният общински съвет прие решение за отнемане на управлението на имоти – общинска собственост, нахождащи се в парк „Борисова градина“ от Софийски имоти“ ЕАД, съобщава \"Фокус\".   Става дума за връщане на четири имота на общината - заведението „Кривите огледала“, детски кът „Водно каналче“, „Велописта“ и „Трите дансинга“. В някои от терените в момента се намира и ресторантът „Веселото село“, „Маймунарника“ и автокъща „Капитоля“, за които са заведени дела и спечелени на първа инстанция от Столична община.   Преди дни стана ясно, че кметът на София Йорданка Фандъкова връща за преразглеждане изготвеният от арх. Атанас Ковачев устройствен план на Борисовата градина. Тогава тя обясни, че преди да бъде приет планът трябва да бъде широко обсъден.   Основно за изготвянето на плана се следи да не се допуска ново строителство на сгради в парка, позволява се намесата в резерватната част да е само за реставрационни или консервационни дейности. Предвидено е с механизмите на плана да се прецизира така, че да бъде решен проблемът със съществуващите обекти - частна собственост в полза на общественото им ползване.  Пред журналисти кметът на София Йорданка Фандъкова заяви, че вече е възложила на зам.-кмета Ралица Стоянова да работи за създаването на сериозен правен анализ за всички казуси в Борисовата градина. Той трябва да представи и решения, за да не бъдат натоварени софиянци с десетки милиони лева. „Радвам се, че всички общински съветници осъзнаха, че за да защитим обществения интерес е важно да има устройствен план, който да не позволи никакви планове на частните собственици и съсобственици да се случват, да има вратичка затова“, поясни тя. Фандъкова увери, че чрез устройствения план Борисовата градина ще бъде защитена.  Главният архитект на Столична община Здравко Здравков припомни, че на по време на обществените обсъждания на плана са постъпили около 400 възражения от граждани. Той заяви, че всички ще бъдат разгледани на експертен съвет.  Според председателя на БСП-София Калоян Паргов софиянци се нуждаят от това да бъде спряно всякакво строителство и издаване на разрешителни за строеж до момента, в който не се намери баланс между частния и обществен интерес. По думите му общият устройствен план на столицата трябва да бъде преразгледан. Той каза още, че последните години в София основно проблемите са свързани с качеството на живот. Паргов припомни и позицията на БСП-София за последните 10 години.   „Трябва пълно картографиране на всички имоти, които са в рамките на капитала. Всички имоти, които имат публично правна стойност трябва да бъдат извадени и върнати на Столична община“, поясни той. „Имотите, за които има спорове и дела да бъдат оставени на „Софийски имоти“ ЕАД за да се реши спорът“, отбеляза Паргов.  ", "date": "2019.06.27", "title": "София си връща четири имота в Борисовата градина"}
{"url": "http://epicenter.bg/article/Krasimir-Yankov--Ninova-ima-alternativa-v-BSP--Moeto-mnenie-se-podkrepya-ot-mnogo-hora/186710/2/0", "text": "Нинова има алтернатива в БСП. Моето мнение се подкрепя от много хора. Това заяви в предаването \"Плюс - минус\" депутатът от БСП Красимир Янков. Той коментира състоянието в социалистическата партия след заседанието на 49-ия й конгрес.   \"Не съм съгласен с термина \"опозиция в опозицията\", просто защото такъв термин не съществува. БСП е най-демократичната партия и когато имаш аргументи и несъгласие с някои взети решения, съвсем нормално е да получиш подкрепата на своите съпартийци\", каза в началото на предаването народният представител от БСП.  \"Сега пред БСП предстои ангажиментът да възстанови авторитета си и да потърси доверието сред хората, въпреки че рейтингът на Корнелия Нинова продължава да пада\", посочи Красимир Янков.   Той отговори и на въпроси, свързани с партийната субсидия. Преди ден Нинова каза, че БСП ще върне надвзетите пари разсрочено - от следващите траншове държавно финансиране. Според справката на Министерство на финансите БСП има да връща 4 299 690 лева заради това, че, както и останалите формации, е получавала не по 11 лв., а по 13 лв.  \"БСП няма възможност да върне парите и това наистина е притеснително. Бюджетът, който сме гледали ние, като ръководство, беше с преходен остатък за 2018 година над 5,5 млн. лв. Има два вида избори в рамките на годината и управлението на финансовия ресурс е отговорност на Корнелия Нинова, нищо не се случва без неин подпис. За мен се касае за неправилно изразходване на финансови ресурси и сега предстои на заседание на Националния съвет да се намери някакво решение. Трябва да разберем как са били изразходвани парите, защото би трябвало да има документация\", обясни депутатът.   Той бе обяви категорично против предлагания американски модел на партийно подпомагане и заяви, че няма как частни лица да финансират партиите.  \"Няма как БСП да бъде финансирана от бизнеса, защото ние сме такава партия, която е изразител и защитник на социално слабите, поради което би трябва БСП да каже '\"Не\" на бизнеса в това отношение\", подчерта депутатът.   \"Частни лица не могат да финансират БСП. Ние не сме партия, в която може да се очаква корпоративен интерес и финансиране. Това е свързано и с нашата позиция за партийните субсидии. Стратегически резерв има в хилядите членове на партията. Важно е сега всичко да бъде обсъдено и да се намери базисна подкрепа за предстоящите кампании”, категоричен бе Янков.  Относно оттеглената оставка на Корнелия Нинова той заяви: „Това е много тежък удар върху рейтинга на политик. Последователността в политиката е важна и хората трябва да знаят, че се отстояват позиции и че те не се променят. Когато се търси подкрепата на хората трябва да се търси последователност”.  „Сега обаче предстои да възстановим авторитета на БСП и да потърсим подкрепа за предстоящите избори. БСП има възможността да се представи добре на тях”, каза още Красимир Янков. По думите на Красимир Янков най-необходимо за БСП към този момент е възможността за диалог.  \"Разделението в БСП дойде от Корнелия Нинова, защото преди нея винаги се е търсел консенсусът, а в момента липсата на политика, която да доведе до решение, е проблем\", каза още той.   ", "date": "2019.06.27", "title": "Красимир Янков: Нинова има алтернатива в БСП. Моето мнение се подкрепя от много хора"}
{"url": "http://epicenter.bg/article/Mashtabna-operatsiya-na-GDBOP-sreshtu-lihvari-v-Lyaskovets-i-okolnostite-/186663/3/0", "text": "Мащабна операция на ГДБОП се провежда в момента в Лясковец и околностите, предава БНР.  По първоначална информация операцията е срещу организирана престъпна група, занимаваща се с лихварство и насилствени действия спрямо длъжници.  Маскирани полицаи претърсват десетки адреси в града.  До момента са задържани 5 души.  Подробности се очакват след края на операцията.  ", "date": "2019.06.27", "title": "Мащабна операция на ГДБОП срещу лихвари в Лясковец и околностите "}
{"url": "http://epicenter.bg/article/Vasil-Velev--NEK-ne-upravlyava-v-polza-na-balgarskata-ikonomika-i-na-balgarskite-grazhdani/186647/4/0", "text": "Не са ни известни аргументите за неприемането на оставката на изпълнителният директор на НЕК Петър Илиев. Това заяви председателят на Асоциацията на индустриалния капитал в България Васил Велев в \"Здравей, България\" на Нова телевизия. По думите му става дума за лошо управление на НЕК.  Хората, за които работи въпросният изпълнителен директор, са успели да се преборят за неговия пост, каза той. Не знаем в чия полза се управлява НЕК, но очевидно не е в полза на българската икономика и индустрия, не са българските граждани.  Бяха публикувани редица поръчкови статии от един професор, не го знаем по какво е професор, но се обясняваше, че няма нищо необичайно в този търг. Няма друг такъв търг. Той облагодетелства само един единствен играч.  Вчера не приеха оставката, днес има обявен нов търг при същиге условия, заяви той.  Няма промяна в нашата позиция. Не знаем мотивите, с които е отхвърлена тази оставка, каза Велев.  Настояваме да се направи разследване на офертите, няма независим купувач, който би купил такава енергия. Това води до изкривяване на пазара, до скъпа енергия. Енергията не е обикновена стока, затова има правила на ЕС за нея.  Не сме искали среща с министъра, каза Васил Велев.   Припомняме, че на свое заседание вчера Съветът на директорите на \"Български Енергиен Холдинг\" ЕАД не прие подаденото от Петър Илиев заявление от 19 юни за освобождаването му от длъжност като изпълнителен директор на \"Национална Електрическа Компания\" ЕАД.  Причина за оставката не беше посочена, но тя дойде в момент, когато НЕК обяви и по-късно спря търг за продажба на електроенергия за 50 млн. лв. при силно ограничаващи условия. Срещу търга се обявиха работодателските организации, изтъквайки, че условията свеждат потенциалните купувачи до един и създават проблем за останалите участници на свободния пазар на ток. Критики към държавната компания изразиха и много търговци на електроенергия.  В съобщението на БЕХ от вчера не се посочват и причини, поради които оставката на Илиев не е приета.   ", "date": "2019.06.27", "title": "Васил Велев: НЕК не управлява в полза на българската икономика и на българските граждани"}
{"url": "http://epicenter.bg/article/Valentin-Vatsev--Kognitivniyat-disonans-na-nashite-v-PASE-pri-glasuvaneto-za-Rusiya/186632/11/33", "text": "Парламентарната асамблея на Съвета на Европа (ПАСЕ) през нощта срещу вторник гласува резолюция, която по същество възстанови правата на Русия в организацията. Всъщност това е отмяна на санкция спрямо Русия, наложена през 2014 г. 180 депутати гласуваха „за“, 62 „против“ и 10 „въздържали се“.  Когато преди пет години в ПАСЕ отнеха на Русия правото да гласува, нейните депутати извъртяха византийски номер. Без да напускат с тряскане на вратите до степен на откачане на пантите, те замразиха членството на Русия, което означава: „Обидени сме! Ние плащахме луди пари за членство в ПАСЕ и сега без нас няма да имате пари дори за кафе!“  Повече от половин година ПАСЕ се колеба и накрая отново покани Русия, все едно й каза: “Не би ли дошла, тъй като твоите пари са незаобиколим фактор?“  Забележителна е реакцията на украинския външен министър Климкин: „Ние тук ще си откъснем главите и няма да позволим Русия да се върне отново докато сме там!“, тоест заплаши с рекет.  Сега пари ще има и никой нищо няма да казва на Русия, с изключение на украинците. От тях обаче няма да се учудваме, защото Украйна отговаря за „политическия псориазис“. Тази болест винаги я има. Винаги се намира страна, която да отговаря за „политическия псориазис“ на общността.  Това е рамката на сюжета, в която се вписа една мила българска картинка. Българската делегация в ПАСЕ се ската при гласуването. Със сигурност нейните членове са били там, защото командировъчните са добри. Решили са обаче да пият кафе. Тоест българите са се изхитрили да присъстват по невидим начин. Това е невидимото присъствие на България в ПАСЕ.  И тук няма как да не ни налегнат размисли за българската русофилия. Българската русофилия на низово, на масово равнище, е латентна. Латентна, но не можеш да я махнеш. Да махнеш русофилията от България, това е все едно да обезцветиш цветните метали. Такова нещо е невъзможно по определение.  Българската русофилия се наблюдава, също в латентна форма, и по висините на българската държавно-чиновническа машина. Там е пълно с русофили.  Бойко Борисов е главният русофил, но той е русофил само под юргана. Това за него е интимна тайна.  …Не случайно Борисов разреши на Караянчева да покани вчера „Росатом“ в Белене. И когато някой отива в Русия, на Борисов винаги му се иска там той да каже две добри думи за него.  Българската делегация в ПАСЕ, разнообразна и могъща, се изхитри да отсъства присъствайки. Българите са мислили, мислили и са си казали: „Да гласуваме за Русия е страшно! Ще разсърдим американския посланик, носителя на орден „Стара Планина“ I-ва степен! Да гласуваме срещу Русия също е страшно, защото ние не трябва да показваме, че желаем нещо лошо на Путин! Да гласуваме „въздържали се“ е все едно, че гласуваме „против“, това също не става! Следователно ще си бараме междукрачието в тоалетните на ПАСЕ!  Българските депутати се крият по тоалетните на ПАСЕ, защото не могат да решат когнитивния си дисонанс – „За Русия не бива, срещу Русия също не бива! Тогава се покриваме!“  Ама тези депутати не правят изключение. Целият български политически елит по въпроса за Русия е в когнитивен дисонанс. Целият – и социалистическата му част, и антисоциалистическата му част!   ", "date": "2019.06.27", "title": "Валентин Вацев: Когнитивният дисонанс на нашите в ПАСЕ при гласуването за Русия"}
{"url": "http://epicenter.bg/article/I-Italiya-zastana-zad-ideyata-na-Vezhdi-Rashidov-za-obshta-evropeyska-diskusiya-za-kulturnoto-nasledstvo-/186687/6/0", "text": "С удоволствие ще подкрепим Вашата инициатива за обща европейска дискусия на парламентарните комисии по култура, свързана с опазването и дигитализирането на културното наследство и борбата с фалшификатите и фалшивите новини. С тези думи Луиджи Гало, председател на Комисията по култура, наука и образование в Камарата на депутатите в Рим, се обърна към председателя на парламентарната комисия по културата и медиите Вежди Рашидов на срещата им днес, съобщиха от Парламентарната комисия по култура.  Вежди Рашидов е на работно посещение в Италия. Двамата с Гало обсъдиха и аспекти на новото медийно законодателство в Европа. Италия цени съвместните усилия на двете страни в борбата с трафика на културни ценности след подписването преди няколко години по предложение на Вежди Рашидов на спогодба за тази цел.  На срещата днес, на която присъства и българският посланик в Рим Н. Пр. Тодор Стоянов, стана ясно, че Италия е готова да сподели с България най-новия си опит в дигитализацията на културно наследство - проекта “Смарт Помпей”, който стартира след броени дни.  По-късно днес Вежди Рашидов бе специален гост на прочутата арт фондация “Чераси” в двореца Мерулана в центъра на Рим, където днес се открива уникална изложба с 87 черно-бели фотографии на Пикасо, правени в периода 1951 - 1973 година.  Изложбата е организирана от Кралския артистичен кръг на Барселона, където миналата година бяха изложени скулптури на Вежди Рашидов.  Тази вечер Вежди Рашидов ще присъства на официалното откриване на Празника на българското кино в Рим.  ", "date": "2019.06.27", "title": "И Италия застана зад идеята на Вежди Рашидов за обща европейска дискусия за културното наследство "}
{"url": "http://epicenter.bg/article/Edno-ot-zlatnite-ni-momicheta-se-otteglya-ot-sporta-zaradi-travma/186661/8/0", "text": "Едно от златните момичета на България Елена Бинева обяви прекратяването на състезателната си кариера. Това е предизвикано от невъзможността за пълноценно възстановяване от контузията в глезена преди шест месеца.  “Взехме единодушно решение, че е време да приключа спортната си кариера в името на моето здраве, както и в името на успеха на нашия национален ансамбъл жени“, обяви Бинева.  Капитанът на ансамбъла Симона Дянкова беше изпълнена със суперлативи за своята близка приятелка.  “За нас беше наистина много тежко да приемем, че Ели вече няма да се състезава с нас, тъй като наистина имаме много силна връзка помежду си и тя е с нас от самото начало. С нея не веднъж сме си представяли и края на кариерите си , но нямаше как да не уважим решението й, защото здравето е приоритет за всички. Явно така е трябвало да стане, не мисля, че тя съжалява за нещо. Имахме страшно много преживявания и емоции, които ще помним цял живот“, коментира тя.  Президентът на федерацията Илиана Раева също беше изпълнена с възхищение от хладнокръвието и класата на Бинева в тежкия момент.  “Съдбата е избрала друг път за нея и това крехко и невероятно момиче го прие с цялото си достолепие на голям шампион, голяма личност и на един истински мъдрец!“, каза Раева. Световната шампионка от София 2018-а Бинева ще остане близо до отбора в похода на ансамбъла ни към отличията в Токио. Показаното в Минск, където момичетата на Весела Димитрова спечелиха сребро, е гаранция за бъдещите успехи, дори в отсъствието на златната Ели, но с амбицираната Ерика Зафирова.   Източник: gong.bg", "date": "2019.06.27", "title": "Едно от златните ни момичета се оттегля от спорта заради травма"}
{"url": "http://epicenter.bg/article/S-nay-populyarnite-pop-i-rok-parcheta-posreshtat-Dzhulaya-v-Lozenets-/186633/10/0", "text": "Най-запалените фенове ще изпратят слънцето и ще посрещнат изгрева на брега на морето край Лозенец в компанията на един от техните любимци,  MR.K.     На 30 юни Hacienda Beach ще отбележи емблематичният изгрев в компанията на родния диджей, а традицията повелява купонът да продължи до сутринта. Само преди дни MR.K се завърна от Миконос, където бе резидент в един от най-оборотните клубове на гръцкия остров.   Специално за Джулая MR.K e приготвил ексклузивна селекция от ремкси на най-известните световни поп и рок хитове.   Горещ юли очаква любителите на нощния живот край южния плаж в курортното селище.   На 19 юли за четвърта поредна година ще се открие и фестивалът на изкуствата „Арт поток“, който се провежда в Царево и Лозенец.   Форумът стартира с изложбата Стефан Божков и приятели в Историческия музей в Царево, а вечерта в читалище „Георги Кондалов“ ще се играе постановката на Народни театър „Любовникът“ от Харолд Пинтър с участието на Деян Донков и Радина Кърджилова.    ", "date": "2019.06.27", "title": "С най-популярните поп и рок парчета посрещат Джулая в Лозенец "}
{"url": "http://epicenter.bg/article/Otide-si-aktyorat-Maks-Rayt---lyubimiyat-Uili-Taner-ot--Alf-/186656/10/100", "text": "На 75 години след дълга битка с рака почина най-разпознаваемото лице от “Алф” - актьорът Макс Райт, който изпълнява ролята на Уили Танер, съобщава Darik. Смъртта му е потвърдена от близките му пред TMZ.   “Алф” започва да се излъчва през септември 1986 г. по американската телевизия Ен Би Си. В него Гордън Шамуей се разбива с космическия си кораб на Земята. Попада в гаража на семейство Танер - обикновено американско семейство, което дава на новодошлия името Алф (от англ. A.L.F. - Alien Life Form - “извънземна форма на живот”, в първия епизод на сериала с българско озвучаване “АЛФ” е преведено като “алтернативна форма на живот”).   И четиримата от семейството - съпругът Уилям, жена му Кейт и децата Лин и Браян, неохотно приемат Алф в своя дом и го крият от службите, докато той поправя космическия си кораб и се опитва да се свърже с оцелели от родната му планета Мелмак. А всичко това на фона на куп пакости и забавни лафове като “Майтап бе, Уили”, които зрителите помнят и сега.   Райт се снима в още редица телевизионни продукции, сред които \"Бар Наздраве\", \"Бъфало Бил\", \"Мърфи Браун\" и други.   На голям екран той участва в \"Ах, този джаз\", \"Познай кой идва в колежа\", \"Червените\" и една от адаптациите на \"Сън в лятна нощ\".   Изпълнителният продуцент на \"Алф\" Лиса Баник казва за Макс Райт, че да пишеш сценарий за него е било като да свириш на синтезатор - толкова талантлив е актьорът и толкова много образи може да изиграе. \"Той може да изиграе всяка запетая, точка и тире, което напишеш\", допълва Баник.  ", "date": "2019.06.27", "title": "Отиде си актьорът Макс Райт - любимият Уили Танер от „Алф“"}
{"url": "http://epicenter.bg/article/Hari--Megan-i-Archi-zaminavat-na-turne-v-Yuzhna-Afrika-prez-oktomvri/186662/10/100", "text": "Британският принц Хари и неговата съпруга Меган Маркъл ще посетят Южна Африка през есента, съобщава изданието Hello!  С тях ще бъде и първородния им син Арчи, който се роди на 6 май тази година. Херцозите на Съсекс ще бъдат натоварени с международна дейност, която ще съчетава благотворителност с представителство на монархията в чужбина. Авторът на инициативата е британският дипломат и специален съветник на принцовете Уилям и Хари по конституционни и международни въпроси Дейвид Манинг.  Младото кралско семейство имаше интензивен график през последната една година, наситен с множество пътувания и събития.  Първото им семейно официално пътуване бе малко след сватбата на 16-дневна обиколка в Южния Тихи океан. По време на обиколката си двамата съобщиха, че чакат бебе.   Източник: Дарик  ", "date": "2019.06.27", "title": "Хари, Меган и Арчи заминават на турне в Южна Африка през октомври"}
{"url": "http://epicenter.bg/article/Valeri-Simeonov--Ideyata-za-1-lev-subsidiya-doyde-ot-edin-nezakonen--glupav-i-neobmislen-referendum/186637/2/0", "text": "Субсидията от 1 лев на глас е прекалено рисковано. Позициите на широк кръг анализатори, че субсидия от 1 лев би ликвидирала многопартийната система в България, са ясни. Такова решение би обслужило основно две партии - ГЕРБ и ДПС. Това работи основно за тези, които са се докопали до кранчета, от които източват обществени поръчки. В случай, че решението бъде ободрено, местните избори ще бъдат спечелени от тези две партии, а това не е справедливо, заяви бившият вицепремиер и лидер на НФСБ Валери Симеонов в предаването \"Още от деня\" по БНТ.  „Решението ни да гласуваме намаляването на субсидията е принципно. Политическите партии могат да постигнат до допирни точки, стига да имат желание за това. Чухме много смислени позиции. Получихме едно разумно решение да не бързаме толкова с гласуването на законопроекта за бюджета“, подчерта Симеонов.  „Не можем да прескачаме цивилизационни етапи от историята. Не можем да прескочим 200 години демокрация и да приложим американския модел на финансиране на партиите. Няма да има фирма, която да направи дарение на опозиционна партия, защото ще я скъсат от проверки. За съжаление все още държавната администрация се използва за репресии срещу бизнеса. На мен лично са ми правили такива проверки. Това е парализиране на дейността на фирмата“, обясни лидерът на НФСБ.  „Не сме на една позиция с ДПС по този въпрос, защото тяхното поведение е непоследователно и непредвидимо. Предложението за 1 лев субсидия дойде от един незаконен, глупав и необмислен референдум. Благодарение на това, че беше обединен с президентските избори. Този човек, който го предложи, не може да бъде модел за поведение. Колегите от ГЕРБ разбраха, че могат да извлекат полза от това предложение. По този начин била ликвидирали всички малки партии още на следващите избори“, предупреди депутатът от \"Обединени патриоти\".", "date": "2019.06.27", "title": "Валери Симеонов: Идеята за 1 лев субсидия дойде от един незаконен, глупав и необмислен референдум"}
{"url": "http://epicenter.bg/article/Mustafa-Karadaya--DPS-varna-nadvzetite-sredstva-ot-partiynite-subsidii/186653/2/0", "text": "   съобщава Канал \"Днес преведохме парите, които са поискали от Министерството на финансите“, уточни Карадайъ.  \"Разговорите с управляващата партия приключиха. Ако те не си държат на думата, си е техен проблем. 1 лв. – оставаме да видим какво ще направят те. Ако се извъртят, те да се извъртят, оставаме на 1 лв. ДПС винаги прави, каквото казва – да видим ГЕРБ“, коментира той.  Според него въпросът за партийни субсидии вече е приключил, тъй като няма възможност за нови предложения между двете четения на законопроекта.   Как ще го направят? Ако ще нарушаваме парламентарните правила, ние няма да гласуваме на комисия друго – те да си гласуват“, заяви още Пеевски.   Припомняме, че предложението за намаляване на партийната субсидия от сегашните 11 на 1 лв. за действителен глас бе внесено от премиера Бойко Борисов. От ДПС се обявиха против намаляване на субсидията, но направиха свое предложение за 0 лв. субсидия и неограничено финансиране от фирми, с аргумент, че ако драстичното намаляване бъде прието, то по-добре да бъде въведен изцяло отворен модел за финансиране на партиите.   На второ четене бюджетната комисия към парламента прие предложението за 1 лв. субсидия и това на ДПС за отворено финансиране. Малко след това обаче бе проведен Коалиционен съвет, на който управляващите партии решиха да отложат решението, а от \"Обединени патриоти\" да организират още консултации с други партии. От ДПС обаче обявиха, че няма да участват в тях, тъй като позицията им е ясна.    \"Разговорите с управляващата партия приключиха. Ако те не си държат на думата, си е техен проблем. 1 лв. – оставаме да видим какво ще направят те. Ако се извъртят, те да се извъртят, оставаме на 1 лв. ДПС винаги прави, каквото казва – да видим ГЕРБ\", допълни той.   На същото заседание на бюджетната комисия нейният председател Менда Стоянова не позволи да се обсъдят идеите на ДПС за намаляване на ДДС ставките за определени продукти, тъй като на дневен ред били само партийните субсидии.   По този повод ДПС са внесли предложението, а сега управляващите трябва да решават, подчерта той.    ", "date": "2019.06.27", "title": "Мустафа Карадайъ: ДПС върна надвзетите средства от партийните субсидии"}
{"url": "http://epicenter.bg/article/Manolova-poiska-reviziya-na-protsedurite-za-zastroyavane-na-parkove-i-zeleni-ploshti-v-Sofiya-/186660/2/0", "text": "Смятам, че е дошло време да се направи пълна проверка и ревизия на законността на извършените реституции и заменки, изобщо на процедурите, които предвиждат застрояване, особено на паркове и зелени площи. Това каза омбудсманът Мая Манолова, която подкрепи протеста срещу презастрояването в столицата, предаде репортер на Агенция „Фокус“.  „Плаче за ремонт и общинската наредба за обществените обсъждания. Всички сме наясно, че те са абсолютно формални и на практика администрацията изобщо не се интересува от мнението на гражданите, освен когато те по категоричен начин, с гражданска инициатива не заявят своите искания“, коментира омбудсманът.  Според нея е необходима и промяна в законодателството.  „С моя екип нееднократно сме отправяли препоръки за това, че трябва да се разшири кръгът на заинтересовани лица, които да атакуват по съдебен ред всяко  решение на Столичния общински съвет, с което се посяга на поредната зелена площ“, поясни Манолова.  По думите ѝ е нужна активна политика от страна на Столична община за запазване на зелените площи и на зелената система на столицата.  Столичният общински съвет да спре произнасянето по устройствени планове на мащабни строителства, поиска още Мая Манолова.  „Тук съм по покана на „Обединена София срещу презастрояването. Подкрепям всяко едно от справедливите им искания. С екипа ми сме били на място и сме подкрепили ИК в \"Дружба\", \"Младост\", \"Лозенец\", \"Овча купел\", \"Красна поляна\" и сме работили по всеки един от проблемите им,“ обясни тя.  „Смятам, че това, което искат гражданите, е напълно справедливо и в интерес на София. Аз съм затова Столичният общински съвет да спре произнасянето по устройствени планове, които се отнасят към мащабно строителство и унищожаването на малкото останали зелени площи, детски градинки и междублокови пространства“, добави Мая Манолова.  Според нея зелените площи трябва да бъдат пазени и от следващият общински съвет.  „Зелената система трябва да се разширява, а не да има посегателства върху нея. Образно казано, аз съм против отсичането и на едно здраво дърво. Трябва да се мислят други решения,“ коментира Манолова.  „Този и следващият общински съвет имат огромна отговорност пред гражданите на столицата“, допълни омбудсманът.  ", "date": "2019.06.27", "title": "Манолова поиска ревизия на процедурите за застрояване на паркове и зелени площи в София "}
{"url": "http://epicenter.bg/article/Atalay--Upravlyavashtite-da-ne-se-zanimavat-s-drebni-neshta-kato-imeto--quot-Balkanski-quot--ili--quot-Gerberski-potok-quot-/186664/2/0", "text": "Управляващите не трябва да се занимават с дребни неща като името „Балкански поток“ или „Герберски поток“, а да се постараят да има доставки на газ в България. Това каза народният представител от ДПС Рамадан Аталай по време на дебатите по промените в Закона за енергетиката, предаде репортер на Агенция „Фокус“.  „Чрез създаването на борсов пазар за газова енергия ще се позволи да се създаде и развие свободен пазар на природен газ и отпадане на регулирания, за което толкова време мечтаем. Този закон е приет със закъснение“, посочи Аталай. Той посочи, че пазарът трябва да бъде либерализиран.  „Но ако не направим така, че да осигурим средства и не направим възможно реализирането на хъб „Балкан“, няма как да увеличим тези 3% газоразпределение. Говорихме да направим заседание с газоразпределителните дружества в България, които са завладели териториите и други не могат да влязат там и да създадем условия и други участници да влязат. Иначе ще тъпчем на едно място и ще се чудим дали имаме или нямаме диверсификация“, коментира Аталай.  Той посочи, че в закона има неща, с които не е съгласен и които трябва да се прецизират между първо и второ четене.  „Призовавам управляващите да не се надпреварват дали ще се казва \"Балкански поток\" - \"Герберски поток\", ако искате го наречете. Но направете всичко възможно доставките на газ в България да се случат. Защото закъсненията, които в момента притесняват народните представители с интерконектора с Гърция и строителството на газопровода до Сърбия, доказват, че ние се борим с дребните неща. Опитваме се да убедим г-н Путин, че като го наречем „Балкански поток“, Европа ще прегърне проекта“, заяви Аталай и посочи, че управляващите трябва да започнат да се занимават с темата сериозно.  „Не искам да съм пророк, но като че ли закъснението, което се случва в момента, и опитите да се преодолее всичко, което се случва със Закона за обществените поръчки, ще навреди на България“, коментира той.  ", "date": "2019.06.27", "title": "Аталай: Управляващите да не се занимават с дребни неща като името \"Балкански\" или \"Герберски поток\""}
{"url": "http://epicenter.bg/article/Shefat-na-OLAF-pozdravi-Borisov-za-uspehite-v-borbata-s-kontrabandata-/186669/2/0", "text": "За България партньорството с Европейската служба за борба с измамите е от изключително значение, отбеляза министър-председателят Бойко Борисов по време на срещата си в Министерския съвет с генералния директор на ОЛАФ Виле Итала. Това е първото официално работно посещение на Итала в България от началото на мандата му, който започна през август миналата година, съобщават от Правителствената информационна служба.  Генералният директор на ОЛАФ сподели, че е впечатлен от постиженията на българското правителство в борбата срещу контрабандата и поздрави премиера Борисов. Итала изрази надежда, че отличното сътрудничество между българските служби и ОЛАФ ще продължи и занапред.  Министър-председателят Бойко Борисов от своя страна отбеляза, че е уверен, че настоящата визита ще бъде ползотворна и ще даде възможност на Виле Итала да се запознае в детайли с работата на българските партньори на ОЛАФ. Борисов изтъкна конструктивното взаимодействие между България и Европейската служба за борба с измамите.  Разбира се, и в най-доброто сътрудничество винаги има потенциал за надграждане и по-добри резултати, категоричен беше премиерът. По думите му могат да се търсят възможности и конкретни действия в тази посока. Борисов обърна специално внимание на значението на активния обмен на оперативна информация.  Премиерът Борисов акцентира върху новата Стратегия за борба с измамите, която Европейската комисия прие в края на април. Българският министър-председател изрази надежда, че стратегията ще има сериозен принос за усъвършенстването на съществуващата система за превенция, разкриване и санкциониране на измами, засягащи бюджета на ЕС. Борисов изтъкна, че основните аспекти на осъвременената стратегия ще бъдат отчетени и на национално ниво.  Българският министър-председател добави, че страната ни изпълнява своя Национална стратегия за превенция и борба с нередностите и измамите за периода 2014-2020, като предстои да се разработи нов документ за периода 2021-2027 г.  Следва се и годишен План за действие в изпълнение на настоящата стратегия, чиято цел е да подобри превенцията, да повиши ефективността при разкриването и противодействието на нередностите и измамите и да укрепи сътрудничеството с компетентните институции в областта. Цели се също така повишаване на ефективността на дейностите по разследване, възстановяване и санкции.  Борисов добави още, че страната ни изпълнява в пълен обем задълженията си за докладване на нередности по европейските фондове и програми. Създадена е нормативна база, която гарантира, че се проверява и се взема отношение по всяка информация, представляваща съмнение за извършена нередност.  В рамките на разговора премиерът Борисов посочи, че България последователно подкрепя предложенията за укрепване на капацитета на ОЛАФ и създаването на нормативна рамка за ефективно сътрудничество между Европейската прокуратура и Европейската служба за борба с измамите.  Борисов напомни, че разглеждането на досието по тази тема започна именно по време на Българското председателство на Съвета на ЕС. Според премиера Борисов е много важно да бъде финализирана работата по изменението на Регламент 883/2013, който касае именно разследванията, провеждани от ОЛАФ.  ", "date": "2019.06.27", "title": "Шефът на ОЛАФ поздрави Борисов за успехите в борбата с контрабандата (ВИДЕО)"}
{"url": "http://epicenter.bg/article/Fandakova--Proverkata-na--Chistota-Iskar--pokaza-seriozni-narusheniya--predala-sam-gi-na-prokuraturata/186673/2/0", "text": "Проверката на „Чистота Искър“ приключи. Тя установява изключително сериозни нарушения. Това каза пред журналисти кметът на София Йорданка Фандъкова във връзка с възложената от нея проверка на „Чистота – Искър“ ЕАД, предаде репортер на Агенция „Фокус“.  „По тази причина аз лично съм я изпратила на прокуратурата. Това, което правя винаги, когато установявам някакви проблеми“, обясни тя.  „Получих миналата година много сериозен сигнал и както винаги този сигнал беше предаден на органите за проверка. Проверяващите установиха и други нарушения“, заяви тя.  „Установени са нарушения по подбор на кадри, сключване на договори, превъзлагане на дейности, които дружеството не може да прави. Става дума не само за отпадъците, но и за рекултивация на депата“, коментира още Фандъкова. Срокът на проверката е бил 3 години.  ", "date": "2019.06.27", "title": "Фандъкова: Проверката на „Чистота Искър“ показа сериозни нарушения, предала съм ги на прокуратурата"}
{"url": "http://epicenter.bg/article/Momchilgradchani-podkrepiha-initsiativata--quot-Rodi-bebe-v-Balgariya-quot-/186674/2/0", "text": "Момчилградчани активно подкрепиха инициативата \"Роди бебе в България\" на фондация \"Мечта за бебе\". Много жители на родопския град се събраха пред лятната сцена в градския парк, за да чуят посланията и изпълненията на Теди Кацарова и Дичо. Концертът, който продължи повече от 2 часа, започна с изпълненията на талантливи деца от Момчилград. Малко по-късно заедно с Теди Кацарова на сцената пяха и танцуваха десетки деца, дошли с родителите си. Създателят на кампанията Евелина Рускова обясни, че целта на \"Роди бебе в България\" е да се наберат средства за двойки с репродуктивни проблеми, които са в затруднено положение. \"Самата аз преминах през много трудности, но сега съм майка на близнаци, заченати инвитро\", заяви Евелина Рускова. Кметът на община Момчилград Сунай Хасан и председателят на общинския съвет Юмер Юсеин обявиха пълната си подкрепа за кампанията. \"Няма нищо по-благородно и нищо по-естествено от това да подкрепиш създаването на живот. Ето по тази причина Момчилград стана една от 9-те общини, подкрепили инициативата \"Роди дете в България\", заяви Сунай Хасан. Той допълни, че община Момчилград е една от първите в България, започнали да подпомагат финансово семейства с репродуктивни проблеми. \"До този момент като общинска власт ние сме подпомогнали финансово 12 двойки с репродуктивни проблеми. Уверявам ви, че тази практика ще продължи и в бъдеще\", каза още Сунай Хасан. Появата на известния рокаджия Дичо на сцената предизвика фурор сред публиката. \"Щастлив съм, че отново съм сред вас. Момчилград е едно от любимите ми места. Имам много приятели тук и винаги идвам с удоволствие в този край. Благодаря на кмета Сунай Хасан за подкрепата на инициативата\", заяви Дичо. Концертът продължи с изпълнения на хитове на двамата изпълнители, които бяха придружени с програма на DJ Djane Monique и лазерно шоу. В края на концерта Теди и Дичо си направиха на сцената селфи с децата, които пяха и танцуваха с тях.", "date": "2019.06.27", "title": "Момчилградчани подкрепиха инициативата \"Роди бебе в България\""}
{"url": "http://epicenter.bg/article/Deputatite-prieha-zakonovi-promeni--reglamentirashti-sazdavaneto-na-gazova-borsa-/186675/2/0", "text": "Депутатите приеха днес на първо четене промените в Закона за енергетиката, които регламентират създаването на газова борса. Шефът на „Булгартрансгаз“ Владимир Малинов обяви, че целта е тази борса да заработи до края на годината, а енергийният министър Теменужка Петкова каза, че с нея ще бъде защитен интересът и на битовите потребители на природен газ, и на бизнеса, предаде БНР.  От БСП изразиха сериозни съмнения, че промените в закона ще доведат до манипулации на газовата борса. Драгомир Стойнев каза, че социалистите са притеснени и няма да го подкрепят.  „И тази газова борса, която ще създаваме, ще бъде пълното копие на енергийната борса. Ще доведат и тези манипулации в газовата борса. Ние искаме Българският енергиен холдинг и най-вече КЕВР да започне проучвания дали няма наистина пазарни манипулации, защото това е подсъдимо и за нас това е изцяло недопустимо“, каза Стойнев.  Валентин Николов от ГЕРБ обясни, че ползите от тези промени ще бъдат големи и опроверга Драгомир Стойнев.  „Самите изказвания от тази трибуна са манипулация. Когато казваш, че има някаква сделка, в която имаш съмнения от трибуната, това е вид манипулация на борсата. КЕВР има достатъчно възможности, които законът му дава, така че той да проследява имейли, да влиза в офиси и т.н., за да може да установява тези борсови манипулации. И аз мисля, че законът е добър, защото ако не беше добър, досега щеше да има предложения и от ваша страна и от наша страна,“ заяви Николов.  Енергийният министър Теменужка Петкова изрази надежда, че ако има съмнения за манипулации на газовата борса, регулаторът КЕВР ще се самосезира, „за да може да направи такава проверка и да бъде спокойно обществото и бизнеса“.  Новата газова борса за проекта за газов хъб „Балкан“ ще заработи до края на годината, обяви в Народното събрание изпълнителният директор на „Булгартрансгаз“ Владимир Малинов.  „Необходима ни е регулаторната и законодателна рамка. След това предстои период, в който трябва и подзаконовата нормативна база да бъде създадена. Ние сме в напреднали преговори по отношение на създаването на софтуерната среда. И в действителност нашата амбициозна цел е до края на годината борсовата търговия да започне“, каза Малинов.  „Булгаргаз“ ще играе основна роля за осигуряването на първоначалната ликвидност на природен газ, но се водят и преговори с различни търговци на природен газ.  Министърът на енергетиката Теменужка Петкова подчерта, че със създаването на газова борса ще бъде защитен интересът и на битовите потребители на природен газ, и на бизнеса.  „Ще бъде създадена работна група, тя ще включва много широк кръг представители, така че трябва да бъдат спокойни потребителите на природен газ и дружествата, които получават своя природен газ. Никой няма да направи нещо, което противоречи на техния интерес, каза тя.  Предложените изменения в Закона за енергетиката предвиждат създаване на ликвиден борсов пазар на природен газ. Вносителите от ГЕРБ и \"Обединени патриоти\" посочват, че създаването на лицензирана газова борса включва и мерки за преодоляване на ниската ликвидност в настоящия момент, които ще дадат възможност на търговците да сключват сделки на едно място.  Участниците на пазара с природен газ ще могат и в бъдеще да осъществяват сделки въз основа на двустранни договори. В мотивите се развива и тезата, че България има голям потенциал да се превърне в регионален газов разпределителен център, като се посочва, че в основата е концепция за газов хъб „Балкан“, разработена съвместно от Европейската комисия и българското правителство.  ", "date": "2019.06.27", "title": "Депутатите приеха законови промени, регламентиращи създаването на газова борса "}
{"url": "http://epicenter.bg/article/Fandakova--Iskam-da-spra-prezastroyavaneto-v-stolitsata-/186676/2/0", "text": "Искам да спра презастрояването в столицата, ще продължа с ангажимента си да променяме града в диалог с гражданите. Това каза кметът на София Йорданка Фандъкова по време на редовно заседание на Столичния общински съвет във връзка с протеста срещу презастрояването на столицата, предаде репортер на Агенция „Фокус“.  Според Фандъкова, презастрояването е много голям проблем на София. „Наистина ви призовавам, когато говорим за този проблем да забравим популизма, защото конкретните управленски решения изискват почтеност и да се обяснява на хората това, което е възможно,“ отбеляза Фандъкова.  „Това беше ангажимент, работим за промяната по най-добрия начин с включване на всички заинтересовани страни, с всички граждани, с издаването на споделена визия, защото всичко това утре гражданите трябва да го плащат“, поясни тя.  Столичният кмет припомни, че с почти всички ИК има контакт и работи активно.  „Имах среща и вчера с граждани в кв. „Гоце Делчев“. Аз не съм човек на приказките, но съм доказала, че съм човек на диалога и на действието и на реализма. Знам, че популизмът изкушава, знам, че е много лесно да кажа „спираме презастрояването“. Аз искам да спра презастрояването. Аз живея в квартал, който е презастроен и изпитвам на гърба си цялото си неудобство от това. Но ако само това го кажем, ние ще излъжем хората, ние трябва да кажем как го правим това“, каза Фандъкова.  „Тази работа изисква много прецизиране, правни консултации и експертни становище, за да може да бъдем сигурни, че едно наше решение няма да влезе в съда“, обясни тя. Аз ще продължа да изпълнявам моя ангажимент да променяме града с конкретни решения, в диалог с гражданите“, добави тя.  Вече съм възложила на зам.-кмета Стоянова да работи за създаването на сериозен правен анализ за всички казуси в Борисовата градина, заедно с предложенията за решения, как да бъдат решени, за да не натоварим с десетки милиони лева софиянци, каза още Фандъкова.  „Важно е подробен устройствен план да има. Важно е той да изпълни целите, за които беше избран, а именно да запази териториите на Борисовата градина, която всички обичаме и да не позволи ново строителство“, поясни тя.  Фандъкова припомни, че е върнала първоначалния план за преразглеждане, защото в него е имало разминавания от тези основни изисквания. По думите й е било предложено възстановяване на климатичното училище.  „Аз смятам, че не е необходимо да се изграждат допълнителни сгради, а в рамките на съществуващите да се преосмислят някои дейности. Като например категорично махане на автокъщата в Борисовата градина“, поясни тя, като отбеляза, че всички дейности в парка ще се извършват, но без разширяване на строителството.  „Радвам се, че всички общински съветници осъзнаха, че за да защитим обществения интерес, е важно да има устройствен план, който да не позволи никакви планове на частните собственици и съсобственици да се случват, да има вратичка за това“, поясни тя.  „Всички искаме да възстановим къпалнята, това за да стане, трябва да се защити и съсобствениците да знаят, че нищо друго не може да се строи там“, добави тя.  „С плана ние ще успеем да защитим Борисовата градина и с това работим и ще продължим да работим по различните казуси“, заяви столичният кмет.  Не мога да позволя за един или два покрива хората да смятат, че прикриваме нещо, каза Фандъкова относно оставката на председателя на Столичния строителен надзор арх. Влади Калинов.  „Става дума за конкретен казус за неговото действие по отношения искането чрез констативния акт за премахването на онази част от терасите, която е незаконна – става дума за покривите. Аз самата съм гледала екзекутивите, там колоните ги има, но няма конкретните покриви“, обясни Фандъкова.  „Арх. Калинов е много добър професионалист. Той познава законодателството добре. Каза своите притеснения и обяснения по процедурни въпроси. Проведохме разговор. За мен това не прозвуча достатъчно убедително. Заедно с това той предложи своята оставка“, уточни тя.  „Смятам, че беше важно и коректно, защото ние работим за доверие. Не можем да позволим за един или два покрива, хората да смятат, че покриваме и прикриваме нещо. Това не мога да го позволя,“ допълни Йорданка Фандъкова.  ", "date": "2019.06.27", "title": "Фандъкова: Искам да спра презастрояването в столицата "}
{"url": "http://epicenter.bg/article/K--Pargov--Stroitelstvoto-v-Sofiya-tryabva-da-spre--nuzhen-e-balans-mezhdu-chastniya-i-obshtinskiya-interes-/186679/2/0", "text": "Това, от което имаме нужда, е да спрем всякакво строителство и разрешителни за строеж до момента, в който не намерим баланс между частния и обществен интерес. Това каза пред журналисти лидерът на БСП – София и председател на групата на социалистите в СОС Калоян Паргов, предаде репортер на Агенция „Фокус“.  „До момента, в който не кажем в каква посока ще се развива София“, обясни Паргов.  „Имаме нужда от преразглеждане на общия устройствен план. Не бива да се противопоставяме и да омаскаряваме всяка частна инициатива, не бива да се пренебрегва правото на хората да имат качествен живот\", обясни той.  Според него през последните години в София основно проблемите са свързани с качеството на живот.  Той припомни и позицията на БСП-София за последните 10 години.  „Трябва пълно картографиране на всички имоти, които са в рамките на капитала. Всички имоти, които имат публично правна стойност трябва да бъдат извадени и върнати на Столична община“, поясни той.  „Имотите, за които има спорове и дела, да бъдат оставени на „Софийски имоти“ за да се реши спорът“, отбеляза Паргов.  Настояваме да се запознаем с резултатите от проверката на дружеството „Чистота Искър“, общинските съветници имат право на информация, каза Милка Христова, зам.-председател на Столичния общински съвет от БСП, във връзка с проверката на дружеството „Чистота Искър“.  „За пореден път кметът на София се опитва да дръпне завесата с изявлението, че докладът е предаден на прокуратурата, с което се смята, че случаят е приключен“, отбеляза Христова.  „Категорично заявявам, че това не може да се случи, защото даването на доклада на прокуратурата не означава, че случаят е засекретен и общинските съветници нямат право на информация за това какво се случва в дружеството, за да постигнем резултат от 2,7 млн. лв. – печалба 18 хил. и изключително лоши практики с източване на дружеството, неправомерни сключени договори и конфликт на интереси“, обясни тя.  „Тези въпроси не могат да бъдат предмет само на прокуратурата. Ние сме длъжни и настояваме да се запознаем с този доклад, защото каква е гаранцията дали тези лоши практики не продължават и в този момент“, допълни Христова.  ", "date": "2019.06.27", "title": "К. Паргов: Строителството в София трябва да спре, нужен е баланс между частния и общинския интерес!"}
{"url": "http://epicenter.bg/article/Sotsialistite-vikat-zdravniya-ministar-v-parlamenta---da-obyasni-zashto-se-zakrivat-otdeleniya/186682/2/0", "text": "\"Настояваме здравният министър да дойде в парламента, за да обясни решението си да бъдат закривани болнични отделения\". Това каза народният представител от \"БСП за България\" доц. д-р Георги Йорданов - народен представители, който прочете декларация от името на парламентарната група.   „Повод за нашата декларация е изказването на министъра на здравеопазването от вчера, който прави срещи, на които се запознава със състоянието на здравеопазването в различните региони“, заяви доц. Йорданов и припомни, че вчера министър Кирил Ананиев е бил в Северозападна България.   „Той каза, че болниците не могат да изпълнят своите задължения като обем помощ и не могат да достигнат определените лимити. Каза още и че тези отделения, които не могат да дадат достатъчно заплащане, ще бъдат закрити. С това решение той нарушава конституционното право на всеки български гражданин да получи медицинска помощ“, заяви доц. Йорданов и посочи, че областните болници са гръбнакът на българското здравеопазване.  ", "date": "2019.06.27", "title": "Социалистите викат здравния министър в парламента - да обясни защо се закриват отделения (ВИДЕО)"}
{"url": "http://epicenter.bg/article/Tramp-zamina-za-Yaponiya--sreshta-se-s-Putin/186638/7/0", "text": "Президентът на САЩ Доналд Тръмп замина за Япония за годишната среща на върха на Г-20,  по врреме на която ще има среща с руския президент Путин, предаде Асошиейтед прес.     Очаква се диалогът между двамата да засегне широк кръг въпроси. Президентският самолет излетя за Азия в 14,00 ч. местно време (21,00 ч. бълг. време) от авиобазата Андрюс в щата Мериленд.  Тръмп ще участва в срещата на Г-20 в Осака (28-29 юни), по време на която ще има поредица двустранни срещи. Вечерта на 29 юни Тръмп ще излети за Сеул за консултации за севернокорейската ядрена програма. Това ще бъде втората визита на президента в Южна Корея, след ноември 2017 г.", "date": "2019.06.27", "title": "Тръмп замина за Япония, среща се с Путин"}
{"url": "http://epicenter.bg/article/Dvoynitsite-na-Kim-Chen-un-i-na-Donald-Tramp-veche-sa-v-Osaka/186640/7/0", "text": "Известните актьори - двойници на лидера на КНДР Ким Чен-ун и на президента на САЩ Доналд Тръмп, са вече в японския град Осака, където на 28 и 29 юни ще се състои срещата на високо равнище на Г-20, съобщи в Туитър Хауърд Екс, който изпълнява ролята на севернокорейския ръководител, предаде БТА, цитирайки ТАСС.  Двойниците на двамата държавни лидери, станали през последните години световно известни, се разхождат из Осака, снимат се с минувачите и дори ядат в стил брудершафт традиционното ястие такояки ( пържени тестени топчета с плънка от парченца октопод). В разговори с журналисти двамата на шега напомнят, че наскоро са си разменили красиви и топли писма.  Кариерата на двойника на Ким започна през 2011 г., когато актьорът от китайски произход Хауард Екс започна да получава предложения да се снима в киното и за телевизията, най-вече в Хонконг. Той признава, че през последните три години е успял да постигне най-голяма прилика с лидера Ким. По време на последната зимна олимпиада в Южна Корея Екс имаше минути на световна слава, когато появата му с двойника на Тръмп Денис Алан предизвика фурор.", "date": "2019.06.27", "title": "Двойниците на Ким Чен-ун и на Доналд Тръмп вече са в Осака"}
{"url": "http://epicenter.bg/article/Ekrem-Imamoglu-vstapva-v-dlazhnost-kato-kmet-na-Istanbul/186641/7/0", "text": "Днес ще се състои церемонията в истанбулското кметство в квартал Сарачхане по встъпването в длъжност на Екрем Имамоглу като кмет на Истанбул.  Припомняме, избирателната комисия на Турция обяви окончателните резултати от частичния местен вот за управител на града на два континента, проведен повторно на 23 юни. Издигнатият от най-старата политическа формация и най-голямата опозиционна сила на президента на страната Реджеп Ердоган - Народнорепубликанската партия (НРП) кандидат е получил 54,21 % от действителните гласове. Неговият опонент от Партията на справедливостта и развитието (ПСР) и бивш премиер в Анкара Бинали Йълдъръм е получил 44,88 на сто.  За мнозина турци Имамоглу е личността, която може да допринесе за помирение в турското общество. По време на телевизионния дуел с Йълдъръм, Имамоглу увери, че иска да прекрати поляризацията и да стимулира единството на турското общество. ", "date": "2019.06.27", "title": "Екрем Имамоглу встъпва в длъжност като кмет на Истанбул"}
{"url": "http://epicenter.bg/article/Dzhonsan--Brekzit-shte-obedini-kakto-konservativnata-partiya--taka-i-Velikobritaniya/186644/7/0", "text": "“Оттеглянето на Великобритания от Европейския съюз в срок до 31 октомври ще обедини консервативната партия, която е в криза, и цялата страна”, заяви фаворитът за нов лидер на консерваторите и премиер Борис Джонсън.  “Партията изпитва криза и губи подкрепа  . За да се реши това, трябва да направим следното: първо, да напуснем ЕС на 31 октомври. Великобритания се нуждае от един (министър-председател), който вярва в този проект … Трябва да обединим страната, както обединихме Лондон  , заяви Джонсън по време на дебат с външния министър Джереми Хънт в сряда вечерта., съобщи АФП. Бившият външен министър нарече третия компонент на успеха на подготовката на партията „неутрализирането” на опозицията и победата над Лейбъристката партия, водена от Джереми Корбин. В момента Лейбъристката партия планира да организира вот на недоверие към новото правителство в парламента. В това отношение съдбата на новия кабинет зависи от това как Консервативната партия ще бъде единна в подкрепата си за новия премиер.  Говорейки за състава на новото правителство, Джонсън каза, че не дава никакви обещания, но кабинетът му ще бъде “много способен”.  ", "date": "2019.06.27", "title": "Джонсън: Брекзит ще обедини както консервативната партия, така и Великобритания"}
{"url": "http://epicenter.bg/article/Tramp--Ne-sam-dlazhen-da-davam-otchet-za-razgovorite-si-s-Putin-na-G-20/186655/7/0", "text": "Американският президент Доналд Тръмп каза, че няма да се срещне със севернокорейския лидер Ким Чен-ун по време на пътуването си в Азия за срещата на върха на Г-20 този уикенд, предаде Ройтерс, цитирана от БТА.  \"Ще се срещна с много други хора. Не. . . с него\", каза Тръмп пред репортери при потеглянето си от Белия дом за полета към Азия. \"Но може да разговарям с него под друга форма\", добави той.  Двамата мъже, които редовно си разменят писма, се срещнаха два пъти - през юли 2018 г. в Сингапур и през февруари тази година в Ханой. Преговорите между тях за денуклеаризация на Северна Корея до голяма степен се провалиха.  Тръмп заяви, че няма да е длъжен да дава отчет за разговорите си с руския президент Владимир Путин, които ще са в кулоарите на Г-20 в Япония. \"Това, което ще му кажа, не е ваша работа\", каза Тръмп, цитиран от Франс прес.  Той не пропусна да засегне и темата Иран. \"Иран може да прави каквото си иска, все ми е тая. Но тяхната страна е в икономическа беда. . . Лидерите й трябва да се погрижат за населението. Ако искат, ще сключат споразумение. В противен случай не мислят (за народа си) и са егоисти и глупаци\", добави държавният глава на САЩ.", "date": "2019.06.27", "title": "Тръмп: Не съм длъжен да давам отчет за разговорите си с Путин на Г-20"}
{"url": "http://epicenter.bg/article/Parlamentat/186635/2/0", "text": "Парламентът ще разгледа на първо четене промени в Закона за енергетиката.   Това предвижда проектопрограмата за работа на Народното събрание.  Измененията целят създаване на ефективна либерализация на пазара на природен газ и установяване на ликвиден пазар. По този начин ще бъде създадена конкурентна среда за добивните предприятия, търговците и потребителите, които ще сключват сделки на организирано място за търговия с ясни и единни правила и справедлива цена.  Чрез промените се дава възможност на търговците да реализират допълнителни количества в качеството им на участници, формиращи пазара (маркетмейкъри). Въвежда се и програмата \"gas release\", чрез която общественият доставчик освобождава определени количества газ, съответстващи на определен процент от потреблението за всяка предходна година, с цел по-конкурентен пазар на природен газ.  Депутатите ще гласуват на първо четене и Законопроект за марките и географските означения. В него е разписана процедурата по регистрация на марки и географски означения, опозиция, обжалване на решенията по опозиции, заличаване и отменяне. Създава се и правна възможност за регистрация на колективна и сертификатна марка.  Народното събрание ще разгледа на първо четене и промени в Закона за посевния и посадъчния материал. С тях се въвежда минимален срок от десет работни дни за отстраняване на нередовности по всички видове заявления, които се подават и за които досега такъв срок не е бил предвиден. Предвижда се всеки производител да води книга за произхода и количеството на посевния и посадъчния материал, който произвежда. ", "date": "2019.06.27", "title": "Парламентът ще разгледа законови промени за либерализация на пазара на природен газ"}
{"url": "http://epicenter.bg/article/Zhega--Maksimalnite-temperaturi-shte-stignat-do-35-gradusa--/186639/2/0", "text": "Жега днес, времето ще е слънчево, а максималните температури ще стигнат до 35 градуса.  Валежи са малко вероятни, според прогнозата на НИМХ.  Край морето ще духа слаб вятър, термометрите ще се качат до 32 градуса на брега, а сред вълните от два бала до 27 градуса.  Слънце ще грее и в планините, след обяд ще се появят облаци, но няма да вали. Максималната температура на 1200 метра ще е около 24, а на 2000 м – около 17 градуса.  Утре след обяд обаче дъждовете и гръмотевични бури се завръщат в западната и централната част от страната. Температурите ще се понижат малко.   В петък още преди обяд ще се развие купеста, в следобедните часове – и купесто-дъждовна облачност и отново на места ще има краткотрайни валежи, придружени с гръмотевични бури. Локални интензивни явления са възможни главно в Централна България.   В западната половина от страната вятърът ще се ориентира от северозапад, в източната ще бъде от север-североизток, до умерен. Температурите в по-голямата част от страната ще се понижат с 1 до 3 градуса и максималните ще са между 28° и 33°; по-високи ще останат в крайните югозападни райони.   В събота вятърът ще се усили, особено в планините. С него ще захладнее. В събота все още на отделни места ща превали и прегърми, с по-голяма вероятност в Централна България.   В неделя в Западна България вятърът чувствително ще отслабне, в Източна ще се обърне отново от североизток. Ще преобладава слънчево време, с временни увеличения на облачността след обяд, без валежи. В планините, по откритите била и върхове, през почивните дни ще бъде много ветровито.", "date": "2019.06.27", "title": "Жега! Максималните температури ще стигнат до 35 градуса! "}
{"url": "http://epicenter.bg/article/Obmislyat-Chervena-zona-za-parkirane-v-tsentara-na-Sofiya/186606/2/0", "text": "Столичната община обмисля въвеждане на Червена зона за паркиране в центъра на София. Това става ясно от план за устойчива градска мобилност на кметството с хоризонт до 2035 г., който ще бъде гласуван от общинския съвет днес.  В него са заложени мерки, които общината смята да предприеме в следващите години, за да намали използването на автомобили за сметка на придвижването пеша и с велосипед, както и да стимулира живущите в града да се качат в градския транспорт. Предлага се новата зона за паркиране да е с по-рестриктивни условия спрямо синята – по-висока цена и максимален престой до 1 час, пише в. \"Монитор\".  Червена зона трябва да обхване най-представителната част от центъра на града с най-голяма концентрация на административни, културни и обществени обекти.  Отделно пък Синята зона да бъде разширена извън сегашните си предали. Зелената зона също може да нарасне по места, в които се наблюдава засилен натиск от паркирали автомобили по уличното платно. Цената за паркиране пък е възможно да скочи при запълняемост на местата в зоните над 85%. Според общината това е индикатор за необходимостта от увеличаване на цената.  Обмисля се и създаване на „жълти места“ за платено краткотрайно паркиране в близост до здравни, обществени, културни и други сгради и обекти, където е необходимо да бъдат осигурени допълнителни места за колите.  „Центърът за градска мобилност има възможности и ресурс да осигури контрола на тези места включително с използването на съвременните технологии или чрез дислоциране на служители“, се посочва в плана.  Предвидено е още и поскъпване на данъка за дизелови коли след 2025 г. Както и въвеждане на ограничения за автомобили с по-замърсяващи двигатели, които се ползват за доставки и логистика. Влизането на товарните автомобили в центъра също ще става под контрол. Идеята е да се забрани движението на товарни коли над 4 тона в централната част от 7 до 21 часа, същото се отнася и за автобусите с над 22 пътнически места. Увеличаване на транспортно-успокоената зона с ограничение на скоростта до 30 км/ч в цялата централна градска част и въвеждането на такива зони в жилищните комплекси също е част от мерките.  Общината ще се опита да стимулира и използване на велосипеди, чрез изграждането на велоалеи. Удобството на пешеходците също намира място в плана, чрез по достъпно преминаване - повече тротоари, повдигане на пешеходните пътеки, както и подобряване на уличното осветление в пешеходните зони и публични пространства.  Изграждане на буферни паркинги при станции на метрото и скоростните трамвайни трасета също е сред заложените мерки на общината.  За осъществяването на плана са необходими 3.869 млрд. лв. Близо 1.6 млрд. лв. ще са нужни за доизграждането на третата линия на метрото и разширение на първите две линии. В наземния транспорт се предвижда да бъдат вложени 1.646 млрд. лв. Софиянци пътуват по 64 минути на ден Средно всеки жител на столицата прекарва в пътуване 64 минути на ден, се посочва в плана за устойчива градска мобилност. Пешеходното придвижване се избира при по-къси разстояния, като 1 пътуване е средно 17 минути. За пътуващите с автомобил едно пътуване отнема 26 минути, а за използващите обществен транспорт -29 минути. С автомобил пътуват основно работещите и домакините, докато градският транспорт е основно средство за придвижване на студентите. Пеша се придвижват основно пенсионерите. Основните причини да не се ползва по-широко пешеходното движение за извършване на различни видове придвижвания в делничен ден, са големите разстояния и липсата на време, както и задръстените с леки автомобили тротоари.  ", "date": "2019.06.27", "title": "Столичният общински съвет обсъжда Червена зона за паркиране в центъра на София"}
{"url": "http://epicenter.bg/article/Poroy-navodni-Kotel--obyaveno-e-bedstveno-polozhenie/186642/2/0", "text": "Тази сутрин в Котел започва разчистването на щетите от падналия пороен дъжд в ниската част на града вчера следобед, предаде кореспондентът на БГНЕС.  80 литра на квадратен метър е дъждът, който наводни около 20 къщи, нанесе щети по автомобили и къщи, и изнесе асфалта от улиците. Няколко улици са останали без настилка след пороя.  Особено са засегнати къщите около реката. Там нивото на водата е достигнало метър и половина. Няма данни за пострадали хора. Предстои описване на щетите. След пороя кметът Коста Каранашев обяви бедствено положение.  Общината ще разчита и на държавата за възстановяването на града след бедствието.", "date": "2019.06.27", "title": "Порой наводни Котел, обявено е бедствено положение"}
{"url": "http://epicenter.bg/article/Veselin-Mareshki--Mislya-da-se-kandidatiram-za-kmet-na-Sofiya--Shte-bade-shou-/186645/2/0", "text": "Направихме анализ на евроизборите. Хората не излязоха да гласуват заради отвращението от политическата система и неразбирането на евроизборите. На нас не ни достигнаха 30 000 гласа. Нашият анализ показа, че хората не искаха да ме изпратят в Брюксел и искаха да остана тук в България. За това не гласуваха за нас. Другото е, че не успяхме да купим достатъчно цигански гласове и да спечелим циганската любов. Сега съм се записал на курс по тази тема. Преподавател ми е Красимир Каракачанов.  Това каза в сутрешния блок на БТВ лидерът на партия \"Воля\" Веселин Марешки.   \"Не може да се харчат тези безобразни суми за изтребители, когато хората едвам свързват двата края, липсват лекарства, не могат да си платят сметките. Партийните субсидии няма как да повлияят на живота на българите. Тук говорим за няколко милиона, а при изтребителите говорим за милиарди. Не знам колко надвзети субсидии трябва да върнем. Ние не чакаме на тази субсидия. Нашите дарения за болници и възрастни хора са по 300 000 лева на месец. Няма как да чакам на тази субсидия. За мен, за да функционира нормално една партия субсидията трябва да е минимум 300 000 лева на месец, а таванът трябва да е 500 000 лева\", разкри Марешки.  \"Цветан Цветанов е прав да чувства една несправедливост. Това рязко разграничаване от него е несправедливо. Г-н Цветанов се е доказал като много добър организатор. Чувал съм се с него. Нямам спомен да сме говорили по темата той да се присъедини към \"Воля\". Мисля да се кандидатирам за кмет на София. Ще бъде шоу. Чувам, че Мая Манолова, Слави Трифонов ще участват. Ще направя една добра кампания. Хората в \"Люлин\" ме разпознават много добре покрай бензиностанцииите\", завърши Веселин Марешки. ", "date": "2019.06.27", "title": "Веселин Марешки: Мисля да се кандидатирам за кмет на София. Ще бъде шоу!"}
{"url": "http://epicenter.bg/article/Borisov-s-po-golyam-reyting-ot-GERB--/186648/2/0", "text": "  Това е един от изводите на съвместното национално представително проучване на БТВ и „Маркет линкс”, проведено сред 1001 пълнолетни българи в периода 11-19 юни по метода на пряко лично интервю.   Добромир Живков от агенцията посочи в сутрешния блок на БТВ, че    В същото време, ако ГЕРБ понасят тежък удар с „Апартаментгейт” през април и май (когато даже БСП ги изпреварва по подкрепа), то    „ , коментира Живков.  След евровота електораланата подкрепа за основните партии се запазва на сходни нива. При избори днес ГЕРБ биха взели 30,6% от гласовете, БСП – 28,9%, ДПС – 8%, „Обединени патриоти” – 6%. „Демократична България” все още има шанс за представителство в Народното събрание с 5,3%, а „Воля” е на ръба с 3,3%.  „ , подчерта Добромир Живков. Той отбеляза, че огромна част от българите смятат, че страната не се развива в правилната посока – песимистите са два пъти повече от оптимистите.  ", "date": "2019.06.27", "title": "Маркет линкс: Борисов с по-голям рейтинг от ГЕРБ, БСП изпреварва Нинова"}
{"url": "http://epicenter.bg/article/-quot-Ataka-quot--e-kategorichna--partiynata-subsidiya-tryabva-da-e-1-lv-/186649/2/0", "text": "Депутатът от „Атака“ Николай Александров коментира в сутрешния блок на Bulgaria ON AIR как ще се редуцира размерът на партийната субсидия.  Той заяви, че от „Атака“ подкрепят искането на ГЕРБ тя да бъде в размер от 1 лв. \"Атака\" е за намаляването на субсидията\", потвърди народният представител.  Към момента, потвърди и депутатът, не е обявено кога ще има среща между партиите по темата. \"Нямам яснота. В изчакваща позиция съм\", заяви Александров.  „Най-големият страх ще стане демокрацията, а демокрацията е обществото“, напомни депутатът от „Атака“.  Николай Александров коментира разходите за партийни медии. \"Това е част от връзката с обществото\", поясни той.  ", "date": "2019.06.27", "title": "Николай Александров: \"Атака\" е категорична, партийната субсидия трябва да е 1 лв."}
{"url": "http://epicenter.bg/article/Yavor-Bozhankov--Otivame-kam-edin-balkanski-model-na-finansirane-na-partiite/186650/2/0", "text": "„Партийните субсидии трябва да се намалят, да, но няма защо да бързаме с този процес, защото трябва да се направи добър анализ. Ключовата дума е разходоориентирана. Субсидията не трябва да бъде нито много малка, за да не отидат политическите сили в сивия сектор, нито много голяма, за да печелят“. Това каза пред БНР Явор Божанков, депутат от БСП и член на правната комисия в парламента.  „В момента се отклонява вниманието от големите теми – поскъпването на самолетите, вдигането на цената на тока за бизнеса, отказа да ни приемат в Шенген. Това е удар и срещу опозицията, защото се прави в средата на годината, когато всяка партия си е планирала разходите до края. В политиката влиза и нов играч – Слави Трифонов, който експлоатира и основна тема – партийните субсидии“, допълни Божанков в предаването „Преди всички“.  По думите му има липса на експертиза в законодателния процес, което става хроничен проблем и причина за постоянни промени и нестабилност в законодателството.  „В България отиваме към един Балкански модел – при липса на всякакъв ред как частният сектор ще финансира партиите и ги праща директно в сивия криминален сектор. Лошото на популизма е, че винаги започва с аплодисменти, понякога става реалност, но винаги завършва зле“.  БСП изчислява кой е минимумът на държавна субсидия, който ще осигури безпроблемно обезпечаването на политическия процес и няма да бъде твърде голяма субсидия, която да донесе изкривяване. ", "date": "2019.06.27", "title": "Явор Божанков: Отиваме към един балкански модел на финансиране на партиите"}
{"url": "http://epicenter.bg/article/Eksperti-se-skaraha-za-novite-uchebnitsi-po-istoriya/186651/2/0", "text": "Недоволството е изненадващо, тъй като учебниците са минали през рецензии и експерти в Министерството на образованието. В момента тази вълна на недоволство е чисто политическо. Целите са да бъде осъден напълно комунизма. Няма период, който да се очертава само с лоши качества. Това заяви съавторът на предизвикалия скандал нов учебник по история за 10-ти клас проф. Искра Баева.  \"Реакцията не е политическа и проблемът в учебниците не е политизиран. Историци и общественици подхванаха темата за учебниците по история\", каза още историкът от Нов български университет доц. д-р Лъчезар Стоянов в сутрешния блок на БНТ.  \"Недопустимото в учебника по история, е именно опитът да се размие оценката на тоталитарните режими. Трите тоталитарни идеологии са неприемливи, каквито са световните оценки. Тоталитарните режими не могат да се представят с балансирани оценки и режимът не може да се оценява добре. Имаше масови репресии, с цел да се смаже човешката същност\", допълни той.  \"Режимът трябва да се остави на оценките на историците\", коментира проф. Искра Баева.  \"Европейската съвест категорично не приема комунизма. Пътят за помирението е чрез памет. Представената идеология на комунизма не е приемлив. В края на раздела за комунизма, режимът е представен силно позитивно и се прави внушение, че в крайна сметка това е много добър период. Тодор Живков е представен с цели 10 снимки и като личност на века\", завърши доц. д-р Лъчезар Стоянов. ", "date": "2019.06.27", "title": "Експерти се скараха за новите учебници по история"}
{"url": "http://epicenter.bg/article/Adat-idva--Ognena-zhega-ot-pustinyata-Sahara-vrahletya-Evropa--preduprezhdavat-sinoptitsi/186652/2/0", "text": "Адска жега от пустинята Сахара връхлетя Европа, като юнските температури ще достигнат 45 градуса по Целзий, предупреждават синоптици, цитирани от \"Сън\".   Във Франция се опасяват да не се повтори лятото на 2003 г., когато починаха 15 000 души повече от обичайното, което бе свързано с адските горещини. Във Франция тогава бе регистрирана температура от 41,5 градуса на 21 юни 2003 г.  \"Последните прогнози не оставят съмнения, че се задава нов национален рекорд\", обяви френският синоптик Гийом Возника, с прогнози за 45 градуса в южните градове Ним и Карпентрас в петък.  Испански метеоролог предупреди в Туитър - \"Адът идва\", заради очакваните в страната температури около 45 градуса. В 30 провинции в страната е отправено предупреждение за големи горещини, като в 17 от тях има оранжев код. \"Към жегата в четвъртък се прибавя още жега\", пише \"Ел Паис\".  Най-голям скок - около 4-5 градуса в сравнение със сряда, е прогнозиран около Сарагоса, Тарагона и по протежението на река Ебро. Най-високи температури бяха регистрирани вчера в Билбао - 39,6 градуса на летището, в Палма де Майорка - 39,2 градуса.  Въздух от пустинята Сахара тази седмица накара термометрите на континента да подскочат до рекордни за периода стойности в Австрия, Белгия, Чехия, Дания, Германия, Люксембург, Холандия и Швейцария.  Затова във вторник туристи в Рим и Париж предпочетоха да се разхлаждат в градските фонтани вместо планираното разглеждане на забележителностите на Вечния град и Града на светлината.", "date": "2019.06.27", "title": "Адът идва!  Огнена жега от пустинята Сахара връхлетя Европа, предупреждават синоптици"}
{"url": "http://epicenter.bg/article/Kaloyan-Pargov-posreshtna-poslanika-na-SASht-Erik-Rubin-v-tsentralata-na-BSP-Sofiya/186654/2/0", "text": "Лидерът на БСП - София Калоян Паргов посрещна посланика на САЩ в България Н. Пр. Ерик Рубин в централата на столичните социалисти, съобщиха от пресцентъра на БСП.  Той беше специален гост на традиционната дискусия, организирана от клуб \"Млад дипломат\" към ГС на БСП - София, с председател Николай Маринов.  Американският дипломат, чийто мандат изтича след няколко седмици, направи оценка на отношенията между САЩ и България.   Калоян Паргов поздрави Ерик Рубин за професионализма, с който ще бъде запомнен неговият мандат в България. А в края на срещата му подари икона на \"земния ангел\" Св. Иван Рилски - небесния закрилник и покровител на българския народ.  \"Не се поддадохте, както някои ваши предшественици, на изкушението да давате наставления през медиите\", обърна се лидерът на БСП - София към американския посланик.  Калоян Паргов отбеляза факта, че Ерик Рубин е посланикът на САЩ с най-дълъг мандат в България.  \"Това е висока оценка и на Държания департамент за вашата работа, каза още Калоян Паргов. - Вие сте и първият американски официален представител, който прекрачва прага в Дома на Градската организация на БСП в София, като не броим, разбира се, Гюс Хол - генерален секретар на Американската комунистическа партия\".  Калоян Паргов отбеляза и добрите и ползотворни контакти на Ерик Рубин с представители на целия политически спектър в България през мандата му. Според него вече е време за различна основа, на която да стъпят отношенията между България и САЩ, а именно – увеличаване на американските инвестиции в страната ни и на Балканите.  \"За нас е ясно, че политиката на Балканите на САЩ, като Велика сила, винаги се е базирала на три водещи линии - сигурност, енергетика и сдържаност, коментира той. - Мисля обаче, че е дошло времето за четвърта водеща линия, която да стане различна основа на нашите отношения, а именно – увеличаване на американските инвестиции в България и на Балканите. Националните ни интереси се опират на три стълба - стабилност, регионално сътрудничество и решението на един романтичен за България драматичен въпрос – Македония – и увеличаване на чуждестранните инвестиции, от които отчаяно се нуждаем предвид състоянието на нашата икономика. И точно на това място можем да намерим пресечна точка на българо-американските интереси. За нея си заслужава да говорим и с вас, и с бъдещия американски посланик у нас Херо Мустафа, която ще посрещнем най-сърдечно. Надяваме се тя да продължи и да задълбочи този диалог и да го доведе до конкретни резултати\".  Н. Пр. Ерик Рубин призна, че напуска България след няколко седмици с известна тъга, но обеща да запази приятелствата и връзките си с нашата страна и да се върне пак тук.  \"Искам да подчертая, че взаимоотношенията, които имаме с България, се характеризират с тясно сътрудничество с всички основни водещи политически партии, каза той. - Най-вече искам да отбележа особено тясното и позитивно сътрудничество, което сме имали през годините с БСП. Тук бих искал да кажа, че всяка година над 5000 млади българи посещават САЩ в рамките на програмата за летни студентски бригади. Досега над 100 000 души са се включили в тази програма\".  Американският дипломат добави, че взаимоотношенията с България вече обхващат много области, а една от тях е икономическото развитие.  \"Нашият основен приоритет в това отношение е създаването на добри работни места с подходящи заплати за младите българи, за да се върнат те от чужбина или въобще да не напускат страната. Американските инвестиции в България през последните 25 години е нещо, с което ние много се гордеем. Благодарение на тях тук бяха създадени десетки хиляди работни места\", коментира той.  Ерик Рубин добави, че приоритет на САЩ е да помогне на България да гарантира енергийната си сигурност.  \"В това отношение нашата основна цел е диверсификацията, каза той. - Така страната ще има достъп до множество източници на енергия, а конкуренцията ще спомогне за намаляване на цените. Затова ние очакваме с нетърпение най-важната стъпка - завършването на интерконектора между Гърция и България. Благодарение на него през следващата година в страната ще може да пристигне газ от Азербайджан\".  Посланикът на САЩ отбеляза също, че от началото на миграционната криза Америка много тясно си сътрудничи с България и помага да опази и гарантира сигурността на границите си.  \"САЩ и България си сътрудничат успешно в областта на модернизацията на отбранителните способности, както и във военната област, коментира Ерик Рубин. - Помагаме също на България, като член на НАТО, да увеличи оперативната си съвместимост с останалите страни-членки на Пакта. В тази връзка страната се нуждае от модерно военно оборудване, съвместимо с НАТО, така че българските военни да вземат достойно участие в съвместни операции, както и да отбраняват родината си\".  Американският дипломат разкри също, че се гордее със сътрудничеството с България в областта на запазването на културните и исторически ценности, както и в сферата на образованието.", "date": "2019.06.27", "title": "Калоян Паргов посрещна посланика на САЩ Ерик Рубин в централата на БСП-София"}
{"url": "http://epicenter.bg/article/Todor-Baychev--GERB-i-DPS-opitaha-da-ubiyat-preferentsiyata--sega-i-demokratsiyata-/186665/2/0", "text": "„ГЕРБ и ДПС опитаха да убият преференцията, сега и демокрацията. За съжаление децата в политическия брак между ГЕРБ и ДПС винаги са мъртво родени. Тъй като не се справиха с борбата с корупцията, те я узакониха чрез отвореното финансиране на партиите.\" Това заяви народният представител от ПГ на „БСП за България“ Тодор Байчев пред БСТВ, съобщиха от пресцентъра на партията.  Той се обяви за намаляване на субсидията, но в разумни граници.  „Няма как да продължи да съществува политическата система без нормално финансиране. Големите партии ще се затруднят да функционират, малките ще изчезнат”, отбеляза народният представител.  Той коментира решението на КПКОНПИ, че всички замесени в „Апартаментгейт” са невинни.  ”Ако не бяха виновни, защо си подадоха оставките? Ако моралът е толкова силен, не трябва да го проявяват след като са съгрешили”, обясни Байчев и изрази опасения, че има нещо задкулисно, което не излиза наяве.  \"КПКОНПИ не можа да докаже произхода на средствата на управляващите. Избраха Пламен Георгиев, за да може да ги покрие - така и стана”, завърши Тодор Байчев и поясни, че председателят на органа е трябвало да бъде назначаван от президента, а не от управляващите.  ", "date": "2019.06.27", "title": "Тодор Байчев: ГЕРБ и ДПС опитаха да убият преференцията, сега и демокрацията "}
{"url": "http://epicenter.bg/article/Prints-Uilyam-zayavi--che-za-nego-nyamalo-da-e-problem--ako-nyakoe-ot-detsata-mu-se-okazhe-gey/186657/7/0", "text": "Британският Принц Уилям заяви, че за него нямало да има проблем, ако някое от децата му се окаже гей, съобщава БТА.  Кралската особа по-скоро би се притеснила от това как би реагирало общественото мнение по въпроса.  Принц Уилям направи своето изявление по време на посещение в Лондон на нестопанска организация, работеща с млади представители на ЛГБТ общността, които са бездомни или живеят във неблагоприятна среда. Участник в дискусията, организирана от фондацията \"Албърт Кенеди\", го запита: \"Ако някое от децата ви някой ден заяви: \"Аз съм гей, или аз съм лесбийка, как ще реагирате?\"  Внукът на кралица Елизабет Втора заяви, че естествено за него нещата щели да бъдат абсолютно наред. Като добави - \"По-скоро се притеснявам не за тяхната сексуална ориентация. А за това как ще реагират и ще бъдат възприети от останалите и дали няма да бъде оказван натиск върху тях!\".", "date": "2019.06.27", "title": "Принц Уилям заяви, че за него няма да е проблем, ако някое от децата му се окаже гей"}
{"url": "http://epicenter.bg/article/Vzriv-vav-Viena--sruteni-sa-dve-sgradi--zhertvite-sa-nay-malko-dve-/186658/7/0", "text": "Две многоетажни сгради във Виена се срутиха частично след експлозията от четвъртък, причинена от изтичане на газ. При инцидента загина жена, но са налице подозрения и за най-малко още една жертва, съобщава австрийският национален ежедневник Die Presse, цитиран от Агенция \"Фокус\".  Тялото на жената бе открита през нощта срещу петък. Под развалините е открит блокиран още един човек, който не дава признаци на живот.  Според говорителя на противопожарните служби Кристиан Фейлер, на място продължава работата на спасителите. Привлечени са и специално обучени кучета.  В рамките на нощта на терен са били задействани около 100 пожарникари, като в сутрешните часове на деня броят им е бил намален на 35. Продължава отронването на части от двете сгради.  При инцидента са пострадали 14 души, двама от които са с тежки наранявания. 35-годишен мъж е с множество счупвания, разкъсвания и вътрешни наранявания, след като е бил ударен от отломки от рухващото здание. Медиците все пак увериха, че състоянието му е стабилно и няма опасност за живота му.  Вторият сериозно ранен мъж е 54-годишен мъж, който е бил ударен от счупено стъкло. Останалите 12 пострадали са с леки наранявания и след необходимите прегледи са изпратени по домовете им.  В непосредствена близост до мястото на произшествието има основно и средно училище. В тях са били евакуирани местни жители и близки на живущите в двете сгради.  ", "date": "2019.06.27", "title": "Взрив във Виена, срутени са две сгради, жертвите са най-малко две "}
{"url": "http://epicenter.bg/article/Nay-malko-30-zhertvi-na-gramotevichni-buri-v-Iztochna-Indiya/186667/7/0", "text": "Най-малко 30 души загинаха, а няколко десетки бяха ранени през последните 24 часа в щата Бихар, в източната част на Индия. Той бе покосен от силни дъждове с гръмотевици, съобщават местните власти, цитирани от БГНЕС.   Лошото време в района бележи приближаването на дъждовния сезон на мусоните, който традиционно продължава в Индия от края на юни до септември. Преди това в Бихар продължи дълго време аномалната жена, която през последните седмици отне живота на няколко десетки души. Администрацията на щата е разпоредила изплащането на обезщетение в размер на почти 6 000 долара на семействата на всяка от жертвите. ", "date": "2019.06.27", "title": "Най-малко 30 жертви на гръмотевични бури в Източна Индия"}
{"url": "http://epicenter.bg/article/SASht-i-Kitay-sa-postignali--primirie--v-targovskata-voyna-za-G-20-/186668/7/0", "text": "САЩ и Китай са постигнали ново „примирие“ в търговската си война, за да подновят преговорите, насочени към разрешаване на спора. Това разкриват източници, запознати със ситуацията, става ясно от материал на базираното в Хонгконг англоезично издание The South China Morning Post, изготвен съвместно с Politico и цитиран от Агенция \"Фокус\".  Подробностите за споразумението се съдържат в прессъобщенията в навечерието на срещата между китайския президент Си Дзинпин и държавния глава на САЩ Доналд Тръмп, която ще се проведе в рамките на форума на Г-20 в Осака. Съответното разкриват трима източника – един в Пекин и двама във Вашингтон.  Подобно споразумение би предотвратило новия кръг от мита за допълнителен китайски внос на стойност 300 млрд. долара. Ако бъде приложен, той ще разшири наказателните тарифи за почти всички доставки от азиатската страна за САЩ.  Администрацията на Тръмп заплаши с мита в размер до 25% върху оставащите необлагани до този момент китайски стоки, ако преговорите този уикенд се окажат безрезултатни. Един от източниците разкрива, че решението на Тръмп да отложи допълнителните тарифи е цената на провеждането на срещата в Осака.  „Реалността обаче е, че президентът Тръмп винаги може да промени решението си“, предупреждава събеседникът на изданието. Нито Белият дом, нито Минитерството на търговията на САЩ коментираха докладите.  Тръмп повтори в сряда, че е готов да наложи допълнителни тарифи на Китай, ако преговорите в Осака се провалят, но предложи допълнителни мита да започнат от 10%.  По-рано тази седмица високопоставен служител на администрацията на Тръмп заяви пред Politico, че е възможно тарифите да бъдат временно отложени.  „Нищо не е сигурно. Абсолютно нищо“, алармират от Вашингтон.  Не е ясно дали Тръмп ще даде някакъв краен срок за постигане на споразумение. Два източника предложиха срок от шест месеца – до края на годината.  Търговската война между Пекин и Вашингтон започна преди почти 12 месеца, когато Тръмп наложи 25% мита на вноса на китайски стоки на стойност 250 млрд. долара.  Източник, базиран във Вашингтон, запознат с разговорите, казва, че има „постоянни опити за координиране на съобщенията в пресата\", но добави, че все още няма нищо ясно по отношение на решенията за тарифите.  Източникът, пожелал анонимност, заяви, че от двете страни се очаква да публикуват съгласувани прессъобщения след срещата на върха.  ", "date": "2019.06.27", "title": "САЩ и Китай са постигнали „примирие“ в търговската война за Г-20 "}
{"url": "http://epicenter.bg/article/VMRO---Zelenite--protesti-sreshtu-zakona-za-Chernomorieto-sa-nelogichni-/186684/2/0", "text": "Тези \"зелени\", в кавички, протести звучат нелогично. Аргументите им са, че проблемът е бетонът по Черноморието. Но това не звучи сериозно, защото ако има един проблем, това не означава, че решаването на друг проблем не трябва да е обект на законодателната власт. Това коментира в ефира на ТВ Европа народният представител и заместник-председател на ВМРО доц. д-р Милен Михов. Той коментира темата за промените в Закона за Черноморското крайбрежие, съобщиха от пресцентъра на партията. Разви се тезата, че дивото къмпингуване е нещо в полза на хората и природата. Само че това твърдение е несъстоятелно от две гледни точки. Първо, от правна – става дума за държавна, общинска и частна собственост - земя, гори, а някои места са и защитени зони по „Натура 2000“. Не може да приемем, че някой може нерегламентирано да къмпингува на тези места без необходимите разрешения, обясни доц. Михов. Второ – на тези т.нар. еколози, които протестират сега, трябва да им напомним тяхната позиция от времето, когато се обсъждаше трасето на магистрала „Струма“ по Кресненското дефиле и се коментираше за втория лифт на Банско. Те тогава бяха твърдо зад тезата, че всяко навлизане на човек в природата води до риск спрямо екосистемата. Следователно трябва да приемем, че всяко едно такова къмпингуване, колкото и да са старателни практикуващите го, нарушава равновесието в екосистемите, заяви Михов, като обобщи, че и от правна, и от екологична гледна точка съпротивата срещу тези разпоредби е неоснователна. Народният представител подчерта, че приетите в закона промени по предложение на ВМРО не забраняват, а регламентират такъв вид къмпингуване. В Европа подобно диво къмпингуване е немислимо поради ред ограничения, които се прилагат по съответното местно законодателство, обясни Михов. У нас има проблем и с местата за къмпинг, защото има общини, които се натоварват с поддържката – чистене, средства за извозване на боклуци, които неминуемо се натрупват когато стотици хора посещават тези къмпинги. С нашите предложения се дава право на общините да могат да регламентират подобни зони, каза още депутатът. По повод предложението на ВМРО за нов документ за самоличност за сънародниците ни зад граница, които не притежават българско гражданство, Михов обясни, че с него ще се позволи постоянно пребиваване в България. Документът ще се издава на чужди граждани от български произход и ще им дава всички права на български граждани, свързани с достъп до трудовия пазар, обучение, образование и здравеопазване. Накратко, обясни доц. Милен Михов, обект на тази карта „Българин“ ще са онези българи, които по стечение на обстоятелствата и волята на историята са останали извън сегашните предели на България. Това са българите от Западните покрайнини, Македония, Албания, Молдова, Украйна.  ", "date": "2019.06.27", "title": "ВМРО: „Зелените“ протести срещу закона за Черноморието са нелогични"}
{"url": "http://epicenter.bg/article/Vtori-falstart-na-konsultatsiite-za-razmera-na-partiynite-subsidii-v-parlamenta/186686/2/0", "text": "След като в сряда консултациите за размера на партийните субсидии бяха отложени, такива не се състояха и в четвъртък, съобщава \"Фокус\".   Лидерът на НФСБ и един от инициаторите на консултациите Валери Симеонов посочи, че причина за това е отсъствието на ръководството на ГЕРБ. Председателят на ПГ на ГЕРБ Даниела Дариткова е на посещение в Япония. „По принцип всяка партия трябва да бъде представена достатъчно стабилно, сериозно и отговорно. В момента отсъства ръководството на групата на ГЕРБ, което означава, че може да ги изчакаме, може и да не ги изчакаме“, заяви Симеонов. Той подчерта, че поетият ангажимент до края на юли да се излезе с решение, трябва да бъде изпълнен.   „Може да не изчакаме ръководството на ПП ГЕРБ, тъй като тук става дума за политически договорки, а не парламентарни. С други думи – както можем да почакваме Даниела Дариткова да се върне, така може да поискаме Бойко Борисов да дойде. Ще поискаме ГЕРБ да бъде представена достатъчно отговорно и сигурно“, заяви Симеонов и посочи, че ГЕРБ ще реши кого да прати на тези преговори.   Лидерът на НФСБ подчерта, че оттук нататък е възможен всякакъв развой на събитията – редакционна поправка на сумата, приемане или отхвърляне на предложението. Симеонов определи като „избягване от отговорност“ нежеланието на ДПС да се включи в консултациите.  От своя страна, лидерът на ДПС Мустафа Карадайъ съобщи, че на 27 юни партията е възстановила надвзетите средства от партийните субсидии.   По данни на Министерството на финансите сумата е 1,6 млн. лв. Карадайъ посочи, че процедурата във връзка с промените в субсидиите вече е приключила и срокове за внасяне на предложения са изтекли. „Други предложения в сроковете ние не видяхме и няма какво да обсъждаме. Вариантите са сегашната ситуация – предложените от Министерски съвет промени за 1 лв. субсидия, и нашите предложения, които са направени в срока – нула лева субсидия и отворен модел на финансиране на политическите партии“, заяви лидерът на ДПС. От своя страна, народният представител Делян Пеевски подчерта, че разговорите с ГЕРБ за партийните субсидии са приключили. „Ако не си държат на думата за 1 лв., това си е техен проблем“, коментира Пеевски.  Агенция „Фокус“ припомня:След като във вторник стана ясно, че „Обединени патриоти“ ще инициират консултации с политическите сили в Народното събрание за размера на партийните субсидии, до такива в сряда така и не се стигна. Причината бе отсъствието на ръководството на ГЕРБ. От своя страна, ДПС обявиха, че че няма да участват в подобни консултации.   Междувременно лидерът на БСП Корнелия Нинова обяви, че партията има готовност да върне надвзетите субсидии, но това ще стане чрез удръжки от следващите, тъй като към момента не разполагат със средствата. А по разпореждане на председателя на ГЕРБ Бойко Борисов партията първа възстанови надвзетите средства от партийната субсидия на 25 юни. ", "date": "2019.06.27", "title": "Втори фалстарт на консултациите за размера на партийните субсидии в парламента"}
{"url": "http://epicenter.bg/article/Dragomir-Stoynev--Iskame-garantsii-za-prozrachnost-na-badeshtata-gazovata-borsa/186689/2/0", "text": "„Подкрепяме преминаването от пазар на регулирани цени към пазар на свободно договаряните цени в енергетиката. Имаме съмнения обаче. Искаме да се гарантира, че новата газова борса ще работи на прозрачен и пазарен принцип и ще печели този, който може да предложи най- конкурентна цена както на бизнеса, така и на потребителите”. Това заяви зам.-председателят на ПГ на „БСП за България” Драгомир Стойнев по време на дебатите за Закона за енергетиката. Той подчерта, че свободното определяне на цени е европейска практика и трябва да е така. „Когато става въпрос за такива важни казуси, ние трябва да бъдем обединени. Няма как обаче да не сме притеснени, че все още нямаме енергийна стратегия”, каза той. По думите му има напрежение в Маришкия басейн за бъдещето на централите. „Ние сме за запазване на тези централи и изцяло подкрепяме действията на българския миньор”, категоричен бе Стойнев. Той посочи, че за диверсификацията е важна и интерконекторната връзка. „Педи изборите се направи първа копка, обаче, уважаеми колеги, дали сега там се работи?”, попита социалистът и подчерта, че ентусиазмът на строителите явно е намалял след изборите. Стойнев подчерта, че газовият хъб „Балкан”, с който правителството на Борисов се хвали толкова много, все още е само медиен проект.  Драгомир Стойнев заяви, че левицата ще гласува с въздържал се по този законопроект, защото той ще създаде газова борса по подобие на електроенергийната борса. „Имаме съмнения за конкретни манипулации на енергийната борса. Вчера, в 13:20 часа и в 16:20 часа, на енергийната ни борса бяха закупени от две големи фирми по 50 мегавата електрическа енергия на ниски цени. „Странно защо ниската цена съвпада с обявения планов ремонт на АЕЦ „Козлодуй”, подчерта зам.-председателят на ПГ на левицата. „Искаме БЕХ и КЕВР да започнат проучвания дали няма пазарни манипулации. Ако има такива, това е подсъдно и за нас е недопустимо”, категоричен бе той. Стойнев подчерта, че на борсата явно се случват неща, които не отговарят на пазарните принципи и неслучайно българските производители са притеснени, защото за тях не остава евтина енергия.    „България трябва да съхрани и запази своята роля на газоразпределителен център в региона и Европа и то в условията на все по-голяма конкуренция“. Това заяви народният представител от ПГ на „БСП за България“ Жельо Бойчев от парламентарната трибуна. Той подчерта, че целта на законопроекта е постепенно преминаване от пазар на регулирани цени към пазар на търговия на природен газ на свободно определяни цени. „Но имаме определени притеснения. Не трябва да повтаряме негативния опит в пазара при създаването на електроенергийната борса“, допълни той. Според него много ясно трябва да се уточни ролята и мястото на обществения доставчик „Булгаргаз“. „От една страна – съхранение на неговия обществен ангажимент, като доставчик, и от друга страна – предвижданата в закона нова роля на \"доставка по ликвидност\". Важно е да се уточни и неговата ролята при продължаване на дългосрочните договори за доставка на газ, носител на които от българска страна е той“, коментира Бойчев. По неговите думи е важна и ролята, и мястото на нашата страна на газопреносната и газоразпределителната карта в Европа и в региона. „Добрите намерения в този законопроект няма да могат да бъдат реализирани, ако не подобрим и мобилизираме целия ресурс на правителството и всички институции да бъдат осъществени всички инфраструктурни проекти за свързаност и за диверсификация на източниците на доставка. А правителството в момента не реализира тези проекти с нужното темпо“, коментира народният представител, като добави, че управляващите са получавали и подкрепа от страна на БСП.    „Не е приоритет на правителството да се разширява транзитът, както и да се увеличи потреблението сред населението и икономиката“. Това заяви народният представител от левицата Атанас Костадинов. Той посочи сериозна опасност в закона – прекрасната идея за газовия хъб да остане само едно алиби да можем да транзитираме свободно и безпроблемно по европейските правила газ, но не и за да развием тази конкурентна възможност.", "date": "2019.06.27", "title": "Драгомир Стойнев: Искаме гаранции за прозрачност на бъдещата газовата борса"}
{"url": "http://epicenter.bg/article/Ananiev--Na-roditelite-na-Mimi-ne-tryabva-da-badat-iskani-nikakvi-pari-/186695/2/0", "text": "На родителите на починалото миналата седмица от злокачествено заболяване момиченце не трябва да бъдат искани никакви пари. Това заяви министърът на здравеопазването Кирил Ананиев, предаде Нова тв.  „Изключително неприятно изненадан съм от това, че на родителите са изпратени фактура и напомняне за плащане. Или става дума за техническа грешка, или някой е злоупотребил със служебното си положение“, посочи здравният министър.  Той присъства на представянето на роботизираната хирургична система за безкръвни операции Da Vinci в университетска акушеро-гинекологична.  „От апарата Da Vinci ще могат да се възползват пациенти от цялата страна. Тази придобивка е достояние на всички български граждани. Стойността на апаратурата е 6 млн. лв., от които 2 млн. лв. са инвестиция от Министерството на здравеопазването, 2 млн. лв. от МУ-София и 2 млн. лв. от „Майчин дом“\", каза Ананиев.  Министърът окачестви днешния ден като празник, защото не всички държави могат да си позволят новата високоспециализирана технология, с която „Майчин дом“ вече разполага, а роботът е важен, тъй като с него в световен мащаб е спасен животът на над 5 млн. души.  От думите на министъра стана ясно още, че медицинските дейности, извършвани със системата Da Vinci се финансират и със средства от Националната здравноосигурителна каса.  В официалното си изказване здравният министър подчерта, че грижата за детското и майчино здраве е акцент в работата на правителството, доказателство за което са и действията на Министерството на здравеопазването. В тази посока е и решението да бъдат увеличени цените на клиничните пътеки за детско и майчино здравеопазване.  „Непрекъснато се стремим да поощряваме работата и да подобряваме условията на труд в лечебните заведения, в това число и на работещите в акушеро-гинекологичните болници и отделения. Изключително важни за всички нас са както доволните пациенти, така и достойно оценения труд на медицинските специалисти. Именно това е фокусът на моите и на екипа ми усилия“, беше категоричен здравният министър.  В отговор на журналистически въпрос относно липсващи онкомедикаменти във врачанската болница Кирил Ананиев подчерта, че вече неколкократно са проведени срещи между МЗ и притежателите на разрешителните за употреба на въпросните лекарства.  Вследствие на тези действия едната фирма вече е снабдила българския пазар с необходимите на пациентите количества и лекарствените продукти вече са налични в лечебните заведения. Разговорите продължават, с оглед трайно преодоляване на възможността от възникване на дефицити.  ", "date": "2019.06.27", "title": "Ананиев: На родителите на Мими не трябва да бъдат искани никакви пари "}
{"url": "http://epicenter.bg/article/Kontraadmiral-Kiril-Mihaylov-poe-komandvaneto-na-Voennomorskite-sili/186697/2/0", "text": "Контраадмирал Кирил Михайлов пое днес преди обед командването на Флота от досегашния ръководител вицеадмирал Митко Петев на тържествен ритуал пред Щаба на Военноморските сили във Варна, предаде репортер на Радио „Фокус“ – Варна.  На тържествената церемония присъства лично и началникът на отбраната на Република България генерал Андрей Боцев. Пред офицери, старшини и матроси, представители на държавната и местната власт, военни от запаса и пред Варненския и Великопреславски митрополит Йоан, досегашният командващ на ВМС вицеадмирал Митко Петев предаде на наследника си националното знаме и командирската сабя.  Контраадмирал Михайлов от своя страна ги прие, като се закле да пази знамето чисто и неопетнено.  „Пожелавам Ви с крепката си десница да държите сабята и командирството на Военноморските сили на Република България“, заяви вицеадмирал Петев.  Контраадмирал Михайлов обеща да вади сабята тогава, когато има причина и да я държи здраво, докато не постигне целите и задачите, поставени от командирите и началниците му.  След напускане на Военноморските сили, вицеадмирал Митко Петев става военен представител на началника на отбраната във Военния комитет на НАТО и във Военния комитет на Европейския съюз.  „Вицеадмирал Петев напълно заслужено отива като мой представител във Военния комитет на НАТО и Европейския съюз. Това са най-висшите военни органи. Няма съмнение, че с достойнство и чест ще изпълнява поставените задачи и ще издига авторитета на България“, каза генерал Андрей Боцев.  По думите му, контраадмирал Михайлов е морски офицер, който достойно е преминал по професионалната стълбица и преди три години и половина е бил изпратен като представител на стратегическото командване на НАТО в Европа. Генерал Боцев го определи като отлично подготвен офицер, но го предупреди да има предвид, че летвата от вицеадмирал Петев е вдигната високо и има за какво да се бори, защото предстоят още много битки за модернизацията на Флота.  На контраадмирал Михайлов генерал Боцев пожела много здраве, упоритост, борбеност и съвместно с висшето военно ръководство да постигне всички цели, които са поставени.  „Пожелавам му успех, попътен вятър и седем фута под кила!“, каза той. Почетен флаг на командира на Военноморските сили беше връчен от новия на досегашния ръководител на ВМС с пожелание, знамето да заеме подобаващо място на стената на вицеадмирал Петев, след като той достойно го е развявал през тези години.     ", "date": "2019.06.27", "title": "Контраадмирал Кирил Михайлов пое командването на Военноморските сили"}
{"url": "http://epicenter.bg/article/VVS-otbelyazvat-godishnini-ot-vavezhdaneto-na-vaorazhenie-na-samolet-MiG-29-i-vertoleti-Mi-24-i-Bel-206/186698/2/0", "text": "В два последователни дни Военновъздушните сили ще отбележат тържествено годишнините от въвеждането на въоръжение на самолет МиГ-29 и вертолети Ми-24 и Бел 206. Това съобщиха от пресцентъра на министерството на отбраната.  На 28 юни 2019 г. авиобаза Граф Игнатиево ще посрещне поколения летци-пилоти, инженери и авиационни специалисти, свързани с усвояването и експлоатацията на МиГ-29 във ВВС по повод 30 години от приемането на самолета на въоръжение в Българската армия. Официални гости на празника ще бъдат министърът на отбраната Красимир Каракачанов, началникът на отбраната генерал Андрей Боцев, заместник-министърът на транспорта, информационните технологии и съобщенията Димитър Геновски, командирът на Военновъздушните сили генерал-майор Цанко Стойков и др.  По повод годишнината в 11.30 ч. ще бъде валидирана пощенска марка в блок, след което ще се състои премиерата на филм, посветен на историята на самолета.  Същия ден от 16.00 ч. във Военния клуб в гр. Пловдив ще бъдат отбелязани още две значими за военната авиация годишнини – 40 години от приемането на вертолет Ми-24 и 20 години от приемането на вертолет Бел 206 на въоръжение във Военновъздушните сили на България.  На следващия ден, 29 юни (събота), на територията на авиобаза Граф Игнатиево ще се проведе открит летателен ден. Любителите на авиацията ще могат да разгледат наземната експозиция на авиационна и специална техника. За тях военните пилоти и авиоспециалисти са подготвили богата летателна програма.  * * *   на небето на България в интегрираната система за противовъздушна отбрана на НАТО. Първите два учебно-бойни самолета кацат на 15 юни 1989 г., а първите шест бойни самолета – на 19 юни същата година в авиобаза „Равнец“ (15-ти изтребителен авиационен полк). През 1990 г. всички договорени изтребители МиГ- 29 – 18 бойни и 4 учебно-бойни, са приети на въоръжение в България. През 30-годишната експлоатация на този тип самолети са обучени десетки първокласни летци-изтребители в полети денем и нощем във всякакви метеорологични условия с основната мисия да бранят териториалната цялост на страната ни.   Приет е на въоръжение през 1979 г. През годините той многократно е демонстрирал своите възможности при участието си в учения и съвместни подготовки. Вертолет Ми-24 изпълнява следните задачи: непосредствена авиационна поддръжка, бойно търсене и спасяване на екипажи, търпящи бедствие, поддържане на тактически въздушен транспорт, въздушен ескорт, десантиране, транспорт на товари в товарна кабина, авиомедицинска евакуация и въздушно разузнаване.   Вертолетът е незаменим за обучението на младите летци, тъй като позволява да се отработят всички видове подготовка без стрелба по земна цел. Бел 206 се използва също за въздушно разузнаване, превоз на хора, товари и медицинска евакуация.  ", "date": "2019.06.27", "title": "ВВС отбелязват годишнини от въвеждането на въоръжение на самолет МиГ-29 и вертолети Ми-24 и Бел 206"}
{"url": "http://epicenter.bg/article/Denitsa-Zlateva--Sravnyavaneto-na-Gotse-Delchev-i-Che-Gevara-e-gruba-politicheska-greshka--Nelepo-e-/186701/2/0", "text": "Оценяваме като груба политическа грешка лансираните от премиера Борисов нелепи сравнения между Гоце Делчев и Ернесто Че Гевара. Те поставят под въпрос българската позиция за обща история между България и Северна Македония до 1944 г., вредят на българския интерес и на практика обслужват чужда политика в момент на изострени противоречия с македонската страна.   Това заявява зам.-председателят на БСП по международна дейност Деница Златева в своя позиция, изпратена от пресцентъра на партията.   Според нея нито по своя характер, нито по своите цели борбите на тези две исторически личности могат да бъдат сравнявани и всякакви паралели между тях показват незнание и повърхностно отношение и към историята, и към настоящето.   „Настояваме българското правителство да се съсредоточи върху изпълнението на Договора за добросъседство, сътрудничество и приятелство между България и Република Северна Македония, а министър-председателят да информира Народното събрание за резултатите от прилагането на Договора във връзка с две години от неговото подписване (01-08-2017 г.)“, заяви Деница Златева.  ", "date": "2019.06.27", "title": "Деница Златева: Сравняването на Гоце Делчев и Че Гевара е груба политическа грешка! Нелепо е!"}
{"url": "http://epicenter.bg/article/Yaponiya-razviva-maniya-kam-saprugata-na-prezidenta-Makron/186678/10/99", "text": "\r\n Брижит Макрон понякога има проблеми с начина, по който я приемат във Франция, но това не е така в Япония. Там нейната популярност е такава, че японците развиха истинска \"Бриджитмания\". \r\n   \r\n \r\n При пристигането си днес в Япония, където съпругът ѝ Еманюел Макрон ще участва в срещата на страните от Г-20, тя беше посрещната с огромен интерес. \r\n   \r\n Бриджит е много популярна сред японците. Те са развили истинска \"Бриджитмания\" към съпругата на френския президент, съобщава \"Льо Паризиен\". \r\n   \r\n Интересът на японците към двойката е такъв, че Брижит и съпругът ѝ дори имат право на собствена манга (комикс). И темата на приключенията им в комиксите не е нищо друго освен тяхната любовна история, защото именно това е нещото, което пленява японската общественост. \r\n   \r\n \r\n \r\n С техните 25 години възрастова разлика, връзката им е изненадваща, а Брижит - очарователна. Първото интервю, което тя даде като съпруга на президента за списание \"Ел\" през август 2017 г., дори е преведено в японската версия на списанието. \r\n   \r\n Ако Бриджит не може да се похвали с подкрепата на сътрудниците на съпруга си, то поне може да е уверена, че има любовта на японците. \r\n   \r\n Източник: БНТ \r\n \r\n", "date": "2019.06.27", "title": "Япония развива мания към съпругата на президента Макрон"}
{"url": "http://epicenter.bg/article/Madona-prizova-za-kontrol-nad-orazhiyata-s-noviya-si-klip--Video-/186688/10/100", "text": "Кралицата на попа Мадона се включи в дебата за насилието с огнестрелни оръжия, отправяйки призив за \"събуждане\" чрез изпълнен с жестокост музикален клип, демонстриращ последствията от масовите стрелби, предаде Ройтерс. Клипът към диско бийт парчето \"God Control\" изобразява въоръжен човек, който открива огън в претъпкано нощно заведение и актьори, играещи танцьори, които падат на земята, кървят или се опитват да избягат.  Послание преди видеото гласи: \"Историята, която предстои да видите, е крайно обезпокоителна. Кадрите показват жестоки сцени на насилие с огнестрелни оръжия. Това се случва всеки ден. И трябва да спре\".  \"Трябва да се събудим\", пее Мадона. Видеото съдържа и телевизионни кадри от демонстрации с призив за засилен контрол върху оръжията.  Макар да не съдържа директни препратки към конкретен инцидент, музикалният клип напомня за масовата стрелба в гей бар във Флорида през юни 2016 г., при която загинаха 49 души и 53 бяха ранени.  Шестдесетгодишната Мадона отбелязва, че видеото е замислено с цел да шокира.  \"Сблъсъкът с действителността и бруталността на събитията трябва да ни накарат да се събудим. Тези неща се случват наистина. Те изглеждат по този начин. Карат ли ви да се чувствате зле? Добре, защото в такъв случай вероятно ще направите нещо по въпроса\", казва Мадона за сп. \"Пийпъл\".  Два часа след качването му в Ютюб в сряда, видеото към парчето \"God Control\" е гледано над 360 000 пъти.   Източник: Новини.бг", "date": "2019.06.27", "title": "Мадона призова за контрол над оръжията с новия си клип (Видео)"}
{"url": "http://epicenter.bg/article/Iliana-Raeva-pokaza-perfektno-tyalo-na-plazha--Snimki-/186700/10/100", "text": "С началото на лятото голяма част от родните звезди се отдадоха на заслужена почивка. Повечето от тях вече споделиха снимки от ваканцията си в социалните мрежи. Илияна Раева също сподели с феновете си моменти почивката й, която прекара заедно със съпруга си Наско Сираков, дъщеря им – Виолета и малката им внучка.  Семейството избра да прекара почивните дни на Халкидики. На снимките ясно се вижда перфектното тяло, което е изваяла треньорката по художествена гимнастика.   Източник: Нова.тв", "date": "2019.06.27", "title": "Илиана Раева показа перфектно тяло на плажа (Снимки)"}
{"url": "http://epicenter.bg/article/Kobrata-se-izvini-na-Dzheni-Sushi--Ne-odobryavam-negativni-zabelezhki-otnosno-g-zha-Ravalo-vazdarzhayte-se/186666/8/0", "text": "Българският боксьор Кубрат Пулев завърши обучителния курс, който му бе наложен от Атлетическата комисия на щата Калифорния след скандалната целувка с репортерката Джени Суши.      Източник: Новини.бг", "date": "2019.06.27", "title": "Кобрата се извини на Джени Суши: Не одобрявам негативни забележки относно нея, моля въздържайте се"}
{"url": "http://epicenter.bg/article/Vapreki-protestite-pravitelstvoto-na-Babish-otselya-pri-vot-na-nedoverie/186634/7/0", "text": "Чешкото коалиционно правителство, начело с популиста Андрей Бабиш, оцеля при вот на недоверие в парламента, внесен заради евросубсидии, отпуснати на неговата бивша бизнесимперия, предаде Асошиейтед прес.  Опозицията настояваше за вота след оповестяване на изводите от одитен доклад на ЕС, според който субсидиите са били причина за конфликт на интереси, защото Бабиш все още официално контролира бизнеса си.  Само 85 от опозиционните депутати гласуваха рано тази сутрин в края на почти 19-часови дебати за отстраняване от власт на кабинета. За да мине вотът, бяха нужни гласовете на 101 законодатели в 200-местната долна камара на парламента. Центристкото движение на Бабиш АНО (\"Акция на недоволните граждани\") участва в правителство на малцинството заедно с левите социалдемократи и е подкрепяно от комунистическата партия.  Бабиш и социалдемократите разполагат с 93 мандата, а комунистите - с 15, уточни ТАСС.  Опозицията използва тласъка на неотдавнашните големи улични протести с искане на оставката на Бабиш, посочва АП.", "date": "2019.06.27", "title": "Въпреки протестите правителството на Бабиш оцеля при вот на недоверие"}
{"url": "http://epicenter.bg/article/Dvama-piloti-zaginaha-pri-avariyyno-katsane-na-ruski-patnicheski-samolet-AN-24/186636/7/0", "text": "Руски пътнически самолет АН-24 извърши днес аварийно кацане в северната част на руската република Бурятия и двамата пилоти загинаха, но пътниците са живи, съобщи ТАСС като се позова на прессекретаря на президента на Бурятия Алексей Фишев.  Самолетът е кацнал на летището в Нижнеангарск. Спасени са 42 възрастни и едно дете. Седем пътници са ранени, съобщи прессекретарят. Самолетът на авиокомпания \"Ангара\" е излетял от Нижнеангарск за Улан Уде по-рано тази сутрин.   След излитането единият двигател отказал и екипажът взел решение да се върне на летището, информира БТА. По предварителна информация при кацането машината излязла от пистата и се сблъскала с постройка, след което избухнал пожар.", "date": "2019.06.27", "title": "Двама пилоти загинаха при аварийно кацане на руски пътнически самолет АН-24"}
{"url": "http://epicenter.bg/article/Sluchaen-minuvach-hvana-bebe--padashto-ot-prozorets-v-Istanbul/186670/7/0", "text": "Бебе, падащо от втория етаж, беше спасено от случаен минувач в Турция. Драматичните кадри бяха уловени от камера за видеонаблюдение. На тях се вижда как 2-годишното момиченце пада от прозореца на дома си в Истанбул, предава Нова телевизия.  За щастие, в точния момент на мястото се озовава 17-годишен алжирски имигрант, който вижда какво ще стане. Той застава под прозореца и успяха да хване детето.  Според турската полиция, момиченцето е стигнало прозореца, докато майка му готвела в кухнята.", "date": "2019.06.27", "title": "Случаен минувач хвана бебе, падащо от прозорец в Истанбул (Видео)"}
{"url": "http://epicenter.bg/article/Emanyuel-i-Bridzhit-Makron-obyadvaha-v-dvoretsa-na-yaponskiya-imperator-Naruhito--Snimki-/186672/7/0", "text": "Френският президент Еманюел Макрон и съпругата му Брижит бяха приети на обяд от новия император на Япония Нарухито в неговия дворец в центъра на Токио, съобщи Франс прес, цитирана от БТА.  \"Не бива да закъсняваме за обяда с императора\", извини се Макрон на тръгване от среща с японски и френски предприемачи през втория ден от визитата си в Япония.  След пристигането си в двореца френският президент за кратко разговаря с японския император преди обяда.  На масата седнаха около 30 души - близки на императора, сред които императрица Масако и шест принцеси, и членове а френската делегация, включително външният министър Жан-Ив Льо Дриан.  Брижит Макрон седеше до императора и срещу съпруга си и императрицата в трапезарията с изглед към градина.  Обядът по традиция започна с мълчалив тост, в който всеки вдигна чашата си, без да говори.  Тъй като императорът няма политическа роля, разговорите бяха на общи теми - културни, исторически или свързани с особеностите на двете страни.  Френската делегация подари на японския император изрисувано копринено ветрило, изработено от парижкото ателие на Ан Оге. Императрицата получи чанта Диор.  След обяда Макрон ще се качи на високоскоростния влак Шинкансен за културно посещение в Киото, където ще разгледа ателието на художник на кимона и ще вечеря с архитекти преди да отиде в Осака, където утре се открива срещата на върха на Г-20.", "date": "2019.06.27", "title": "Еманюел и Бриджит Макрон обядваха в двореца на японския император Нарухито (Снимки)"}
{"url": "http://epicenter.bg/article/Erdogan--Tramp-znae-zashto-Turtsiya-ima-nuzhda-ot-ruskite-S-400-/186680/7/0", "text": "Президентът на САЩ Доналд Тръмп знае опасенията за сигурността на Турция и защо тя се нуждае от руската зенитно-ракетна система С-400. Това подчерта държавният глава на Турция Реджеп Тайип Ердоган в интервю за местни медии в Япония, където пристигна за срещата на върха на Г-20, предава Anadolu Agency, цитирана от Агенция \"Фокус\".  „Вярвам, че срещата ми с американския президент Тръмп по време на форума на равнище на Г-20 ще бъде важна за преодоляване на безизходицата в нашите двустранни отношения и за засилване на нашето сътрудничество\", заяви Ердоган в интервю за Nikkei Asian Review, базирано в Токио издание.  „Що се отнася до С-400, Тръмп знае опасенията на Турция, знае защо имаме нужда от тази система и как сме стигнали до решението за закупуването й\", увери Ердоган, като същевременно допълни, че разговорът му с американския президент в Осака ще засегне всички аспекти на връзките между двете страни.  „Ще разгледаме и развитието в северната част на Сирия\", подчерта турският лидер.  По-рано Ердоган заяви, че по време на разговора с американския си колега Доналд Тръмп не е видял индикации, че САЩ ще наложат санкции на Анкара заради покупката на руските противовъздушни системи С-400, предава електронното издание на гръцкия вестник Kathimerini.  Ежедневникът припомня предупреждението на САЩ, че ще въведат ограничителни мерки срещу Турция, ако придобие руските системи, но от Анкара бяха категорични, че не мислят да се отказват от сделката с Москва.  В изказване пред журналистите в турската столица преди да замине за срещата на върха на Г-20 в Япония, Ердоган заяви, че отново ще обсъди въпроса с Тръмп по време на двустранните преговори в кулоарите на срещата в Осака.  ", "date": "2019.06.27", "title": "Ердоган: Тръмп знае защо Турция има нужда от руските С-400 "}
{"url": "http://epicenter.bg/article/Atlantitsi--Nadyavame-se--Balgariya-da-dogovori-nay-dobri-usloviya-za-zakupuvaneto-na-F-16/186683/7/0", "text": "Атлантическият съвет излезе днес с позиция по повод информация на военното министерство, че у нас пристига американска делегация във връзка със сделката за Ф-16, която българското правителство се надява да финализира в максимално кратки срокове. Все още не са напълно известни всички параметри по нея, особено в частта колко точно ще плати страната ни и как ще бъде извършено плащането за 8-те изтребители.         ", "date": "2019.06.27", "title": "Атлантици: Надяваме се, България да договори най-добри условия за закупуването на Ф-16"}
{"url": "http://epicenter.bg/article/Sadat-v-Budapeshta-postanovi--Gruevski-nyama-da-bade-ekstradiran-/186690/7/0", "text": "Бившият министър-председател на Македония и лидер на ВМРО-ДПМНЕ Никола Груевски няма да бъде екстрадиран от Унгария, защото има статут на бежанец. Това постанови съдът в Будапеща на заседанието, проведено по-рано през деня, предава скопската „НОВА ТВ“, цитирана от Агенция \"Фокус\".  Съдията Ева Варежи, както съобщиха унгарските медии, заяви, че „статутът на бежанец е пречка за по-нататъшно връщане и екстрадиция, което е в съответствие с унгарските закони за убежището\". Задържането на Груевски бе отменено и съдията разпореди оправдаването му.  След като обявиха решението, Груевски заяви, че разбира решението и не възнамерява да се оплаква.  Груевски бе задържан в Будапеща в сутрешните часове на деня, след искане за екстрадиция, подадено от Министерството на правосъдието на Македония във връзка с обвиненията за организирането на щурма в парламента в Скопие от април 2017 г.  Груевски бе придружен от полицейски служители в съда, носеше очила и бейзболна шапка. Имаше белезници на ръцете, които той прикри с връхната си дреха.  По искане на адвоката на Груевски, заседанието бе проведено при закрити врати поради „чувствителността на информацията“. След като напусна съдебната зала, Груевски не отговори на въпросите на журналистите.  ", "date": "2019.06.27", "title": "Съдът в Будапеща постанови: Груевски няма да бъде екстрадиран "}
{"url": "http://epicenter.bg/article/Pozhar-bushuva-blizo-do-Atina--evakuiran-e-migrantski-lager-/186691/7/51", "text": "Рано тази сутрин в района на гръцката столица Атина е избухнал пожар, предава скопската електронна медия „Плюс Инфо“, цитирана от Агенция \"Фокус\".  Уточнява се, че огънят е пламнал сред суха трева и ниска растителност, в близост до град Лаврио на около 60 км от центъра на Атина. Като превативна мярка е разпоредена евакуацията на мигрантски лагер с около 60-70 души в него.  Противопожарната служба на Гърция е изпратила 21 пожарникари със седем превозни средства, 12 пожарникари с шест превозни средства от специалното пожарно отделение, 2 пехотни единици, шест цистерни от общината и три хеликоптера. Силният вятър затруднява потушаването на огъня, но смекчаващото обстоятелство е, че морето е близо и се осигурява бързо вода.  Според гръцката държавна телевизия ERT, на около два километра от пожара има оръжеен завод, но засега няма опасност от разпространяване на огъня. Къщите в района също не са застрашени.  ", "date": "2019.06.27", "title": "Пожар бушува близо до Атина, евакуиран е мигрантски лагер "}
{"url": "http://epicenter.bg/article/V-Germaniya-zadarzhaha-bosnenets-za-golemite-atentati-v-Parizh-prez-2015-g-/186699/7/0", "text": "Босненски гражданин, който е заподозрян във връзки с джихадистите, извършили атентатите от 13 ноември 2015 г. в Париж, е бил задържан в Германия миналата седмица. Това съобщиха съобщиха днес местните власти, цитирани от БТА и Нова телевизия.  39-годишният мъж, чиято самоличност не се разкрива, е бил арестуван в нощта на 19 срещу 20 юни. „Срещу заподозрения е издадена заповед за задържане от белгийските власти за предполагаема подкрепа за терористична организация във връзка с терористичните нападения в Париж, включително срещу концертната зала \"Батаклан\"”, съобщават още германските полиция и прокуратура.  При атентатите от ноември 2015 г. в Париж бяха убити 130 души, 90 от които в споменатата зала, припомня ДПА. Арестуваният е в ареста в източния германски град Мерзебург в очакване на екстрадиция в Белгия. ", "date": "2019.06.27", "title": "В Германия задържаха босненец за големите атентати в Париж през 2015 г."}
{"url": "http://epicenter.bg/article/Merkel-pak-se-raztreperi-pred-kameri-/186704/7/0", "text": "Германският канцлер Ангела Меркел отново се разтрепери пред телевизионни камери по време на среща днес с президента Франк-Валтер Щайнмайер, съобщи Ройтерс. Това се случва за втори път в рамките на по-малко от две седмици, предаде БНР.  На 18 юни германският канцлер също се разтрепери по време на церемония по посрещането на украинския президент Владомир Зеленски. По-късно от канцеларията на Меркел обясниха, че състоянието ѝ се е дължало на дехидратация.  Днес на въпрос дали програмата на канцлера остава непроменена и тя ще участва в срещата на Г-20 в Япония, от канцеларията ѝ отговориха, че Меркел се чувства добре и всичко продължава по план.  ", "date": "2019.06.27", "title": "Меркел пак се разтрепери пред камери (ВИДЕО)"}
{"url": "http://epicenter.bg/article/Atentatori-samoubiytsi-okarvaviha-Tunis-/186706/7/0", "text": "Два самоубийствени атентата бяха извършени в Тунис, съобщават АФП и Агенция \"Фокус\".  Полицейски служител е загинал вследствие от раните, получени при самоубийствената атака на една от централните улици в стария град.  При нападението, насочено срещу полицейски автомобил, пострада още един полицай и трима цивилни, поясниха от Министерството на вътрешните работи на северноафриканската страна.  „Един от двамата полицаи, ранени в самоубийствената атака тази сутрин, е починал\", поясни говорителят на ведомството Софиене Зааг.  Второ самоубийствено нападение бе извършено в тунизийската столица малко по-късно, като при него са пострадали четирима членове на Националната гвардия на северноафриканската страна.  „В 11:00 ч. (1000 GMT) един човек се взриви пред задната врата\" на базата на гвардията, ранявайки четирима служители по сигурността, поясни за агенцията говорителят на МВР.  ", "date": "2019.06.27", "title": "Атентатори самоубийци окървавиха Тунис (ВИДЕО)"}
{"url": "http://epicenter.bg/article/Prezidentat-na-Tunis-speshno-postapi-v-bolnitsa/186707/7/0", "text": "Президентът на Тунис Бежи Каид Есебси бе приет в болница след \"тежко прилошаване\", съобщи президентството, цитирано от Франс прес и Ройтерс, цитирани от Нова.тв   Засега не се дават повече подробности за състоянието на 92-годишния Есебси. Туниският президент беше хоспитализиран за кратко и миналата седмица, отбелязва Асошиейтед прес.   Есебси е първият свободно избран президент на Тунис след победата си на изборите през 2014 г. Неотдавна той обяви, че няма да се кандидатира за втори мандат на изборите през ноември, като заяви, че страната трябва да се управлява от някой по-млад.", "date": "2019.06.27", "title": "Президентът на Тунис спешно постъпи в болница"}
{"url": "http://epicenter.bg/article/Rusiya-otricha-da-e-smushtavala-GPS-signalite-na-letishte-v-Izrael-/186717/7/0", "text": "Русия отрече израелски предположения, че стои зад смущенията на навигационните GPS сигнали на международното летище „Бен Гурион“, предават Би Би Си и БНР.  От началото на юли сигналите, с които се определя местоположението, са ненадеждни в района на аеропорта.  Израелските летищни власти обявиха, че липсващите навигационни данни имат „значими последици“ за операциите на „Бен Гурион“.  Руският посланик в Израел нарече обвиненията „фалшива новина“, която не може да бъде приемана сериозно.  Смущенията в приемането на GPS сигналите досега не са предизвикали инциденти, свързани с безопасността, посочиха летищните власти. И добавиха, че пилотите може да използват алтернативна система при захода и кацането на „Бен Гурион“.  Проблемът с GPS сигналите засяга само самолети във въздуха над летището, като не оказва влияние на наземните сензори, посочиха властите и обявиха, че продължават да проучват какъв е източникът на смущенията.  Израелската асоциация на пилотите обяви, че проблемът всъщност е атака, която води до некоректни данни за местоположението, при което приемниците на самолета понякога да укажат място, отдалечено на мили от реалното.  Радиото на израелската армия цитира „високопоставени“ източници, които обвиняват Русия за продължаващите смущения. Те се свързват със системите за радиоелектронна борба, които Русия използва за защита на самолетите си, базирани в Хмеймим в Сирия. Летището се намира на 350 км северно от „Бен Гурион“.  Въпреки отричането Русия има опит в намесата в GPS сигналите чрез заглушаване или промени, водещи до некоректно местоположение, твърди американски доклад, огласен през април.  Документът на Центъра за напреднала отбрана проследил 10 000 случая на смущения в GPS сигналите. В него се посочва, че Русия е „пионер“ в тази технология за „защита и налагане на стратегическите си интереси“  Някои от смущенията помагат за отклоняване на дронове от руски летища, но технологията е използвана и за създаване на „сфера“ около висши правителствени ръководители при посещения на чувствителни райони.   ", "date": "2019.06.27", "title": "Русия отрича да е смущавала GPS сигналите на летище в Израел "}
{"url": "http://epicenter.bg/article/Kehlibarnata-staya-ne-e-v-Polsha-/186718/7/0", "text": "Провалил се е опитът за намирането на Кехлибарната стая край северозападното полско селище Мемерки, предаде ТАСС, цитиран от Новини.бг Сътрудник на местен музей е заявил, че той и негови колеги са отворили запечатания преди повече от седемдесет години люк. \"Оказа се става дума за най-обикновен кладенец. Ние сме леко разочаровани от това, че не намерихме нищо. Ние обаче ще продължим нашата работа по издирването на безценното произведение на изкуството\", е разказал Бартоломеуш Янковски, цитиран от московската информационна агенция.  Кехлибарната стая е била подарена от пруския крал Фридрих I на руския император Петър I в началото на ХVIII век. До Втората световна война тя се е намирала край Санкт Петербург. Вермахтът при отстъплението си е пренесъл творбата в Кьонигсберг. Преди превземането на града от съветските войски и преименуването му в Калининград ценността е изчезнала.  За евентуално местонахождение на Стаята са се посочвали освен Полша, Германия и Чехия.", "date": "2019.06.27", "title": "Кехлибарната стая не е в Полша?"}
{"url": "http://epicenter.bg/article/Sledi-ot-kokain-otkriha-v-toaletnite-na-britanskiya-parlament-/186724/7/0", "text": "Следи от кокаин бяха открити в зданието на парламента на Обединеното кралство, в това число и там, където са разположени кабинетите на членовете на Камарата на общините, пише в. \"Сън\", цитиран от Канал 3.  Наркотикът е открит в Уестминстърския дворец при провеждането на прост тест с използването на бледорозови салфетки, които се оцветяват в синьо при наличие на следи от кокаин.  По този начин положителен резултат е констатиран в четири от деветте изследвани места.  Най-много кокаин е открит в тоалетната срещу бара, достъп до който имат само законодателите, поканените от тях гости, високопоставените чиновници и акредитираните парламентарни журналисти.  Следи от кокаин са открити и в други, ползвани от депутатите тоалетни, пояснява \"Сън\".  ", "date": "2019.06.27", "title": "Следи от кокаин откриха в тоалетните на британския парламент "}
{"url": "http://epicenter.bg/article/Razkriha-taynite-na-nay-novata-ruska-balistichna-raketa--quot-Sarmat-quot---VIDEO--/186726/7/97", "text": "Създателите на най-новата междуконтинентална балистична ракета „Сармат“ за първи път разкриха нейните тактико-технически характеристики. Това съобщава кореспондент на РИА Новости от изложението „Армия 2019“, предава Агенция \"Фокус\".  Съответната брошура, достъпна за посетителите на форума, гласи, че далекобойността на „Сармат“ е 18 хиляди километра, изходното тегло е 208,1 тона, масата на полезния товар е по-малко от десет тона.  Масата на горивото е 178 тона, дължината на ракетата е 35,5 метра, а диаметърът е три метра. Типът бойна глава е отделима бойна глава с блокове с индивидуално насочване, които могат да носят конвенционални или ядрени заряди.  Форумът публикува и модел на ракетата, която според терминологията на НАТО се нарича \"Сатана-2\".  „Сармат“ (РС-28) ще замени най-тежката в света стратегическа ракета „Воевода“. Работата по разработване на проекта започна през 2011 г.  Концепцията на комплекса „Сармат“ е доставянето на бойни глави по траектории, които затрудняват унищожаването им дори от перспективни системи за противоракетна отбрана.  Миналата година Владимир Путин, в обръщението си към Федералното събрание, обяви началото на активната фаза на тестването на \"Сармат\".  Първите серийни ракети трябва да влязат в експлоатация през 2021 година.  ", "date": "2019.06.27", "title": "Разкриха тайните на най-новата руска балистична ракета \"Сармат\" (ВИДЕО) "}
{"url": "http://epicenter.bg/article/Dvama-dushi-sa-raneni-pri-strelba-kray-dzhamiya-vav-Frantsiya-/186727/7/0", "text": "Двама души са ранени днес при стрелба край джамия в Брест, Западна Франция, съобщи полицията. Стрелецът е избягал.  Според прокурора на Брест Жан-Филип Рекап той открил огън, когато хората излизали от джамията в квартал \"Понтанезен\".  По думите му засега не е ясно дали стрелбата е поради религиозен мотив, криминално разчистване на сметки или други неизвестни фактори, предаде Ройтерс, цитирана от Нова тв.    ", "date": "2019.06.27", "title": "Двама души са ранени при стрелба край джамия във Франция "}
{"url": "http://epicenter.bg/article/Vladimir-Putin-predi-sreshtata-s-Tereza-Mey--Istoriyata-s-otravyaneto-na-Skripal-ne-struva-i-pet-kopeyki/186731/7/97", "text": "Историята с отравянето на Сергей Скрипал и дъщеря му Юлия не струва и пет копейки. Това заяви руският президент Владимир Путин в интервю пред британското издание Financial Times, предават ТАСС и Агенция \"Фокус\".  „Послушайте, цялата тази суматоха около разузнавачи и контраразузнавачи не може да влияе на сериозни междудържавни отношения. Както казват у нас, в Русия, тази шпионска история не струва и пет копейки“, отбеляза руският лидер, на когото предстои среща с британския премиер Тереза Мей в Осака, Япония, на срещата на върха на Г-20.  „Можем да продължим безкрай списъка с това, какво може да се твърди и в какво можем да се обвиняваме едни – други Длъжни сме да оставим всичко това в миналото и да позволим на спецслужбите да се оправят,“ подчертава руският президент.  ", "date": "2019.06.27", "title": "Владимир Путин преди срещата с Тереза Мей: Историята с отравянето на Скрипал не струва и пет копейки"}
{"url": "http://epicenter.bg/article/Na-28-yuni-izliza--Arkyoy--Ilyuzoren-almanah--na-Aleksandar-Bechanovich/186693/6/0", "text": "На 28 юни четем „ ” - елитарен роман, предназначен за ценителите на една по-сурова екзотика!   „ (превод: Ася Тихинова-Йованович, 168 стр., цена: 14 лв.) ни пренася в 1768 година. Маркиз Дьо Сад обещава да плати на просякинята Роз Келер, ако го придружи до къщата му в Аркьой. Няколко часа по-късно Роз успява да избяга след един колкото екстравагантен, толкова и жесток сеанс. Но слухът за малката „авантюра“ бързо се разпространява и историята се прочува като „аферата Аркьой“ - както във Франция, така и извън нея. Скандална афера, която поражда всякакви тълкувания, шокира обществеността и обсебва задълго въображението на жадните за сензации. (И която неуловимо препраща читателя към трудните за различаване днес, два века и половина по-късно, истински от фалшиви новини.) Мълвата е упорита и противоречива. Но какво точно се е случило? Дали е имало насилие, което днес бихме определили с термин, произлязъл от името на насилника, дали става дума за извратен театрален спектакъл или просто за купено информирано съгласие?   Роден през 1971 година,   е черногорски поет, писател, сценарист и кинокритик, носител на черногорската награда за поезия „Ристо Раткович“ (2002) и на Наградата за литература на Европейския съюз за „Аркьой. Илюзорен алманах“. Един виртуозно построен и многолик роман, съставен от многобройни „вариации на тема“, в които авторът представя историята всеки път от различен ъгъл и по леко променен начин, за да разнищи образа на своя герой, намеренията му и последствията от тяхното осъществяване. „ “   Утехата, горчива или сладостна, винаги е в книгите. Особено в онези, затворени миг преди сънят да склопи очите и положени до възглавницата, когато разумът решава да се отдаде на стихиите. Късна зимна нощ, опасаното с тежки каменни зидове помещение е ледено, а прочетените страници се смесват със спомена, реален и бленуван. Прочетени с отлагане във времето, с ритуална мудност, с вълнение, породено от очакването редовете да траят още малко – удоволствието бърза след текста, защото краят може да дойде твърде рано. Прочетени страници, които и в мрака витаят пред очите като спомен и предупреждение: буквите се преливат в картини, изреченията във фантазии, пасажите с леко колебание в преобърнат наопаки живот.   Фантоми, понякога страшни, понякога скъпи гости, изникват от мъглявините на съзнанието и превземат зелената зеница, тежки като мастило върху документ от семейния архив: толкова присъстващи, че може да се докоснат, ако ръката е отчаяно протегната. Фантоми, особено ако са призовани с поетичен глас, който не е искал да се откаже от желанието си, ако са произлезли от ръкописи, означили грижливо всяко тяхно появяване, всяко бягство, което са оставили след себе си, нахлуват със сила, която прави действителността ненужна, а илюзията очевидно излишна. Фантоми, изнасящи на повърхността онова, което е отнето, но не може да се заличи. Фантоми, в които се оглеждат страданието и страхът, съмненията и обещанията, полетът и падението. В тези изгубени завинаги и завинаги върнати икони се съзират фрагментите на прикритата майчина грижа, на постоянното бащино отсъствие, на тъжно пропуснатото детство. Съзира се това, което върху хартията по-късно ще изглежда като неумолимо развитие на събитията, като предначертана история, която непрестанно се заплита, преплита и разплита, преследвана от собствените си закономерности и логика, съзира се това, под което тепърва трябва да се сложи подпис. Само записаният свят може да бъде припознат, защото съвпада с идващото отвътре. А то е поука, която принадлежи на затворника, след като надеждите са останали закотвени в текстуалния подбор, в отказа на сигналите да се разпределят според очакваната форма, в бягството на знаците от обещаното решение. От една история в друга, от една книга в друга, в лабиринт, където зад всеки ъгъл понякога чака азът, понякога онзи другият…   Късна зимна нощ, затворът отново е тягостна клетка, която се намира зад деветнайсет железни врати, а той е потънал в сън. Няма да мине много и над тъмницата ще полъхне благ ветрец: свежа струя, която за миг раздвижва тежкия застоял въздух на плесенясалото убежище. Прогонен за миг от владенията на поета, пробуден от скъпоценните сонети, избавен от формалната тежест на филигранните стихове, лишен от вечна слава, призракът се появява точно преди дванайсетия час. Камбаната в далечината не може да отрече сянката му, която, дошла от най-дълбоките тъми, се оформя на зида. Обсебване и омагьосване. Думите, които някога са съдържали този етер, са забравени, за да може женският дух да си пробие път през границата, несигурно отделяща живота от смъртта.   Видение, което не можеше да му се яви само защото допреди малко бе прехвърлял страниците на абатовите  , въпреки че те разпалваха въображението му и меланхолията още по-силно притискаше сърцето му. Видение, което не можеше да му се яви само защото неговата историческа следа беше непоколебимо врязана в собствения му род, в разклоненото родословно дърво, накичено с дванайсет златни лъча. Видение, което не можеше да се роди само от подсъзнанието на мъченика, оставен да гние във високите кули с малки прозорци, през които съществуването на небе само се налучкваше. Видение, което не можеше да се роди само от призоваването на името ѝ – Лаура, свързано завинаги с един блажен априлски ден, който ще бъде дописван отново и отново, така че никога да не се узнае какво наистина е станало тогава в средата на църквата според разказите на всички онези възвишени и преди всичко сладкоречиви поети.   Фигурата се разкри със страшна искреност, с праизконна яснота тъкмо когато сенките решиха да се оттеглят, а полунощ бе още в апогея на своята каталептична магия.   Видя фигурата, която дойде да го посети: нито едно сетиво, колкото и спокойно, колкото и аналитично да е то, не би могло да я отблъсне. Нищо не можеше да опровергае този феномен. Видях я!, ще побърза веднага, още на сутринта да напише в писмо до най-честия адрес, за да улови още веднъж събитието, което може би ще избледнее на утринното слънце, трескав, но сигурен, че никой няма да може да отхвърли видяното като празни приказки на един превъзбуден ум, убеден в истинността на образа, дошъл отвън и предизвикал изненада, страх и вълнение.   Как да посрещне посетителката след толкова изхабени мисли, след толкова издирени истории, след толкова нощи, изминали в преразказване и запаметяване на детайли, които придават животворен профил на портрета?   Със сълзи на очи, на колене: ръцете, които до преди малко преминаваха по буквите, изписани с грижата на посветен, величаещ мистерията на жената, корените на предците и божественото вдъхновение, сега могат да докоснат тялото. Тяло, което само сънят може да очертае, но не и да изгравира, нито да му придаде окончателна форма. Тяло, дошло от най-далечното минало, за да направи книгата по-достоверна, отколкото би сторила отделната орис. Посетителката е тук, за да посочи с пръст зеещата бездна, да свидетелства за пропастта, която стои отзад. Със сълзи на очи, на колене: от прелиствания мрак, от мрака на историята, която не може да се компенсира; от мрака на ума, който току-що е потънал, оттам идваше неговата защитница, най-дълбоката рана на рода. Само за кратко фигурата остана да витае из пространството, защото на всяка фантазия е нужно едно-единствено трепване на окото, за да бъдат разчупени ръждясалите окови и тя да пристъпи на разстояние, по-малко от едно докосване. Сега всяка линия беше изострена, всяко движение  – отмерено с ритъм, който не би могъл да се повтори наяве. И ето че най-после защитницата дойде от отвъдната страна на съновиденията, от отвъдната страна на тъгата, от отвъдната страна на милостта, за да потвърди зова на имагинацията и зова на кръвта.   Веднъж, когато формите и цветовете, в които бяха втъкани, и предшествалата ги тъма, и тази, която отново щеше да дойде, най-после се кръстосаха, жената застана над клекналия затворник, искрено отдаден на прохладната като роса върху камък фантазия. Би могла да разпери ръце, наподобявайки книга, която се отваря, докато буквите бавно се търкулват от нея – в тъмницата бе прекрачила госпожа Лаура, чиито следи не бяха белязани от нито една стъпка.   Въпреки че бе облечена в траурни дрехи и носеше воал, който покриваше главата ѝ, прекрасната ѝ руса коса се спускаше по раменете ѝ, задвижвана от излъчвана отвътре енергия. И въпреки че черната копринена мрежа падаше върху лицето, сините ѝ очи искряха, попивайки и най-слабата светлина. Макар и притисната от цвета на траура, бялата ѝ алабастрова кожа не бе забулена от сенки и сякаш се подсмиваше на ужасите на гроба по начин, който с нищо не обиждаше могъществото на Танатос. Макар и надигнала се от дълбоката, влажна яма, облечена в кадифени церемониални одежди, чиито бродерии се сливаха с обвитото тяло, тя бе божествено просветление на човешкия дух, около което всичко се променя и се устремява към висшата сила. Любовта, съдържана в живота, съдържана в думите, не можеше да позволи госпожа Лаура да остане обвита в мрачен саван и подвластна на ужасяващия знак на смъртта: очите, които веднъж, отдавна, я бяха гледали скришом, с непресекващо въодушевление, се срещнаха с очите, които я наблюдаваха сега, в очакване на милосърдие, в преразглеждане на миналата и бъдещата съдба, в сравняване на онова, което се съзнава, и онова, което само се усеща. И той се хвърли пред тези блажени нозе с посветеността на поклонник и с отчаянието на клет корабокрушенец. След гледката дойде звукът, който се оттласкваше от стените, шепотът, който се превръщаше във вибриращ глас  – всичко предшестващо наподобяваше голяма, непростима пауза. През черния воал, пренебрегвайки залудо отминалите векове, госпожа Лаура отчетливо произнасяше: прошка, помирение и избавление. Гласът ѝ нежно се спускаше от висините,  .   , успя да промълви затворникът, а черната дама протегна ръката си към него и рече:  . Ръката ѝ бе все така протегната, но в нея вече нямаше сила. И рече още:    От любов, от отчаяние, брулен от самотата на късната зимна доба, той се изправи, за да прегърне Лаура в савана, дамата с черния воал, който свидетелстваше за ставането от гроба. Но обятията му останаха празни, лишени от точно онова единствено докосване. Времето всъщност тече по-бързо, отколкото го отброява часовникът: разминаващи се измерения, различно написани текстове. Искаше да я последва, но вече я нямаше, нямаше я жената, с която бе споделял сълзите, тъмата отново се сгъсти, а в тъмата не може да има нищо видимо. В нея изчезнаха и прочетените страници, подчертаваните думи, петната по белите полета, препитванията и клетвите, премълчаните подробности и трепетите. Призраците, понякога страшни, друг път – скъпи гости, обичат да се крият. За тях нашите задължения не важат, те не трябва да се съобразяват със земните обязаности. Фантомите са прозирни творения, в чието съществуване трябва да вярват и те, и ние, двустранна измама на ума и сетивата, на копнежа и тайните мисли. Фантомите, особено онези, призовани от поетичния език, който не желае да се откаже от своето красноречие, потвърдени допълнително от блуждаещия поглед на ясновидците, влизат в домовете и сънищата, за да внесат съблазън. Фантомите, които нито едно сутрешно писмо не може да пресъздаде. Фантомите, чиято тъга и ужас са толкова големи, че те принуждават да отвориш очи. Когато се събуди, стискаше здраво книгата в дясната си ръка.", "date": "2019.06.27", "title": "На 28 юни излиза „Аркьой. Илюзорен алманах” на Александър Бечанович"}
{"url": "http://epicenter.bg/article/Viena-pokazva-estetikata-na-balgarskiya--quot-brutalizam-quot--v-sgrada-opakovana--ot-balgarska-hudozhnichka-/186732/6/0", "text": "Архитект Стефка Георгиева, макар и не особено известна на широката общественост, се счита за най-важния представител на българската архитектура през втората половина на ХХ век, която е оставила траен отпечатък върху развитието на архитектурата в България. Като признание за нейния талант, през 1973 г. тя е назначена за ръководител на група в Главпроект, а от 1981 г. е ръководител на отдел в Софпроект. По това време това са двете най-важни държавни служби в областта на градското проектиране.   Стефка Георгиева следва от 1942-1944 г. архитектура в Техническия университет в Мюнхен, но прекъсва следването си в Германия поради Втората световна война. По-късно продължава в София, където през 1947 г. завършва Държавната политехника. По нейни проекти са построени много обществени и жилищни сгради и комплекси, сред които хотелите \"Люляк\" и \"Мак\" в курорта \"Златни пясъци\", спортната зала за тенис \"София\" жилищна група с 3 високи блока за дипломатическия корпус в София, хотелски комплекс „Фрегатата“ и други хотели и ресторанти в курортен комплекс „Слънчев бряг“, хотел на Държавния съвет в правителствена резиденция „Бояна“, в София, вили резиденции за Държавния съвет в Парк Евксиноград  и др.   Проектира много български павилиони на изложения в чужбина. В края на 70-те години Стефка Георгиева се ориентира професионално към Африка. За съжаление, разработените от нея проекти за големи спортни зали, търговски центрове и хотели в Нигерия, остават неосъществени поради нестабилната политическа обстановка в страната. Изключителния усет за работа с материалите и детайлите Георгиева е развила по време на следването си в Мюнхен при именития немски архитект Ханс Дьолгаст.   Работейки в държавните институции на социалистическа България, тя успява да включи оригинален прочит на дръзкото архитектурно движение, наречено \"брутализъм\". В социалистическа България \"брутализма\" се насърчава от правителството, но за разлика от страните в Западна Европа у нас той е \"използван\" преди всичко в построяването на важни обществени сгради или жилищни сгради за номенклатурата.", "date": "2019.06.27", "title": "Виена показва естетиката на българския \"брутализъм\", в сграда опакована, от българска художничка   "}
{"url": "http://epicenter.bg/article/-Knyaz-Igor--s-grandiozna-premiera-v-afisha-na--Opera-v-Letniya-teatar---Varna-2019-/186734/6/0", "text": "На 2 юли от 21 часа, в рамките на десетото юбилейно издание на „Опера в Летния театър – Варна 2019“ ще бъде представена премиерата на операта „Княз Игор“ от А. Бородин. Спектакълът е част от програмата и на ММФ „Варненско лято“ 2019.    „Княз Игор“ е прекрасно заглавие, деликатес за всеки театър, който може да си позволи средствата, певците и костюмите, необходими за такава мащабна постановка. Операта е привлекателна и с това, че звучи съвсем съвременно. В нея има редица неща, които са адекватни на нашето време, има много политика, има любов, коварство, агресия и патриотизъм. Високият патриотизъм в името на отечеството е основното чувство, основното послание, което Бородин е искал да отправи към своите съотечественици, споделя режисьорът Кузман Попов.   В звездния състав от солисти блестят имената на  Венцеслав Анастасов, Свилен Николов, Димитринка Райчева, Линка Стоянова,   Даниела Дякова, Михаела Берова, Илина Михайлова  и др.   Постановка и сценография Кузман Попов, Костюмография Лора Маринова, Хореография Светлана Тоншева, Диригент на хора Цветан Крумов, Асистент-режисьор Сребрина Соколова. Диригент Григор Паликаров.   Премиера 2 юли 2019, 21.00, Опера в Летния театър, ММФ \"Варненско лято\" БИЛЕТИ: Online в Еventim.bg чрез услугата Print@Home: http://www.eventim.bg/bg/bileti/tmpc-varna-21/promo.html… Каса ТМПЦ, пл. „Независимост“ 1, пон-пет 9.00-20.00, почивка 13.30-14.30; съб 10.00-19.00, почивка 13.30-14.30; нед 11.00-16.00, без прекъсване; тел. 052 665 022; Заявки: тел. 052 665 051, 052 665 020, www.tmpcvarna.com Каса ФКЦ - всеки ден 10.00-21.00, почивка 14.00-14.30, 16.30-17.30, тел. 052 685 214", "date": "2019.06.27", "title": "„Княз Игор“ с грандиозна премиера в афиша на „Опера в Летния театър – Варна 2019“"}
{"url": "http://epicenter.bg/article/Doyche-vele-/186643/11/0", "text": "  Той е баснословно богат бизнесмен - вторият по богатство гражданин на Чехия. От края на 2017 година е и министър-председател на страната. Преди две години, когато се появи на политическата сцена, мултимилиардерът Андрей Бабиш бе убедителен за редица свои привърженици с това, че обеща твърд подход срещу корупцията и връзкарството сред традиционните политически елити.  \"Впоследствие обаче се оказа, че самият той е по-корумпиран от утвърдените политици, които критикуваше\", посочва за ДВ Ладислав Кабада, политолог от Университета в Прага.   Според него лицемерието е главната причина хората в Чехия да се вдигнат на протест срещу Бабиш. Според Иржи Пехе, който е директор на Нюйоркския университет в Прага, три са причините за гнева и протестите на хората.  Първата е замесването на Бабиш в конфликт на интереси при разпределяне на пари от европейските фондове; втората – текущото срещу него съдебно разследване; и третата - комунистическото му минало, включително и фактът, че е сътрудничил на чехословашката ДС.  \"Агент Буреш\"  В редица досиета на ДС Бабиш фигурира като \"агент Буреш\" под регистрационен номер 25 085. Според досега публикуваните архивни документи, от ноември 1982 до 1985 г. той е работил като \"неофициален сътрудник\" на тогавашните чешки тайни служби. Самият Бабиш решително отрече това и се опита да повлияе на съда, така че обвинението за сътрудничество с ДС да бъде отхвърлено. Само че жалбата му пред словашкия Конституционен съд не беше уважена. Европейският съд по правата на човека в Страсбург потвърди това решение през декември 2018 г. Което ни най-малко не смущава заклетите му привърженици. \"На тях им е все едно\", изтъква Петр Хонжейк от икономическото издание \"Хосподарске новини\". Мнозина смятат, че това е минало и по онова време всеки е трябвало да прави някакви компромиси. А за онези избиратели, които и до днес гласуват за комунистите, сътрудничеството с ДС изобщо не е проблем.  Преди да влезе в политиката, Бабиш е шеф на аграрно-промишления и химически концерн \"Агроферт\". През 2017 г. концернът има близо 33 000 служители и около 250 дъщерни фирми. Общият му оборот възлиза на 160 милиарда крони, което се равнява на около 6 милиарда евро; печалбите му възлизат на 4.8 милиарда крони (около 190 милиона евро). Бабиш е вторият най-богат човек в Чехия, американското списание \"Форбс\" оценява имуществото му на близо три милиарда евро. През 2013 г. Бабиш купи медийната група \"Мафра\", която е собственик на най-многотиражните вестници \"Лидове новини\" u \"МФ ДНЕС\". Наричат го Бабискони - по асоциация с италианския медиен магнат и по-късно премиер Силвио Берлускони.   Междувременно Бабиш формално вече не е шеф на \"Агроферт\". Но точно по времето, когато се е занимавал с бизнес, започва една политическа афера, която днес хвърля съмнителна сянка върху него. През 2006 г. фирмата \"Иноба\" купува западнало аграрно предприятие недалеч от Прага. \"Иноба\" е дъщерна фирма на концерна \"Агроферт\". Днес на същото място се издига почивният и конферентен център Capi hnizdo (\"Щъркелово гнездо\"), чийто строеж е финансиран с пари от европейските фондове, отпуснати за подпомагане на малки и средни предприятия. Едва през 2016 г. Бабиш призна, че точно по времето, когато в строежа са се вливали европейски пари, мястото е било собственост на две от пълнолетните му деца, както и на брата на партньорката му. От 2017 г. чешката полиция води следствие срещу Бабиш. Самият той смята следствието за \"политически мотивирано\", а обвиненият срещу него - за \"измислени\".  Бабиш пак щеше да излезе сух от водата   Особено пикантен е фактът, че макар още през 2014 г. да е зам.-премиер и финансов министър, така че е участвал в разпределението на европейските субсидии, Бабиш подава оставката си като шеф на аграрно-промишления концерн едва през февруари 2017 - едва след като законова промяна го принуждава да стори това. А днес той е дори шеф на правителството, което разпределя субсидиите – включително и тези за дъщерните фирми на някогашния му концерн.  \"Според чешкото право той се е разделил с бившия си концерн\", казва Иржи Пехе. Ако беше само вътрешночешки проблем, Бабиш сигурно щеше да излезе сух от водата, но проблемът е свързан с европейски пари, добавя експертът. Европейската комисия се разпореди да бъде направено разследване накъде наистина са изтекли европейските пари.  В началото на юни беше публикуван първият предварителен доклад. Според редица медии Андрей Бабиш продължава да има голямо влияние върху \"Агроферт\". Ако заключителният доклад потвърди тези изводи, концернът - или чешката държава - ще трябва да върнат голяма част от европейските пари, от които концернът се е възползвал.", "date": "2019.06.27", "title": "Дойче веле: Чешкият премиер и неговото баснословно богато \"Щъркелово гнездо\""}
{"url": "http://epicenter.bg/article/-Politiko--Davutoglu-ne-e-spasitelyat-na-Turtsiya/186646/11/0", "text": "След много години на репресивно управление на президента Реджеп Тайип Ердоган турците стигат до извода, че той е уязвим.  Турската икономика е в лошо състояние, а кандидатите от управляващата Партия на справедливостта и развитието (ПСР) неотдавна загубиха изборите в големите градове, в това число в неделя и в Истанбул. Появи се съперник на Ердоган. Неговият бивш министър на външните работи и премиер Ахмет Давутоглу, към когото турският президент се отнасяше като към свой приемник. Тази пролет Давутоглу вдигна много шум, осъждайки бившия си покровител за укрепването на личната власт и обяви, че създава своя партия.  Ще успее ли Давутоглу да разхлаби хватката на ПСР и да върне Турция към пътя на демократичните реформи? Този въпрос се повдига от турските медии. Давутоглу определено се позиционира в качеството на реформатор и алтернатива на Ердоган. Иначе той нямаше неотдавна да атакува ПСР, наричайки я „ограничена и самодостатъчна групировка, попаднала в робство на собствените си амбиции“. Но когато става дума за това, че Давутоглу ще реформира страната, сме длъжни да подчертаем, че не си струва да се разчита на това. Дори и този човек да успее да си създаде база от поддръжници, на него едва ли ще му се удаде да стане този реформатор, за когото той се представя.  Когато Давутоглу оглавяваше министерството на външните работи от 2009 до 2014 г. Западът беше очарован от Турция, наричайки я пример за окръжаващия я регион и потенциален лидер на мюсюлманския свят. Но Давутоглу използва своята власт за изтласкване на втори план на професионалните дипломати и за политизирането на МВнР. Заемайки от 2014 до 2016 г. поста на премиер, Давутоглу с готовност изпълняваше указанията на Ердоган и преследваше инакомислещите.  Съвсем неотдавна от собствен опит се убедихме в наказателната политика на Давутоглу. Авторите на тази статия са, съответно, изпълнителен директор и член на управлението на Института за турски изследвания. Този институт не е много добре известен на широката публика, но той от почти 40 години се занимава в САЩ с изследвания на турската история, политика, икономика и култура. Навремето с турски изследвания бяха ограничени само в университети като Харвард, Принстън и Пенсилванския. Но сега те се провеждат в колежи и университети в 45 щата и в столицата на САЩ, град Вашингтон, преди всичко благодарение на финансовата подкрепа от страна на Института за турски изследвания. Този работещ към Джорджтаунския университет институт от 80-те години на миналия век оказва поддръжка на аспиранти, пишещи дисертации, на професори, готвещи за издаване книги и статии, а също така и на библиотеки, които се стремят да увеличават своите фондове.  Финансирането на ИТС се осъществява със средства от фондацията, създадена от правителството на Турция през 1982 г. В продължение на много години властите в Анкара не се намесваха директно в работата на института, който почти изцяло се състои от американски учени, а също така и в неговата програма и дейност по отпускане на стипендии. В редките случаи, когато турският посланик излизаше с предложения, съответстващи на политиката на Анкара, управлението защитаваше своята независимост.  Ситуацията се промени през 2015 г. Според източници от турското посолство във Вашингтон и от министерството на външните работи в Анкара Давутоглу, заемайки поста на министър-председател, прекратил работата на фондацията, поради което институтът вече пет години е в отчаяно положение (ние решихме да не назоваваме имената на източниците, за да ги защитим от възможни репресии).  След като не намери донори, които биха могли да възстановят загубеното финансиране, ИТС ще затвори врати през есента на 2020 г.  По информация на тези източници Давутоглу сметнал за недопустимо ИТС да работи независимо от Анкара. Той съобщил за своето решение на ръководството на института през есента на 2015 г. Така се случило, че преди това ръководството отхвърлило молба на турския посланик, който искал ръководството да разгледа кандидатурата на недостатъчно квалифициран привърженик на ПСР и да го включи в своя екип (турското посолство във Вашингтон нееднократно не откликна на нашата молба да коментира ролята на Давутоглу за закриването на института). В същото време през последното десетилетие Анкара се старае да засилва своето влияние в свързаните с Турция организации във Вашингтон. Между другото тя създава аналитични центрове и неправителствени организации, които под прикритието на безпристрастни научни изследвания и културни програми предано разпространяват мирогледа на ПСР.  Това прилича на нещо от рода на лична обида и в същност то си е такова. Един от нас остана без работа и турските изследвания, на които ние посветихме по-голямата част от нашата професионална дейност, получиха силен удар в САЩ. Без скромните си ресурси (за 37 г. са похарчени 3,5 млн. долара) институтът трудно ще подготвя бъдещи поколения специалисти по Турция. Но да оставим настрана личните чувства. Закриването на института е само още едно доказателство за това, че Давутоглу не е мащабно мислещ реформатор и държавен деец, а какъвто се представя.  Легендата за Ахмет Давутоглу се роди въз основа на неговата книга „Стратегическа дълбочина“, излязла през 2001 г. В нея Давутоглу на 584 страници твърди, че по силата на своето географско положение Турция е обречена да бъде регионална и световна държава. Други турски ислямисти твърдяха, че Турция трябва да бъде лидер на мюсюлманските страни, а Давутоглу смята, че тя трябва да оглави ислямистките групировки в целия Близък изток, включително ХАМАС, което движение контролира Ивицата Газа. Акцентът върху ислямизма предизвика недоволство сред много авторитетни турски дипломати, поддържащи ориентирането на Турция към Запада, благодарение на което тя стана член на НАТО и можеше да заеме своето място (те се надяваха на това) в Евросъюза. Но когато Давутоглу от малко известен учен се превърна в тежка категория специалист по външна политика, турските и западните журналисти и анализатори започнаха често да цитират „Стратегическа дълбочина“.  Влизайки в състава на правителството Давутоглу започна да осъществява своя ислямистки дневен ред, запълвайки длъжности в МВнР със свои съмишленици. В повечето случаи отново назначените чиновници не притежаваха знанията и опита на дипломати от кариерата, които новото ръководство все повече изтласкваше. За това ни разказаха лично турски дипломати. Това идеологическо покровителство нанесе осакатяващ удар на турския дипломатически корпус. Работейки в МВнР и в турските дипломатически мисии в чужбина, преданите на Давутоглу хора прокарваха нова голяма стратегия, поставяйки Анкара в центъра на мюсюлманския свят. С това се съгласяваха само единици в Близкия изток. Някои последователи на Давутоглу напуснаха външното министерство заедно с него през 2014 г., но някога висококвалифицираната сърцевина от авторитетни дипломати стана дълбоко политизирана, което отслаби престижа и възможностите на това ведомство.  След като работи пет години като външен министър, през 2014 г. Давутоглу стана премиер – това се случи, когато Ердоган зае президентския пост. Неговото основно постижение през първите две години станаха жестоките наказателни мерки в отговор на разобличенията в корупция във висшите ешелони на държавната власт. Да, Ердоган узурпира значителна част от пълномощията на изпълнителната власт, които трябва да принадлежат на премиера, но Давутоглу с готовност хвърляше зад решетките журналисти, присвояваше частни компании, запушваше устата на учени и сваляше от длъжности чиновници. Неговото правителство също така разшири пълномощията на „наказателните съдилища“, в които бяха назначени предани на режима съдии, за да подлагат на криминално преследване полицаи и прокурори, водещи дела за корупция срещу четирима министри от правителството и подобни високопоставени чиновници  Давутоглу обоснова тези действия с това, че такива действия с разобличаването на злоупотреби, са равносилни на „опита за преврат“ , предприет от последователи на живеещия в Пенсилвания турски проповедник Фетхуллах Гюлен.  Давутоглу и Ердоган се скараха през 2016 г. Но не за идеи или принципи, а заради власт. На Давутоглу му омръзна да бъде момче за всичко на Ердоган. На свой ред Ердоган не понасяше парвенющината на премиера, който самостоятелно търсеше среща с президента Барак Обама и си приписваше заслугите за сделка с ЕС, по силата на която Турция трябваше да получи милиарди долари за разполагането на своя територия на сирийските бежанци. През май 2016 г. Давутоглу подаде в оставка. Когато той стана премиер, Комитетът за защита на журналистите постави Турция на 10-то място в света по арестите на репортери. Когато Давутоглу напусна поста, Турция вече се намираше на първото място. Такова придвижване към авторитаризъм се приписва обикновено на Ердоган, но Давутоглу доброволно участваше в репресиите и публично ги оправдаваше.  До тази пролет Давутоглу се стараеше да се въздържа от директна критика по адрес на властта. Но когато кандидатът на ПСР загуби през март изборите за кмет на Истанбул, Ердоган принуди Върховния избирателен съвет да анулира гласуването на милиони жители на този град въз основа на доста съмнителни твърдения за нарушения. Поради това в неделя се проведоха повторно избори. В отговор Давутоглу обвини съветниците на Ердоган от ПСР в опит „да управляват страната като паралелна структура“.  Още преди скандала с изборите за кмет на Истанбул в Турция се въртяха слухове за това, че Давутоглу ще създаде нова партия, която ще отправи предизвикателство към Ердоган и ПСР. Той се старае да си осигури поддръжка в цялата страна, и особено сред представляващите база за ПСР набожни турци и кюрди. При това той говори за това че основа на демокрацията са свободните и честни избори. Очевидно това е било такава мощна глътка свеж въздух за застоялата, репресивна и безнравствена политическа арена в Турция, че „Ню Йорк Таймс“ в своя статия за разногласията вътре в ПСР нарече мрачния и скучен Давутоглу „обаятелен“.  Начинът, по който Ердоган и неговата Партия на справедливостта и развитието се държат през последните години, прави други възможности доста привлекателни в сравнение с тях. В своите туитове и изявления за изборите в Истанбул Давутоглу създаде впечатлението на просветен и положителен човек на фона на неприятните и груби турски официални лица и техните поддръжници. Но не бива да има поддаване на тази уловка. На Турция абсолютно не ѝ е нужно неин следващ велик диктатор да стане Давутоглу.  ", "date": "2019.06.27", "title": "„Политико“: Давутоглу не е спасителят на Турция"}
{"url": "http://epicenter.bg/article/Anton-Gitsov--Gotse-Delchev-i-makedonskata-darzhava/186721/11/33", "text": "  На 20 юни по скопския телевизионен канал „Алсат-М“ президентът на Македония Стево Пендаровски каза, че Гоце Делчев е бил българин. Но го направи с уговорка – Гоце Делчев се е борил за самостоятелна македонска държава. Историческите факти обаче са следните:   На 23 октомври 1893 г. в Солун е създадена Вътрешната македоно-одринска революционна организация (ВМОРО) и с автономизма като цел. Нейният председател д-р Христо Татарчев формулира идеята за присъединяване на Македония към България по следния начин: „Не можехме да възприемем гледището за пряко съединение на Македония с България, защото виждахме, че туй ще срещне големи мъчнотии поради противодействието на Великите сили и аспирациите на съседните малки държави и Турция“. Затова и основоположниците на ВМОРО (сред тях е и Гоце Делчев, привлечен след създаването u от Даме Груев), като се опират на чл. 23 от Берлинския договор, предвиждащ автономия на останалите в границите на Османската империя Македония и Одринска Тракия, се обявяват за една автономна Македония „с предимство на българския елемент“, която сетне би могла по-лесно да се съедини с България. Това признава и самият Гоце Делчев.   През 1900 г. той посещава Източна Тракия, българското население, на което също се бори за отхвърляне на турското господство и по време на това посещение се дискутира въпроса за общи действия. В свои спомени Димитър Груев от Лозенград описва среща в село Пирок, на която между Гоце Делчев и местния революционер Стоян Лозев възниква спор за това каква трябва да бъде целта на общата борба – автономия на Македония и Одринско или присъединяване към България? „Одринско, изтъква Лазов, е пред вратите на Отоманската столица и Дарданелите и Турция ще употреби всички сили и средства за бързото и безмилостно потушаване на въстанието в нашия край… ние одринци, не ще можем да придобием своята свобода, освен с вмешателството на България“.   На това Гоце Делчев, отговаря: „Ние, българите от Македония и Одринско, не трябва да изпущаме изпредвид, че… една намеса на България ще предизвика намесата и на съседните държави и може да доведе до разпокъсването на Македония. Ето защо народите, населяващи тия две области, трябва сами с общи усилия и жертви да извоюват своята свобода и независимост в границите на една автономна Македоно-Одринска държава, като разчитаме само на материалната и морална подкрепа на България и на Великите сили“.   Тук Гоце Делчев, наистина говори за „македонска държава“, но не като държава на някакъв отделен, различен от българския, македонски народ, а като такава, която да съхрани целостта на Македония, в която живеят още турци, гърци, сърби и други народности, но която е населена предимно с българи. Той говори обаче не само за „държава“, но и за „антономия“, като казва: „Трябва да се борим за автономията на Македония и Одринско за да ги запазим в тяхната цялост, като един етап за бъдещето им присъединяване към общото българско отечество“.   Ако македонските революционери са хранели някакви надежди за независима Македония, която по-късно да се присъедини към България, след трагичния разгром на България в Междусъюзническата и Първата световна война за такава възможност изобщо не може и да става дума. Затова и започват да се търсят други варианти, като се очертават две течения – на федералисти и автономисти. Сред федералистите са Христо Татарчев, Гьорче Петров, Димо Хаджидимов, Михаил Герджиков и други дейци на ВМОРО, които застъпват позицията за „балканско единство“ и за Македония като част от „Балканска федерация“, с участие на Югославия. Тази позиция е съгласувана с Коминтерна, а Белград подкрепя тази идея, защото Македония би била под неин контрол.   Сред „автономистите“ са Тодор Александров, Александър Протогеров, Иван (Ванче) Михайлов и Петър Чаулев, които на 20 декември 1919 г. възстановяват в София разкъсваната от противоречия ВМОРО, като Вътрешна македонска революционна организация (ВМРО). ВМРО отхвърля „федеративната“ идея, защото смята, че българщината в автономна Македония под сръбски контрол ще бъде унищожена (което и става в бъдеще след включването на Вардарска Македония в Югославия). В директива от 11 юни 1920 г. на ЦК на ВМРО като цел е записано „извоюването на свободата – под формата на автономия или независимост – на Македония в нейните етнографически и икономически граници“.   Тези дни в скопския „Нова Македония“ се появи и някакъв уж вече разсекретен „секретен доклад“ на ЦРУ, в който се твърди, че през март 1949 г. в Анкара се е провела среща между представители на Югославия и делегация на ВМРО, ръководена от Иван (Ванче) Михайлов, на която Михайлов поискал съдействието на Югославия за формиране на „независима македонска държава“. Югославия се съгласила да окаже съдействие, като в замяна Михайлов се е съгласил да се откаже от всички антиюгославски дейности.   Твърденията в този доклад издишат по много точки. След деветнадесетомайския преврат от 1934 г. ВМРО е поставена извън закона, на Ванче Михайлов е издадена смъртна присъда, той емигрира и организацията, която вече няма подкрепата на българските власти, практически престава да представлява някакъв политически фактор. Към 1949 г. ВМРО, която е избила много видни комунистически и земеделски функционери, вече няма възможности за влияние в България. А Ванче Михайлов е анатема за Югославия, която е кроила планове за неговото убийство по време на временното му пребиваване в Турция.   Сърбите не са забравили също, че на 13 февруари 1928 г. македонската революционерка Мара Бунева убива в Скопие сръбския областен управител Велимир Превич, организатор на гонения и преследвания на дейци на ВМРО, а на 13 юли 1928 г. друг екзекутор на ВМРО, Иван Момчилов, прострелва в главата Жика Лазич, шеф на сръбската полиция и активен участник в асимилирането и денационализирането на българите във Вардарска Македония. Изключено е и Югославия да приеме да отцепи от своята федерация Вардарска Македония, като още по-малко това е възможно по отношение на Гърция, която отдавна е приобщила Егейска Македония. „Секретният доклад“ съдържа и други граничещи с фантасмагория твърдения: на срещата бил сключен „пакт за съвместна отбрана“, съгласно който при въоръжени конфликти македонските групировки ще оперират съвместно с югославските въоръжени сили, а разузнавателните служби на ВМРО в България, Гърция, Албания и Румъния (?) ще бъдат на разположение на Югославия.   Твърденията на македонския президент Пендаровски и на „секретния доклад“, за това, че Гоце Делчев, а и Ванче Михайлов са се обявявали за създаване на „македонска държава“, имат една цел – да обосноват някак си, съществуването в по-далечното минало на някакъв македонски народ и на някаква македонска държава, която по различни исторически обстоятелства е престанала да съществува, но за възстановяването на която са се борили македонските революционери в лицето на ВМРО.   Но историческите факти сочат, че създателите на ВМОРО и впоследствие на ВМРО и още други македонски организации, всички те са се определяли като българи. И съзнавайки невъзможността да присъединят Македония към България, са търсели възможност за независима Македония, с преобладаващ български елемент, чрез автономия, федерация и всякакъв друг възможен начин.   Това са факти, които българските историци трябва да изтъкват пред македонските си колеги и признаването на Гоце Делчев за българин е едно добро начало, но не е достатъчно – македонските историци следва да приемат и българския произход на всички видни създатели и функционери на македонското освободително движение, както и да привлекат вниманието им към спомените на Иван Михайлов, написани и публикувани на чист български език, в които той цитира публикация на виенския „Райхспост“ от 1924 г. под заглавие „Македонска трагедия“, в която се казва: „Всички изтъкнати слависти… признават и сговорно свидетелствуват, че езикът, говорен в Македония, е български говор… От историческо гледище Македония е принадлежала на България“.  ", "date": "2019.06.27", "title": "Антон Гицов: Гоце Делчев и македонската държава"}
{"url": "http://epicenter.bg/article/Nad-250-000-balgari-sa-pochivali-v-chuzhbina-prez-may--otchita-NSI-/186685/4/0", "text": "Над 250 000 българи са почивали в чужбина през май, сочат данните на Националния статистически институт, цитирани от БНР.  Заедно с командировките и пътуванията с друга цел, общият брой на пътувалите става над 760 000 души.  Най-много хора са избрали да пътуват в Гърция.  Минимален ръст се отчита и при посещенията на чужденци в България като близо две трети от тях са от Европейския съюз.  ", "date": "2019.06.27", "title": "Над 250 000 българи са почивали в чужбина през май, отчита НСИ "}
{"url": "http://epicenter.bg/article/API-predostavi-na-BSP-iskanata-informatsiya-za-patni-proekti/186709/4/0", "text": "Агенция „Пътна инфраструктура“ предостави на депутатите на БСП пълен достъп по исканата по Закона за достъп до обществена информация техническа документация за строителството на големи пътни проекти.   В продължение на месец нито един от 11-те народни представители от Парламентарната група на „БСП за България“ в 44-то Народно събрание, изискали документите, не се заинтересова от подготвения пълен обем технически документи. Това съобщиха от пресцентъра на АПИ.   Припомняме, че депутатите поискаха по ЗДОИ документи за участъци от автомагистралите „Хемус“, „Струма“, „Тракия“, „Марица“, път I-1 Видин – Монтана и път II-18 Околовръстния път на София, част от които са изграждани през 80-те години на 20 век. Въз основа на чл. 27, ал 1, т.2 и т. 3 от ЗДОИ, в законоустановения срок и по график - между 30 май и 27 юни, на народните представители Корнелия Нинова, Елена Йончева, Георги Свиленски, Петър Витанов, Крум Зарков, Христо Проданов, Драгомир Стойнев, Димитър Данчев, Чавдар Велинов, Румен Георгиев и Надя Клисурска, Агенция „Пътна инфраструктура“ осигурен пълен достъп до изисканата техническа документация, свързана с проектно решение в части „геология“, „геодезия“, „пътна“ и „технологичен ремонт“, по които са изпълнявани различните видове строително-монтажни работи, включително обяснителните записки, всички количествени сметки, детайли, пътна конструкция, допълнителни ведомости и приложения; рецептите на асфалтовите смеси на различните пластове; сертификатите за вложените материали; протоколите от проведените изпитвания на материалите по време на изпълнение на строително-монтажни работи; протоколите и актовете при приемане на извършените строително-монтажни работи и т. н. От БСП все още не са отговори и кои пътни експерти и коя независима лицензирана лаборатория възнамеряват да ангажират за инспекция на пътни участъци, каквото искане имаха преди повече от половин година.  ", "date": "2019.06.27", "title": "АПИ предостави на БСП исканата информация за големите пътни проекти, червените не я прочетоха"}
{"url": "http://epicenter.bg/article/Dvama-politsai-sa-zadarzhani-v-Sofiya--otkrili-u-tyah-narkotitsi-/186681/3/0", "text": "Двама полицаи от Четвърто районно управление на МВР в София са арестувани при операция на Вътрешна сигурност в МВР, предаде БНР.  По информация на „Хоризонт“ в тях са намерени наркотици.  Единият от полицаите е задържан близо до сградата на Районния съд в столицата, а другият - в сградата на районното полицейско управление.  Очаква се по късно да бъде дадена информация по случая.  ", "date": "2019.06.27", "title": "Двама полицаи са задържани в София, открили у тях наркотици "}
{"url": "http://epicenter.bg/article/Sotir-Tsatsarov-se-sreshtna-s-generalniya-direktor-na-OLAF/186692/3/0", "text": "Главният прокурор Сотир Цацаров се срещна с генералния директор на Европейската служба за борба с измамите (ОЛАФ) Виле Итала. Г-н Итала е на посещение в България по покана, отправена му от министъра на вътрешните работи и главния прокурор.  Главният прокурор и генералният директор на ОЛАФ обсъдиха по-ефективното провеждане на разследвания за защита на финансовите интереси на ЕС. Предмет на дискусия бяха както общото взаимодействие между МВР и прокуратурата, от една страна, и ОЛАФ, от друга, така и конкретни текущи разследвания.  Договорен бе механизъм за пряка комуникация и подготовка на съвместните разследвания между Прокуратурата на Република България и ОЛАФ, чрез създаване на постоянно действаща контактна група от прокурори и служители на ОЛАФ. Очаква се първата среща на контактната група да се проведе в София до края на месец юли тази година.  В разговорите с г-н Итала участваха също заместникът на главния прокурор Иван Гешев и ръководителят на отдел „Специализиран“ към Върховна касационна прокуратура Румяна Арнаудова. В програмата на визитата на генералния директор на ОЛАФ са предвидени и срещи с министъра на вътрешните работи и с председателя на Държавна агенция ''Национална сигурност'' г-н Димитър Георгиев. ", "date": "2019.06.27", "title": "Сотир Цацаров се срещна с генералния директор на ОЛАФ"}
{"url": "http://epicenter.bg/article/Kmetat-na-Kostenets-e-s-myarka--quot-domashen-arest-quot--/186694/3/0", "text": "Кметът на Костенец Радостин Радев излиза от ареста. Апелативният специализиран съд му определи втората по тежест мярка за неотклонение - \"домашен арест\", предаде БНР.  Радев е обвинен, че е предложил 30 000 лв. подкуп на местен общински съветник, за да гласува по определен начин. Според прокуратурата това гласуване е било в полза на другия обвиняем по делото - бизнесмена Ивайло Пашов.  Първоинстанционният наказателен съд беше определил мярка за неотклонение на Пашов 10 000 лв., която днес съдиите от Апелативния спецсъд увеличиха - на 30 000. Решението на съда е окончателно.  ", "date": "2019.06.27", "title": "Кметът на Костенец е с мярка \"домашен арест\" "}
{"url": "http://epicenter.bg/article/Glaven-inspektor-ot-Agentsiyata-po-hranite-v-Plovdiv-e-arestuvan-s-podkup/186696/3/0", "text": "Главен инспектор от Агенцията по храните в Пловдив е арестуван с подкуп, съобщиха от Окръжна прокуратура, цитирана от БНР.  Инспекторът е поискал 1000 лева и две торби сирене и кашкавал от собственик на мандра край Първомай. Държавният служител бил заловен веднага след документирането на престъплението с парите и продуктите, открити в личния му автомобил.  За това престъпление се полагат от 3 до 10 години затвор и глоба до 20 000 лева.  Окръжният прокурор Румен Попов посочи, че това не е първият случай на корупция „на дребно“ от служители на тази агенция.   Задържаните двама служители на Областна дирекция по безопасност на храните – Пловдив са отстранени от работа, съобщиха от пресцентъра на БАБХ. ОДМВР – Пловдив води разследване по случая. Днес се очаква Окръжна прокуратура – Пловдив да повдигне обвинения за подкуп.      ", "date": "2019.06.27", "title": "Главен инспектор от Агенцията по храните в Пловдив е арестуван с подкуп"}
{"url": "http://epicenter.bg/article/Imanyar-se-zadushi-v-dupka--dokato-tarsil-sakrovishte-/186711/3/0", "text": "Търсач на съкровища почина, докато се спускал в дупка в землището на търговищкото село Пролаз. От полицията потвърдиха за инцидента, съобщава Дарик радио.  Трима мъже научили за местна легенда, която разказвала за имане, скрито в гориста местност край търговищкото село Пролаз. Така на едно място се оказали иманяри от София, село Кукорево и един от търговищко.  Иманярите смятали, че съкровището е в дълбока дупка, която по всяка вероятност е изкопана от други техни колеги. Досега нямало данни някой да е намерил златото и така тримата стигнали до мястото.  Софиянецът имал алпинистка подготовка и решил той да влезе в 12-метровата дупка. Спускал се бавно в изкопа, който не е отвесен, а прокопан хаотично и на места доста тесен.  В един момент започнал да вика за помощ и казал, че се задушава. Колегите му направили опит да го извадят, но не успели. Тогава единият от тях - мъжът от село Кукорево, отишъл в полицията и разказал какво се е случило.  Той отвел служителите на полицията и пожарната до мястото в труднодостъпната местност и успели да извадят пострадалия. Оказало се, обаче че вече е починал.  Резултатът от извършената аутопсия е, че няма данни за насилствена смърт.  По случая е започнато досъдебно производство.  Действията по изясняване на обстоятелствата около инцидента продължават и се извършват под ръководството на прокурор от Окръжна прокуратура-Търговище.   ", "date": "2019.06.27", "title": "Иманяр се задуши в дупка, докато търсил съкровище "}
{"url": "http://epicenter.bg/article/Kradtsi-prebiha-i-ograbiha-80-godishen-mazh-v-doma-mu-v-Sofiya-/186712/3/0", "text": "80-годишен мъж е открит в безпомощно състояние, след като непознати го нападнали и обрали в дома му в София, съобщават от МВР.  Сигналът е подаден на 25 юни около 20.00 часа, когато 36-годишната дъщеря на пострадалия разказала, че отворила жилището с ключар и намерила баща си.  Той бил транспортиран в болнично заведение с повърхностни рани, а след прегледа е освободен.  На мястото е извършен оглед, като до момента е изяснено, че на 23 юни около обяд непознати позвънили на вратата на пострадалия и обяснили, че са представители на общината, след което нападнали и пребили възрастния мъж.  Установено е, че са откраднати пари, мобилни телефони и картини от дома му.  По случая е образувано досъдебно производство, а работата по установяването на извършителите продължава под ръководството на прокуратурата.  ", "date": "2019.06.27", "title": "Крадци пребиха и ограбиха 80-годишен мъж в дома му в София "}
{"url": "http://epicenter.bg/article/25-godini-zad-reshetkite-shte-stoi-mladezhat--ubil-taksimetrov-shofyor-kray-Razgrad/186714/3/0", "text": "Четири месеца след убийството на таксиметровия шофьор Красимир Иванов, извършено на 27 февруари тази година, Окръжната прокуратура в Разград постигна ефективно наказание от 25 години лишаване от свобода при строг режим на извършителя на престъплението, съобщават от пресцентъра на Апелативната прокуратура във Варна.  До произнасяне на присъдата на Разградския окръжен съд се стигна, след като 22-годишният Сали Пембеев, който за 20 лева извърши грабежа, а след това уби 63-годишния шофьор на такси, се призна за виновен и поиска делото срещу него да се гледа при условията на съкратено съдебно следствие. Така подсъдимият избегна доживотен затвор, колкото поиска в обвинителната си реч представителят на обвинението за извършеното тежко престъпление, уточняват от съдебната институция.  В последната си дума Сали изразил формално съжаление за \"постъпката\" си и се извинил на присъстващите в залата близки на убития таксиметров шофьор.  На 27 февруари тази година Сали наел таксиметровия автомобил, управляван от Красимир Иванов. Два дни преди фаталната среща таксиметровият шофьор навършил 63 години, а Сали се върнал от Германия, където работел. След като проиграл на хазарт спечелените в чужбина пари, 22-годишният мъж замислил да си набави средства по престъпен начин.  Наел таксито и по пътя от Разград до село Дянково нанесъл шест удара в областта на шията на водача. Един от ударите прерязал сънната артерия на 63-годишния мъж. За да не бъде разкрит, Сали извлачил тялото на шофьора от автомобила в гориста местност край пътя. Взел оборота от 20 лева, мобилния телефон и таблета на Красимир. По пътя пътувала жена, която забелязала изоставеното такси.  Решила, че е станала катастрофа и предложила на Сали помощ, вземайки го за шофьора на таксито. Така Сали бил отведен в центъра на Разград, където камера го засякла в 21,38 ч.  Ограбените 20 лева поиграл веднага, после отишъл при своя позната, където разследващите открили кървавите му дрехи, с които е бил в нощта на грабежа, придружен с убийството. Връхната си дреха и мобилния телефон на Красимир Сали изгорил.  Присъдата на Разградския окръжен съд подлежи на обжалване пред Апелативния съд във Варна.", "date": "2019.06.27", "title": "25 години зад решетките ще стои младежът, убил таксиметров шофьор край Разград"}
{"url": "http://epicenter.bg/article/Spetsializiraniyat-nakazatelen-sad-otstrani-ot-dlazhnost-glavniya-sekretar-na-DABCh-Krasimir-Tomov-/186715/3/0", "text": "Днес, 27 юни 2019 г. Специализираният наказателен съд отстрани от длъжност главния секретар на Държавната агенция за българите в чужбина Красимир Томов. Това съобщиха от пресцентъра на Прокуратурата на Република България.  Искането за отстраняване бе внесено от Специализираната прокуратура, след като мярката за неотклонение на Томов бе смекчена на „Парична гаранция“ в размер на 10 000 лева.  Специализираният наказателен съд прие изцяло доводите на обвинението за това, че заеманата от него длъжност позволява той да въздейства на служители в агенцията (които са и свидетели по досъдебното производство), както и да заличава доказателства.  Красимир Томов е обвинен като участник в организирана престъпна група, ръководена от председателя на ДАБЧ Петър Харалампиев, в която са участвали и други лица, и която е била създадена с цел издаване на удостоверения за български произход на чужденци срещу подкупи.  В банкова касета, до която достъп е имал единствено Томов, бяха намерени и иззети пари в различни валути, равняващи се на близо 600 000 лева.  ", "date": "2019.06.27", "title": "Специализираният наказателен съд отстрани от длъжност главния секретар на ДАБЧ Красимир Томов "}
{"url": "http://epicenter.bg/article/Lozan-Panov-s-gruba-namesa-v-rabotata-na-Okrazhen-sad-Blagoevgrad-/186716/3/0", "text": "Председателят на Върховния касационен съд (ВКС) Лозан Панов готви груба намеса в работата на Окръжен съд-Благоевград, с което погазва и две решения на ръководената от самия него Съдийска колегия на Висшия съдебен съвет (ВСС).   че с изненада са разбрали за намерението на Панов да посети в петък съда в Благоевград, за да проведе \"очна ставка\" със съдиите. Председателят на ВКС се появи в четвъртък за заседанието на Пленума на кадровия орган със закъснение.  Формалният повод на петъчното командироване на Панов до Благоевград са двете писма на осем от наказателните съдии до ВСС, в които те изразяват недоволство от административния си ръководител Катя Бельова и от колегите си от Гражданското отделение на съда. И, макар че още в началото на месец март т.г., както и този вторник, мнозинството от членовете на Съдийската колегия на два пъти се противопоставиха на опитите на Панов изкуствено да преекспонира споровете, очевидно председателят на ВКС има намерения да направи точно това.  Без мандат от кадровия орган, потъпквайки и нарочен доклад, изготвен от Комисия от съдии от Софийския апелативен съд (САС), който не установи противоречия в работата на ръководството на Благоевградския окръжен съд, Панов е решил, че трябва да изиска лични обяснения от съдиите на място.  С планираните си действия, освен, че демонстративно игнорира волята на ресорната колегия на кадровия орган, Лозан Панов опровергава сам себе си по отношение на твърдението, че в качеството си на председател на ВКС, както и на Съдийската колегия, нямал власт и не можел да оказва натиск над съдийското съсловие.  От дебата на последното заседание на ресорната колегия към кадровия орган стана ясно, че повод за напрежението в съда в Благоевград са поправките в Закона за съдебната власт (ЗСВ), предложени от екипа на близкия до Панов провален бивш правосъден министър Христо Иванов и приети през 2016 г., с които бяха разширени правомощията на общите събрания на съдилищата по отношение на разпределението на съдийските щатове. За да удовлетворят всички страни в спора, кадровиците приеха, че отпуснатите две щатни бройки за съдии в Окръжния съд в Благоевград ще бъдат разпределени между Гражданското и Наказателното отделения, а не само за граждански съдии, какъвто бе първоначалният план.  Решението донякъде ощетява гражданските съдии, за които справките от доклада на Апелативен съд – София сочат, че са били по-натоварени. Нещо повече, мнението на 8 от наказателните магистрати, не е подкрепено от другите трима съдии от Наказателното отделение и всъщност представлява позицията на едва 1/3 от общия съдийски състав. Очевидно грубата намеса на Панов в съдийското самоуправление, който по други поводи твърди, че е голям негов привърженик, цели именно промяна на съотношението на силите.  Наказателната акция на \"съдия №1\" срещу Окръжен съд-Благоевград е поредната демонстрация на натиск от страна на Панов върху работата на съдии, които отказват да подкрепят политическите му изяви. По подобен начин през втората половина на 2018 г. Панов предприе серия от атаки срещу съдиите от специализираното правосъдие, в услуга на уличените в корупция Десислава Иванчева, Биляна Петрова и Петко Дюлгеров.  В замяна на опитите на Панов да оказва натиск по делото, привърженици на осъдените вече на първа инстанция на по 20, 15 и 12 години затвор бивши ръководители на район \"Младост\" в столицата, организираха протести в защита на председателя на ВКС.  ", "date": "2019.06.27", "title": "Лозан Панов с груба намеса в работата на Окръжен съд-Благоевград "}
{"url": "http://epicenter.bg/article/Iliyana-Yotova--Bez-Zapadnite-Balkani-ES-ne-mozhe-da-bade-svetoven-lider/186713/2/0", "text": "Мястото на страните от Западните Балкани е в Европейския съюз. Погледнете европейската карта и ще констатирате: без тясно сътрудничество със Западните Балкани Европа на може да бъде световен лидер в политическо и икономическо отношение, в сигурността.   Тази категорична позиция заяви вицепрезидентът Илияна Йотова в черногорската столица Подгорица на международна конференция „Геополитика в Западните Балкани: поглед от региона“, съобщиха от прессекретариата на държавния глава.   Вицепрезидентът направи основното изказване на форума, в който участваха представители на черногорски институции и на дипломатическия корпус, както и множество експерти от България и страните от Балканския регион. „Следващите месеци са решаващи. Темата за разширяването не трябва да слиза от дневния ред на ЕС, трябва да бъде приоритет в следващите 5 години“, заяви Илияна Йотова и допълни, че ресор на следващия български еврокомисар трябва да е разширяването.  Вицепрезидентът изтъкна важната роля на България за европейското бъдеще на Западните Балкани.   „Години наред за европейската дипломация Балканите бяха мъртво пространство. По време на председателството на Съвета на ЕС България наложи темата за присъединяването на Западните Балкани в общата външнополитическа стратегия на Общността. Като естествен лобист за европейската им интеграция България постави убедително в европейския дневен ред интересите на тези страни“, посочи Илияна Йотова.  Вицепрезидентът подчерта, че без срещата в София ЕС – Западни Балкани нямаше да бъдат възможни последвалите политически и държавни формати, двустранни преговори и споразумения. „Срещата в София направи реални двустранните споразумения като Договора за добросъседство между България и Северна Македония и Договора от Преспа между Северна Македония и Гърция, които отвориха пътя към ЕС и НАТО“, заяви Илияна Йотова.  Според вицепрезидента Европа не е била готова за тази среща заради липсата на политическо решение и на консенсус за разширяването на ЕС. „Тази липса е част от голямата криза на европейския проект, от дефицита на варианти за неговото развитие“, подчерта Илияна Йотова и посочи основните проблеми на ЕС – от начина на функциониране на институциите, през вземането на решения, до конкретното съдържание на политиките. Вицепрезидентът изрази мнение, че промените в ЕС трябва да преминават през убедителна визия за разширяването.  Илияна Йотова посочи, че страните от Западните Балкани трябва да решават своите проблеми не заради брюкселската администрация, която ги отбелязва в докладите си, а заради „собствените си общества, заради стандартите на собствения си живот“. „Тогава те ще бъдат разбрани от гражданите, които ще бъдат съюзници на правителствата за тяхното постигане“, категорична е вицепрезидентът.  Илияна Йотова заяви, че в усилията си за присъединяване към ЕС страните от Западните Балкани не са сами. „Много държави, включително и България, искат да помагат със своя опит. Ролята на дипломатите е огромна“, подчерта вицепрезидентът и добави: В лицето на българския посланик Меглена Плугчиева имате голям съюзник, от чийто експертен опит много може да почерпите.  Сигурността и демографската криза са едни от най-големите предизвикателства пред Западните Балкани според Илияна Йотова. Вицепрезидентът предложи създаването на постоянно действащ форум за сигурност на Балканите, който ще направи по-силен гласа на тези страни при формирането на работещи европейски политики, особено в областта на миграцията. Вицепрезидентът Йотова подчерта голямата роля на държавите от Западните Балкани и при овладяването на миграционната криза, затова тези политики трябва да се правят заедно с тях.  „Успешното присъединяване към ЕС би ограничило до голяма степен „износа“ на икономически активни хора към другите държави членки“, посочи Илияна Йотова.  Според вицепрезидента не съществува дилемата икономическо партньорство със Западните Балкани или политическо разширяване. Илияна Йотова е категорична, че Берлинският процес не може да замени бъдещето реално членство в ЕС. Икономическата интеграция и свързаността на Балканите са само първи етап в процеса на присъединяване. „Този етап може да е само временен – без държавите от Западните Балкани години наред да останат в преддверието на ЕС. Ако не са налице срокове за реално членство, това би създало усещането за държави „втора ръка“ и би увеличило евроскептицизма. Европейската политика за Западните Балкани трябва да бъде предвидима, а не да следва стъпките на тангото“, заяви вицепрезидентът.  Илияна Йотова подчерта, че Балканите винаги са били върху тлееща жарава – заради геополитически интереси и заради собствената си специфика.   „Тежи сянката на „тихата война“ – за идентичност, за „свои и чужди“, за подялбата на национални герои, за подялбата на история. Затова постигнатото трябва да се пази, много лесно е да се подпали националистическият огън“, изтъкна вицепрезидентът.  Вицепрезидентът Йотова е категорична: На Балканите няма място за прекрояване на граници, достатъчно сме изпатили. Има място за премахване на граници, за свободното движение на хора, за развитие, за сътрудничество и общи проекти. Няма да допуснем нов Берлински конгрес за подялба на територии и разделение. Искаме конкретни резултати от Берлинския процес по пътя към присъединяването.  Илияна Йотова посочи, че България трябва да бъде участник в Берлинския процес като сериозен двигател на евроинтеграцията на страните от Западните Балкани.  Посещението на вицепрезидента в Черна гора продължава утре със срещи с президента Мило Джуканович, с министър-председателя Душко Маркович и външния министър Сърджан Дарманович.  Във водената от Илияна Йотова делегация е и посланик Боби Бобев, представлявал българската държава в Албания и Косово и специалист по балканската тематика. Посланик Бобев е и член на Съвета за работа с българите в чужбина към вицепрезидента.  ", "date": "2019.06.27", "title": "Илияна Йотова: Без Западните Балкани ЕС не може да бъде световен лидер"}
{"url": "http://epicenter.bg/article/-/186719/2/0", "text": " Те да бъдат прегледани за неточни факти, манипулации и продуктово позициониране.   Това поискаха депутатите от ВМРО от министъра на образованието Красимир Вълчев в изявление пред медиите в парламента, съобщиха от пресцентъра на партията.  В същото време от ВМРО искат пълна информация за това как и какво ще залегне в изучаването по история на България   Воеводите изразиха учудването си, че министърът на образованието Красимир Вълчев се е задействал бързо относно „периода на реалния социализъм след Втората световна война“, докато в същото време коалиционните партньори чакат вече близо година резултата от поисканата от пълна ревизия на съдържанието на всички учебници.    И ние трябва да кажем, че постъпката на министъра е нещо ново. Дълго време от МОН ни убеждаваха, че държавата не може да цензурира обучението и учените, авторите на учебници, имат пълната свобода да формират тяхното съдържание. Затова ние приветстваме дейността на министъра, заяви заместник-председателят на просветната комисия в Народното събрание Михов.  Историкът от ВМРО обаче изрази недоволство, че текстът на спрягания учебник по история за 10-и клас изобщо не е достъпен и не може да бъде прочетен.  Ето защо ние си запазваме правото да предизвикаме дебат сред професионалните среди за съдържанието и на други теми и периоди, каза доц. Михов, като даде за пример борбите на българите в Тракия и Македония през 19-и век.  Преди повече от 10 месеца ние повдигнахме въпроса за ревизия на учебното съдържание на всички учебници. И повод за притеснение бяха многото примери от учебните пособия, каза Михов. Една от целите е съхраняването на българския национален дух.    Според Михов Доган е описан като учен със съществен принос и името му стои редом с имената на Радой Ралин, Валери Петров и Георги Марков. \"Любопитно е дали това е следствие на неговите дълбоки философски прозрения и занимания с философия или от приноса му в хидроинженерното строителство\", коментира Михов.   . ) В областта на музиката аз се сещам за Гяуров, Борис Христов, Теодосий Спасов, но Софи Маринова някак си ми убягва от съзнанието, че е прославила българското музикално изкуство по света, заяви Милен Михов.  Поставяме следния въпрос -   Време е темата за учебното съдържание да бъде затворена и да се изпълнява законът, че образованието и текстът в учебниците да съхранява и утвърждава българския дух, завърши темата Михов.  ", "date": "2019.06.27", "title": "ВМРО: Не може в учебник Софи Маринова да е пример за музикант, прославил България по света!"}
{"url": "http://epicenter.bg/article/Ot-izdatelstvo--quot-Presveta-quot--oprovergavat-VMRO--Dogan-ne-e-opredelyan-kato-uchen--a-kato-politik-/186720/2/0", "text": "Уважаеми колеги,  Във връзка с изявление на народния представител Милен Михов, че „в учебник на „Просвета\" по предмета „Човек и общество“ почетният председател на ДПС   В действащия досега учебник по човекът и обществото за 4. клас името на г-н Доган отсъства. Това име не е споменато и в новия учебник по предмета за 4. клас, който ще влезе в училище от 15 септември 2019 г.  В учебник, разпространяван до 2014 г., г-н Доган е споменат, но като политик, какъвто - едва ли някой би оспорил - той е.  Следователно в нито един вариант, а още по-малко в действащите варианти на учебник по човекът и обществото на Издателска група „Просвета\" Ахмед Доган не е определян нито като „учен“, нито като „учен със съществен принос“.  Не отговаря на истината и твърдението, че „името на г-н Доган стои редом с имената на Радой Ралин, Георги Марков и Валери Петров\".  Така както ние в „Просвета“ се отнасяме сериозно, отговорно и професионално към нашата работа да създаваме учебници и учебни помагала с най-високо качество, така очакваме и българските народни представители да бъдат компетентни, да проверяват фактите и да не разпространяват неистини и манипулации. ", "date": "2019.06.27", "title": "От издателство \"Просвета\" опровергават ВМРО: Ахмед Доган не е определян като учен, а като политик "}
{"url": "http://epicenter.bg/article/Za-10-godini-Balgariya-e-platila-15-8-mln--lv-obezshteteniya-po-dela-v-Strasburg-/186722/2/0", "text": "За последните 10 години България е платила почти 15,8 млн. лв обезщетения по дела, заведени в Европейския съд по правата на човека в Страсбург.   От 2009 г. има 457 осъдителни решения в полза на българи, оплакали се от държавата. Това стана ясно от отговор на финансовия министър Владислав Горанов на въпрос от народен представител. Най-голяма сума страната ни е платила през 2009 г. – 3 534 000 лв., а най-малка през 2014 г. – 346 566 лв. За миналата година България е изплатила обезщетения за 1 725 200 лв., съобщава БГНЕС.  Присъдите на съда в Страсбург са за нарушения спрямо хората на органи на държавна власт, национален съд или публична администрация.  „Европейският съд по правата на човека (ЕСПЧ) е органът, пред който се завеждат делата, а министерството на правосъдието разполага единствено с информация за броя на комуникираните на българското правителство жалби. Този брой не съвпада с общия брой на „заведените дела“, тъй като голям брой от тях са обявени за недопустими или явно необосновани без изобщо да бъдат комуникирани на българската страна за становище.   Така комуникираните на българската държава жалби от началото на 2009 г. са 901 броя“, отбелязва финансовият министър.  За периода 2009-2019 г. приключилите с решение на съда в Страсбург съдебни производства, касаещи България, са 751, а висящите - 150. От приключилите 751 дела пред съда в Страсбург, с осъдителен характер са 457.   „Следва да се има предвид, че броят на решенията, по които има изплащане на обезщетение, е по-голям от 457, колкото са осъдителните решения. Това е така, тъй като обезщетенията са изплащат и по одобрени от ЕСПЧ приятелски споразумение и едностранни декларации за признаване на нарушение“, пояснява Владислав Горанов.", "date": "2019.06.27", "title": "За 10 години България е платила 15,8 млн. лв обезщетения по дела в Страсбург "}
{"url": "http://epicenter.bg/article/Aktualni-vaprosi-ot-dnevniya-red-na-NATO-obsadiha-ministrite-na-otbranata-na-sreshta-v-Bryuksel-/186723/2/0", "text": "Редовна среща на министрите на отбраната на страните-членки на НАТО се проведе на 26 и 27 юни 2019 г. в Главната квартира на Алианса в Брюксел, Кралство Белгия. В нея участва българска делегация, водена от заместник-министъра на отбраната Атанас Запрянов, съобщиха от пресцентъра на МО.  Непосредствено преди началото на срещата беше проведено отделно заседание във формат участници в инициативата „Концепция рамкова държава“, на което бяха обсъдени актуалното състояние на дейностите по инициативата и перспективите пред тях.  Основният форум започна със заседание на Северноатлантическия съвет във формат „29“, на което бяха разгледани последствията за сигурността на Алианса от нарушаването на Договора за ограничаване на ракетите със среден и малък обсег на действие и възможните мерки и действия, които НАТО ще предприеме в случай на прекратяване на Договора.  Първият ден от срещата завърши с работна вечеря с участието на върховния представител на ЕС по външни работи и политика за сигурност Федерика Могерини и министрите на отбраната на Швеция и Финландия. Във фокуса на дискусиите бяха въпроси от областта на въздействието на иновационните технологии върху възпиращия и отбранителния потенциал на Алианса, сътрудничеството между НАТО и ЕС и напредъка по прилагането на приетите мерки за сътрудничество.  В своето изказване по време на работната вечеря заместник-министър Запрянов изтъкна, че новите технологии са съществен фактор при формирането на отбранителните способности на Алианса и своевременната военна оценка на потенциалното им въздействие върху средата за сигурност и отбрана е от съществено значение.  По време на втората работна сесия на министрите на отбраната днес, 27 юни, дискусиите се съсредоточиха върху засилването на възпиращия и отбранителен потенциал на НАТО и справедливото споделяне на разходите.  В своето изказване заместник-министър Запрянов подчерта, че най-добрият начин за демонстриране на нашето единство и трансатлантическа солидарност е чрез съвместни действия за укрепване на възпиращия и отбранителен потенциал на Алианса чрез продължаващите усилия на съюзниците за изпълнение на ангажимента за инвестиции в отбраната в трите направления – разходи, способности и принос.  Срещата завърши със заседание на представителите на страните-участници в мисията на НАТО „Решителна подкрепа“, на което бяха обсъдени дългосрочният ангажимент на НАТО към Афганистан и подкрепата за политическото разрешаване на конфликта в страната.   ", "date": "2019.06.27", "title": "Актуални въпроси от дневния ред на НАТО обсъдиха министрите на отбраната на среща в Брюксел "}
{"url": "http://epicenter.bg/article/Roditeli-iskat-sreshta-sas-zdravniya-ministar-sled-smartta-na-Mimi-/186725/2/0", "text": "След случая с починалата 6-годишна Мими – родители на онкоболни деца искат спешна среща със здравния министър. Въпреки получените още преди месеци обещания – семействата продължават да кандидатстват сами за финансиране на основни лекарства. Според майките на болни деца, се бавят и одобренията за лечение в чужбина, предава Нова тв.  От 2017 година Мими се бори с левкемия, а след проведено лечение – болестта се връща отново тази пролет. Детето пак влиза в болница и трябва да започне терапия.  „В момента, в който отидох да подам документите за въпросните лекарства на 25 април – госпожата, която беше там, ми обясни, че за да получа лекарствата, трябва да попълня, ако имам – дарителска сметка”, каза майката на Мими - Надя Мирчева.  Два месеца по-късно се оказва, че семейството трябва да заплати иначе безплатното лечение по здравна каса с пари от въпросната сметка. Ден по-късно Мими губи битката с болестта.  „И ги дължа от дарителската си сметка – това е писмото, което получих вчера”, каза още Мирчева.  „Това е недопустимо, аз не мога да го повярвам, като го чух като новина. Тук е станала или някаква техническа грешка или някой е злоупотребил със своето служебно положение – аз не мога да го повярвам и съм много неприятно изненадан”, заяви министърът на здравеопазването Кирил Ананиев.  Именно декларациите за дарителски сметки са сред основните тревоги на родителите. Опасяват се, че вместо да събират средства за лечение в чужбина – те всъщност си заплащат лекарства у нас. В сряда от здравната каса обещаха промени в декларациите. Защо родителите продължават потъват в бумащина, обаче, не става ясно.  „В НЗОК това отнема 3-4-5 часа. Ти трябва да си до детето си и да направиш максималното, за да се чувства то добре”, казва Надя Мирчева.  „Този разговор го водихме с министър Начева още октомври 2018 година и тя каза, че ще се случи”, заяви Теодора Арменкова от сдружение „Деца с онкохематологични заболявания”.  „Миналата седмица министър Ананиев казва, че не е запознат с проблема. Три срещи сме имали. Или да осигурят лекарства първа линия за лечение на деца с рак, или да отиваме всички в чужбина – и децата, и лекарите”, коментира Симона Караиванова от същото сдружение.  От здравното министерство обещаха да поканят родителите на среща до дни. Междувременно, майките на болни деца настояват и кандидатстването през касата за лечение в чужбина да се ускори. Те готвят протест на 11 юли.  ", "date": "2019.06.27", "title": "Родители искат среща със здравния министър след смъртта на Мими "}
{"url": "http://epicenter.bg/article/SZO--1-miliard-detsa-po-sveta-stavat-zhertva-na-nasilie-vsyaka-godina--VIDEO--/186728/2/0", "text": "1 милиард деца всяка година стават жертва на насилие, според Световната здравна организация. Заключенията на експертите са, че тормозът се е превърнал в епидемия по целия свят, предава Нова тв.  Агресията е не само физическа. Много често над децата се упражнява емоционален и сексуален тормоз.  У нас обаче няма единна база данни за случаите и формите на насилие над деца.  По данни на Агенцията за социално подпомагане през миналата година са получени 1106 сигнала за насилие над деца. При една трета от тях е установен риск за детето и са взети мерки за закрила.  Ръст на случаите на тормоз отчитат и от образователното министерство, като най-често той е вербален. За миналата учебна година техният брой е бил над 3500. Своя статистика води и прокуратурата, според която през 2018-та близо 4320 деца са пострадали от престъпления.  \"Най-често е психическо насилие, особено, когато става дума за развод при родителите и те използват детето като разменна монета\", каза Георги Богданов от Националната мрежа за децата.  \"Държавата с всички органи за закрила на детето, прави така че да намали предпоставките за насилие - това е обществен проблем. Не е само проблем на държавата, но трябва да се предприемат мерки за закрила на деца, станали жертва\", каза министърът на труда и социалната политика Бисер Петков.  ", "date": "2019.06.27", "title": "СЗО: 1 милиард деца по света стават жертва на насилие всяка година (ВИДЕО) "}
{"url": "http://epicenter.bg/article/Georgi-Dimov--Erdogan-gotvi-seriozna-chistka-na-vinovnite-za-zagubata-na-Istanbul-/186729/2/0", "text": "Съществуват сигнали за промяна в приоритетите на управляващата партия в Турция. Това каза за обзорното предаване „Това е България“ на Радио „Фокус“ бившият генерален консул в Одрин Георги Димов. По думите му тя ще се изрази във външната политика.  Второто направление засяга политическото статукво във формацията на Ердоган. Димов прогнозира сериозна чистка на виновниците за загубата на управляващите на изборите за кмет в Истанбул. Според него се очаква и ревизия на кабинета. За смяна се очертават вътрешният министър Сюлейман Сойлу и министърът на финансите и хазната Берат Албайрак, който се пада и зет на президента.  Турската икономика потъва и не се вижда добра перспектива, каза още той.  Победата на опозицията в Истанбул е светлина в тунела за страната и показва възможност едноличния режим в държавата да премине към нормален режим с върховенство на закона. Според него, ако сегашният държавен глава Реджеп Тайип Ердоган не успее да превъзмогне егото си, са възможни няколко сценария на реакция спрямо новия кмет на Истанбул.  „На първо място саботиране на дейността на новия градоначалник от страна на мнозинството на управляващата партия на Ердоган „Партия на справедливостта“ в общинския съвет. Става въпрос за две линии на поведение – налагане на еднолични решения от страна на мнозинството в общинските съвети и отхвърляне на предложения на кмета. Втория възможен сценарий са законодателни промени, които ограничават правомощията на кмета“, каза той.  Георги Димов обясни, че на подзаконово равнище вече са предприети първите стъпки в това отношение. Иззети са правомощията на кмета за назначения в общинските фирми и са предадени на общинските съвети. Според турските юристи това е голям срам за закона.  Според бившия генерален консул в Одрин е възможна и съдебна разправа, която е била загатната от турския президент.  ", "date": "2019.06.27", "title": "Георги Димов: Ердоган готви сериозна чистка на виновните за загубата на Истанбул "}
{"url": "http://epicenter.bg/article/Korneliya-Ninova-dade-otchet-za-finasite/186730/2/0", "text": "    Интересното е, че тези думи се произнасят от членове на Националния съвет на партията.   За тези, които не познават механизмите на функциониране на партията, ще кажа следното:    Накрая на годината същият Национален съвет приема отчет за изразходването на средствата. Така е било всяка година, откакто е избрано новото ръководство - 2016, 2017, 2018, 2019.    Всеки изразходен лев след това се проверява от експерт счетоводител и накрая от Сметната палата.    Членове на Националния съвет, които са одобрили всеки разход, днес питат къде са парите.    Плащанията се извършват по решения на Националния съвет и Изпълнителното бюро директно от счетоводството.  Вместо това някои от тях задават въпросите си и правят манипулативни внушения от екраните на телевизиите.    Припомняме, че тази вечер в предаването \"Плюс-минус\" по Нова тв един от представителите на вътрешната опозиция Красимир Янков обяви, че  \"управлението на финансовия ресурс е отговорност на Корнелия Нинова, нищо не се случва без неин подпис\". Според него опразването на партийната каса на БСП се дължи на  \"неправилно изразходване на финансови ресурси\". Янков се закани на предстоящото заседания на Националния съвет на БСП в неделя да поиска сметка \"как са били изразходвани парите, защото би трябвало да има документация\".  \"Всеки член на Националния съвет има достъп до информацията и по всяко време може да провери числата. Вместо това някои от членовете на НС задават въпросите си и правят манипулативни внушения от екраните на телевизиите\", отговори му Нинова.", "date": "2019.06.27", "title": "Нинова за субсидиите: Не вярвайте на лъжи! Всяка стотинка от бюджета на БСП се определя от НС"}
{"url": "http://epicenter.bg/article/Polk--Valentin-Ivanov-/186733/2/0", "text": "Може би има някакво разминаване между политиците по въпроса за ремонта на самолета и по-нататъшния срок за неговата експлоатация. Това каза в предаването \"Още от деня\" по БНТ бившият командир на авиобаза \"Безмер\" полк. Валентин Иванов по повод плана за ремонт на изтребителите Су-25.  За съжаление, това в момента не може да се изпълни, Су-25 не могат да бъдат ремонтирани в България. Хубаво е, че поканихме руски специалисти. Дано за 2-3 години те да успеят да обучат наши кадри, да усвоим този ремонт и тогава ще ни бъдат развързани ръцете отвсякъде, заяви полк. Иванов.  Осем самолета Су-25 трябва бъдат ремонтирани. Останалите и в момента продължават да бъдат експлоатирани, съобщи той.  Бившият командир на авиобаза \"Безмер\" поясни, че след ремонта изтребителите Су-25 ще бъдат напълно съвместими с изискванията на НАТО.", "date": "2019.06.27", "title": "Полк. Валентин Иванов: В момента изтребителите Су-25 не могат да бъдат ремонтирани в България"}
