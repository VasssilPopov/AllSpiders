{"url": "http://epicenter.bg/article/Vladimir-Savov-vremenno-shte-izpalnyava-pravomoshtiyata-na-osvobodenata-Ralitsa-Agayn/161807/2/0", "text": "На свое извънредно заседание днес Комисията за финансов надзор (КФН) определи Владимир Савов – член на КФН за заместник, който да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател.  Решението на КФН е във връзка с решение на Народното събрание от днес за предсрочно прекратяване на мандата на Ралица Агайн-Гури – заместник-председател на Комисията за финансов надзор, ръководещ управление „Застрахователен надзор“.   До момента Савов беше член на КФН, подпомагащ политиката по анализ и оценка на рисковете на финансовите пазари, усъвършенстване на надзорната практика и защита интересите на инвеститорите, застрахованите и осигурените лица.   Избран е от Народното събрание на Република България на 24 януари 2014 г. с 6-годишен мандат. Роден е на 24 август 1971 г. в гр. Варна. Притежава магистърска степен по бизнесадминистрация от London Business School. Магистър МИО от УНСС. В периода 1993 г. – 1998 г. работи в „Уникредит Булбанк”, като мениджър „Кореспондентски отношения с чужбина”. През 1999г. Владимир Савов провежда стажове в департаменти „Централна и Източна Европа” и „Глобални депозитарни разписки” в The Bank of New York, Лондон. От 2000 г. до 2009 г. Владимир Савов работи в Москва, като първоначално е старши анализатор в Brunswick UBS, а от 2003 г. до 2006 г. е заместник – директор и впоследствие - директор в банка Уралсиб Капитал, където отговаря за анализите на банковия и потребителския сектор. В периода 2006 г. - 2009 г. е директор на департамента за анализи в инвестиционната банка Credit Suisse, а от 2009 г. до 2013 г. е управляващ директор, началник на аналитичния департамент във финансова корпорация „Откритие” – най-големият частен финансов холдинг в Русия. В досегашната си професионална кариера е натрупал богат опит в сферата на финансовия анализ и стратегии, инвестициите, капиталовите пазари, банковото дело и международните финанси. Владее английски и руски език.  ", "date": "2018.08.21", "title": "Владимир Савов временно ще изпълнява правомощията на освободената Ралица Агайн"}
{"url": "http://epicenter.bg/article/Mustafa-Karadaya-pozdravi-myusyulmanite-s-Kurban-Bayram/161771/2/0", "text": "Председателят на ДПС Мустаха Карадайъ поздрави мюсюлманите по повод празника Курбан Байрам.     „Празникът Курбан Байрам заема важно място в запазването и укрепването както на идентичността, така и на семейните ценности. Курбан Байрам е празник, в който цари духът на толерантността, милосърдието и обичта. Нека да съхраним този дух не само по време на празничните дни – да бъдем по-търпеливи, по-милостиви и да вярваме в човешката добродетел. От свое име и от името на всички депесари с най-искрени чувства, поздравявам всички мюсюлмани по случай Курбан байрам и пожелавам здраве, благоденствие и берекет. Нека споделим това празнично настроение с всички свои приятели, съседи и познати, независимо от тяхната вяра и етническа принадлежност!   С уважение, Мустафа Карадайъ Председател на ДПС __________________________________________________________________________________________________ Kimliğimizin ve aile bağlarımızın canlı tutulmasında ve güçlendirilmesinde önemli bir yer tutan Kurban Bayramına kavuşmanın sevincini yaşıyoruz. Kurban Bayramınızı en içten dileklerimle kutlar, bayramın İslam âlemine ve tüm Dünyaya barış, hoşgörü ve dayanışma getirmesini temenni ederim!   Bayramlarımız dargınlıkların unutulduğu, karşılıklı sevgi ve saygının egemen olduğu, güzel duyguların paylaşıldığı özel günlerdir. Hoşgörü ile dayanışmayı aşılayan bu özel günlerin yarattığı huzur ortamının kalıcı olmasını yüce Allah'tan niyaz ederim. Kurban Bayramınızı bir kez daha en içten duygularla kutlar, tüm inananlara nice huzurlu, bereketli bayramların nasip olmasını dilerim.   Saygılarımla, Mustafa Karadayı Hak ve Özgürlükler Hareketi Genel Başkanı", "date": "2018.08.21", "title": "Мустафа Карадайъ поздрави мюсюлманите с Курбан Байрам"}
{"url": "http://epicenter.bg/article/Korneliya-Ninova--Zashto-ima-razminavane-mezhdu-pozitsiite-na-kabineta-i-KFN-/161772/2/0", "text": "Защо има разминаване между позициите на правителството и на КФН, попита от парламентарната трибуна лидерът на БСП Корнелия Нинова. Тя взе думата по време на извънредното заседание на парламента. Нинова говори след като чу доклада на зам.-председателя на КФН Ралица Агайн по случая с фалита на кипърския застраховател \"Олимпик\". Правителството поиска Агайн да подаде оставка, тя я подаде, предстои парламентът да я гласува.   Недопустимо е да има такова разминаване в информацията между държавната институция КФН и правителството, подчерта Корнелия Нинова. „В това, което чухме днес и това, което говорят различни представители на правителството през последните седмици, има огромно разминаване“, каза Нинова и попита Ралица Агайн дали това, което е изложила е ставало достояние на министър-председателя.   В словото си Нинова открои три пункта, по които има разминаване между позицията на премиера Бойко Борисов и кабинета и данните от доклада на Ралица Агайн. Нинова припомни, че Борисов е казал - който се е подлъгъл по по-евтини застраховки, е трябвало да очаква нещо нередно. Ралица Агайн обаче току що е подчертала пред депутатите, че цените на застраховките на \"Олимпик\" не са дъмпингови.      „Вие тук представлявате КФН, изключително важна държавна институция. От тази страна стои МС, който управлява държавата в момента. Недопустимо е между държавна институция и правителство да има такова разминаване. Г-н премиерът заяви публично, който се е подлъгал да плаща евтини застраховки, да търпи риск. Вие казвате, че цената не е била дъмпингова\", атакува Нинова.   И продължи: \"На второ място г-н премиерът заяви, че ако държавата се намеси, ще бъде за сметка на данъкоплатците, а вие твърдите, че ще е за сметка на гаранционните фондове. Второ разминаване!\"   Нинова посочи и трето разминаване: \"Правителството и до ден днешен твърди, че държавата не може да се намеси, освен да помага със съвети и адвокати в Кипър, а вие твърдите друго. При мен е договорът между българския и кипърския гаранционен фонд. Ние твърдим, че българският гаранционен фонд може да се намеси. Правителството твърди, че такава намеса не е възможна.“   „Недопустимо е между изключително важна държавна институция - Комисията по финансов надзор, и правителството да има такова разминаване“, обобщи Корнелия Нинова.  Председателят на БСП подчерта, че основният въпрос е как да се помогне на тези над 250 хил. души. „Как държавата да си изпълни функциите на един регулиран пазар и да не прехвърляме отговорността на хората, които задължително са били накарани да се застраховат“, допълни Нинова.   ", "date": "2018.08.21", "title": "Корнелия Нинова: Защо има разминаване между позициите на кабинета и КФН?! (ВИДЕО)"}
{"url": "http://epicenter.bg/article/210-mln--evro-lipsvat-ot-faliraliya-zastrahovatel--Olimpik-/161775/2/0", "text": "След решението на кипърския съд, което се очаква в средата на септември, ще стане ясна процедурата за обезщетяване на клиентите на застрахователната компания „Олимпик” и условията за това ще бъдат детайлно разяснени и на българската страна.   Всички кредитори, независимо дали са в България и Кипър, ще бъдат третирани по еднакъв начин, заяви пред БНР временният ликвидатор на компанията Павлос Накузи.   Към този момент „Олимпик” не е обявена в ликвидация, подаден е само иск за това, по който трябва да се произнесе съдът, изясни текущия статут на компанията Павлос Накузи - партньор в една от водещите одиторски и консултантски фирми на острова Mazars Ltd.   Съгласно кипърския закон, въпреки че решението на съда се очаква в средата на септември, то влиза в сила със задна дата, от 10 август, когато бе подаден искът за ликвидация.   Не компанията, а законът прекрати всички застрахователни договори на „Олимпик” както в Кипър, така и в България, считано от 17 август, уточни временният ликвидатор.   След като започне ликвидацията, след съдебното решение, всеки, на когото „Олимпик” дължи пари, трябва да подаде заявление по специален формуляр, чиито детайли се уточняват, обясни Павлос Накузи.   „Според Кипърския закон приоритет се дава на тези кредитори, които имат искове, произтичащи от застрахователните договори. Това означава искове за компенсации поради инциденти и искове за възстановяване на застрахователни премии. Двете групи са поставени на един ред след кредиторите. Няма значение дали исковете са в България или Кипър - те се третират по еднакъв начин”, коментира Павлос Накузи.   Повече потърпевши са в България. В Кипър в сектора на автомобилните застраховки „Олимпик” има около 10 000 клиенти, близо 2000 от които са българи, по неофициални данни от български застрахователни брокери към компанията. Оборотът ѝ в България от тези застраховки достига около 25 млн. евро, докато в Кипър е под 5 млн. евро. За 2016 г. „Олимпик” отчита близо 14 млн. евро загуби.   По време на външния одит на компанията, в доклада, който бе представен в началото на май и предизвика поставянето ѝ под специален режим, не бе потвърдено наличието на 210 млн. евро в инвестиции, депозити и кеш.", "date": "2018.08.21", "title": "210 млн. евро липсват от фалиралия застраховател „Олимпик“"}
{"url": "http://epicenter.bg/article/Volen-Siderov--Do-kazusa--Olimpik--se-stigna-zaradi-bezgranichnata-liberalizatsiya/161782/2/0", "text": "До казуса с „Олимпик“ се стигна, защото България тръгна по пътя на една безгранична либерализация. Това каза председателят на ПГ на „Обединени патриоти“ Волен Сидеров в рамките на дебата по казуса с „Олимпик“, предаде „Фокус“.   „Трябва да направим работна комисия, за да има смисъл нашето събиране, която да изработи законодателни промени, които да предотвратяват подобни случаи“, каза Сидеров. Според него е важно да се каже защо се стигнало дотук. „България тръгна по пътя на една безгранична либерализация. По думите му в решението на БСП се възлагат неизпълними задачи на министъра на финансите. „Освен той да започне да събира дарения“, каза Сидеров и заяви, че би могъл да го насочи към определени български олигарси за това.   ", "date": "2018.08.21", "title": "Волен Сидеров: До казуса „Олимпик“ се стигна заради безграничната либерализация"}
{"url": "http://epicenter.bg/article/Prof--Rumen-Gechev/161784/2/0", "text": "Оставките по казуса „Олимпик“ няма как да останат само на ниво Комисията по финансов надзор (КФН), така че желая успех на предсрочни избори. По този емоционален начин завърши изказването си от парламентарната трибуна народният представител от БСП проф. Румен Гечев. Той взе думата в дебата на извънредното заседание на парламента, посветено на скандалите с \"Олимпик\" и спрелия търговски регистър. В словото си той посочи, че собственикът на \"Олимпик\" е испанец на име Диего и добави - \"Дието Марадона на застраховането\". Правителството не било виновно, а кой - парламентът на остров Фиджи ли, заяви в същия стил професорът. „Управляващите в случая правят двоен аршин. В проблема с КТБ се искаше постоянно оставката на Орешарски, а сега е обратното – олеле, сега не е виновно правителството, ами кой – парламентът на остров Фиджи?“, продължи проф. Гечев. Според него проблемът не бил технически, както твърди министърът на финансите Владислав Горанов.   „Собственикът на фирмата, която е регистрирана в Кипър, е от Люксембург. И излиза сега, че фирмата е регистрирана в Кипър, но се оправдаваме, че не можем да направим нищо, ако една фирма източва българските фондове. Има директива, от която няма как да избягаме – IBD от 2016 г., където се казва, че националният регулатор има абсолютно същите регулативни права – може да комуникира с всекиго, има всички права да проверява, да задава въпроси, да проверява на място. Но нищо такова не е направено то 10 май\", каза проф. Гечев.   \"Една фирма, която няма нито една полица „Гражданска отговорност“ в Кипър, е решила да оперира в България. Защо не оперира в Канада, Австралия и ли друга страна в ЕС? Каква любов към българската роза, към българските държавни институции, които тихо спят, докато те източват парите“, каза още професорът и посочи, че тогава може да регулаторът да бъде закрит.  „Отговорността се носи от цялото ръководство на КФН и от тези, които отговарят за застраховането там. Собственикът на тази фирма е някакъв испанец Диего –това е някакъв Диего Марадона на застраховането, който източва милиони и никой не го забелязва. Какво прави ДАНС? Тя не проявява ли някакво минимално любопитство, че има някакви матрьошки от Фиджи и някакъв испанец, на когото му е забранено да извършва бизнес в Испания, но в България може да извършва. Не се ли замислят ДАНС, че тука става нещо нередно и някой източва българската държава“, атакува проф. Гечев. „Оставките няма как да останат само на ниво КФН ,така че желая успех на предсрочни избори“, каза той.    ", "date": "2018.08.21", "title": "Проф. Румен Гечев: Оставките за „Олимпик“ няма да останат на ниво КФН! Успех на предсрочните избори!"}
{"url": "http://epicenter.bg/article/Parlamentat-osvobodi-Ralitsa-Agayn-ot-posta-zamestnik-predsedatel-na-KFN-/161787/2/0", "text": "Парламентът освободи Ралица Агайн от поста заместник-председател на Комисията за финансов надзор (КФН), предаде репортер на Агенция „Фокус“. „За“ оставката й гласуваха 138 народни представители, „против“ – 3 и „въздържали се“ - 3 , с което тя бе приета. Освен поста заместник-председател на КФН Ралица Агайн бе и ръководещ управление \"Застрахователен надзор\".  Агайн депозира оставката си в деловодството на парламента в днешния ден заради казуса със застрахователната компания „Олимпик“, след което депутатите включиха в дневния ред на извънредното си заседание обсъждането и гласуването на оставката й.  Освен това парламентът възложи на Комисията за финансов надзор да представи доклад за дейността си спрямо фалиралото кипърско застрахователно дружество „Олимпик“ до 7 септември. Решението беше прието по време на извънредно заседание на Народното събрание със 107 гласа „За“, 5 гласа „Против“ и с 57 въздържали се. Проектът беше внесен от парламентарната група на ГЕРБ.  Информацията, която Комисията за финансов надзор ще предостави, трябва да съдържа всички нейни действия, предприети от появяването на дружеството на българския пазар до 17 август 2018 г., когато задължителните застраховки „Гражданска отговорност“ на повече от 200 хил. българи бяха прекратени. Докладът трябва да съдържа и информация за собствеността на компанията и направените от нея вноски в Гаранционния фонд, както и информация за актуалното състояние на фонда.  Депутатите възложиха и на министъра на финансите Владислав Горанов да проучи всички възможности, предоставени от българското, европейското и международното законодателство, за своевременно възстановяване на сумите на засегнатите лица и гарантирането на техните права.  От своя страна Горанов обясни, че ще бъде създадена работна група с представители на КФН, МВнР и представители на Гаранционния фонд във връзка с казуса „Олимпик“.  „Действащото законодателство в България и ЕС и внесeните на 24 май изменения в моторната директива дават отговор на голяма част от въпросите, зададени днес. Ако искаме да търсим решение за чуждите компании при несъстоятелност, трябва да посочим, че в това отношение имаме малко извънзаконови промени. Само българските компании, тези под лиценз у нас, имат право в последствие да черпят права от Обезпечителния фонд при прекратяване на полици“, каза още Горанов и посочи, че ще се води и такъв дебат.  „Още през следващите дни ще се формира в Министерството на финансите с представители на КФН, МВнР и представители на Гаранционния фонд една работна група, която да помогне фонда, който е страна по конвенцията. Никой друг не е страна по нея. Колкото и да не ви харесва, това е правната рамка, която функционира от 2005 г. досега, а ние сме се присъединили към нея през 2012 г.“, коментира финансовият министър.  „Въпросът е дали обезпечителният фонд да бъде разпространен върху всички застрахователи, които оперират в страната. Ако решим да го разширим, ще е доста неприятен прецедент да търсим това със задна дата, но ако не стане със задна дата, няма как тези 9 млн. лв. да се възстановят, без да бъдат платени от българския данъкоплатец“, обясни той.  ", "date": "2018.08.21", "title": "Парламентът освободи Ралица Агайн от поста заместник-председател на КФН "}
{"url": "http://epicenter.bg/article/Tarnovaliyski--Predsedatelkata-na-KFN-tryabvashe-da-ticha-v-NS-i-da-obyasnyava-zashto-se-e-sluchilo-taka/161788/2/0", "text": "ПГ на БСП призова КФН да подаде колективно оставка. Това каза народният представител от ПГ на „БСП за България“ Георги Търновалийски по време на брифинг в Народното събрание, предаде репортер на Агенция „Фокус“. „Не Народното събрание да иска доклад от КФН, председателката на комисията трябваше да тича с такъв доклад в Народното събрание и да обяснява защо това се е случило. Получават достатъчно, за да работят и да бъдат на нивото, на което искаха да бъдат. След като са направили тези пропуски, днес трябва да поемат отговорност“, заяви Търновалийски. Той отбеляза, че заместник-председателката на КФН е поела морална отговорност, като е подала оставка, но органът е колективен. Според него вече Народното събрание ще реши дали тези оставки ще бъдат приети. „Така се случва в нормалните държави и при хора, които имат достойнство и чест“, заяви още Търновалийски.  ", "date": "2018.08.21", "title": "Търновалийски: Председателката на КФН трябваше да тича в НС и да обяснява защо се е случило така"}
{"url": "http://epicenter.bg/article/Spetsializiraniyat-nakazatelen-sad-zasedava---obsazhda-da-pusne-li-zam-kmetitsata-na--quot-Mladost-quot-/161724/3/0", "text": "Ново заседание на Специализирания наказателен съд по мярката за неотклонение на бившия заместник-кмет на \"Младост\" Биляна Петрова, която беше задържана заедно с кмета Десислава Иванчева, съобщи БТВ. Мярката трябваше да бъде разгледана миналата седмица, но съдът отложи заседанието си заради изготвяне на съдебно-медицинска експертиза. Биляна Петрова, която е в ареста от 4 месеца, иска по-лека мярка за неотклонение заради здравословни проблеми – камъни в жлъчката. Петрова и Иванчева са обвинени, че са поискали половин милион евро подкуп от предприемач. Те бяха задържани при показна акция в центъра на София със 70 хиляди евро белязани пари.    ", "date": "2018.08.21", "title": "Специализираният наказателен съд заседава - обсъжда да пусне ли зам.-кметицата на \"Младост\""}
{"url": "http://epicenter.bg/article/Evrostat--Vseki-treti-balgarin-e-patuval-s-tsel-turizam-vednazh-godishno/161722/4/0", "text": "Около 30 процента от българите, или почти всеки трети наш сънародник, е направил поне веднъж туристическо пътуване с лична цел /зад граница или вътре в страната/, показват данни от анализ на Евростат за туристическите пътувания на гражданите на ЕС през 2016 г.   Средният показател за пътуванията на европейците е почти двойно по-голям от нашия - 62 на сто от европейските граждани са пътували поне веднъж с цел туризъм през въпросната година. Според данните на европейската статистика - у нас над 1,8 млн. сънародници са направили поне веднъж пътуване с цел туризъм през 2016 г. В огромната си част обаче тези пътувания са били вътре в страната /около 26 на сто от общо 30-те процента/, като само 2 процента от пътуващите българи са правили туризъм зад граница, а други 2 процента са предприели комбинирано пътуване. Средният разход на пътуващ българин с цел туризъм зад граница е бил 156 евро, при 336 евро среден разход за туризъм за жител на ЕС, отчита още Евростат. Данните на европейската статистика в общи линии съвпадат и с данните на НСИ за пътуванията на българите през изминалата 2017 г. - най-голям дял са били пътуванията на българите вътре в страната /около 85 та сто от всички пътувания/. Около 11 на сто от пътуванията на българите са били зад граница, а около 4 на сто са били смесени - вътре в страната и зад граница.   Средният разход на едно лице при пътуване в страната е бил около 200 лева, а зад граница - малко над 500 лева, отчита НСИ. Най-голямото перо при пътуването на българите вътре в страната са били нощувките и храната /около 40 на сто/, а зад граница - транспорта /около 30 на сто/. Относителният дял на самостоятелните пътувания на българите /вътре в страната и без резервация/ е бил 95 на сто, а зад граница и също без резервация - 63 на сто. Най-активни в туризма са били българите във възрастовата граница 25-45 години - близо половината от всички пътувания са били на хора в тази възрастова категория. Най-много с цел туризъм пътуват финландците, най-много пари за туризъм харчат в Люксембург. Най-активни в туристическите пътувания за лични цели са били жителите на Финландия - близо 92 процента от тях са пътували поне веднъж с цел туризъм през 2016 г. Следват: Холандия - 85 на сто, Люксембург - 84, на сто и Чехия - 80 на сто - или 8 от всеки 10 жители на тези четири държави са пътували поне веднъж през 2016 г.. В противоположния край, или в дъното на класацията по този показател, са били жителите на Румъния - 24 процента, Португалия - 25 процента, България - 30 процента, Гърция - 35 процента и Италия - 41 процента, или по-малко от половината от жителите на тези страни са пътували поне веднъж с цел туризъм. Най-платежоспособни при пътуванията си с цел туризъм са били жителите на Люксембург средно по 768 евро на човек. Следват: представителите на Малта 646 евро на човек, на Австрия - 607 евро, на Белгия - 600 евро, на Кипър - 490 евро, на Ирландия - 480 евро и на Германия - 443 евро на човек. Най-малко пари за туризъм са заделяли в Латвия - 107 евро на човек, в Румъния - 124 евро, в Чехия - 129 евро и в Унгария - 140 евро на едно лице с цел туризъм. Средният разход на българина е бил 156 евро на едно лице или почти два пъти по-малко колкото средният европеец е отделял за туризъм - 336 евро. Почти половината от европейците /48 на сто/, които не са предприели някакво пътуване с цел туризъм - съобщават за финансови причини като основен мотив. Около 20 на сто от не-туристите изтъкват здравословни проблеми, а други 20 на сто споменават, че нямат мотивация да пътуват. Работни или учебни ангажименти са споменати от 16 на сто от европейските не-туристи, докато 13 на сто отчитат като мотив семейни ангажименти. Данни за причините за неучастието в туризма се съобщават от Евростат на всеки три години, като въпросният анализ представя данни за референтната 2016 г. През 2020 г. ще бъдат предоставени нови данни за референтната година 2019, се казва в анализа.    ", "date": "2018.08.21", "title": "Евростат: Всеки трети българин е пътувал с цел туризъм веднъж годишно"}
{"url": "http://epicenter.bg/article/Komunist-li-e-Viktor-Orban-/161734/11/33", "text": "Откакто Виктор Орбан обяви открита война на своя някогашен сънародник Джордж Сорос, по адрес на унгарския премиер се изсипаха какви ли не критики. Най-далеч в това отношение стигна известната журналистка Аделина Марини, която се изхитри да сравни идеологията му с комунизма в статията \"Орбанистите са новите комунисти\", публикувана във в. \"Сега\" преди няколко дни.   Не знам дали г-жа Марини има една що-годе ясна представа за комунистическата идеология, но за хора като мен, които геройски са се борили за тройка на семестриалния изпит по „научен комунизъм”, това сравнение звучи нелепо. Ето защо аз няма да го коментирам. Ще се спра обаче на редица наукообразни внушения в статията на Аделина Марини, които предвид важността на засегнатата тема (въпросът за политиката на Виктор Орбан), не бива да остават без внимание.   Аделина Марини напада идеологията на Виктор Орбан, условно квалифицирана от самия него като антилиберална. Тезата й е, че „антилиберализмът, точно както и комунизма, води до разруха”. Тази недоказуема и емпирично непроверима гледна точка не е подплатена с нито един аргумент, но затова пък е „гарнирана” с редица допълнителни квалификации: че антилибералите са лъжедемократи и авторитаристи, че те изопачават християнските ценности, които в своя автентичен вид са залегнали не къде да е, а в самата концепция за Европейския съюз.   Макар че е трудно човек да се ориентира в подобен концептуален тюрлюгювеч,  от самолет личи, че в критиката, на която Аделина Марини подлага идеологията на унгарския премиер, много неща „не се връзват”. На първо място това е неявното допускане, че либерализмът е атрибут (свойство, по необходимост присъщо) на демокрацията. Тази презумпция обаче е погрешна: „демокрация” и „либерализъм” са пресичащи се понятия. Съвременната европейска демокрация е либерална, но това далеч не е задължително. Атинската демокрация например, която при пълно спазване на демократичните процедури осъди Сократ на смърт, е била всичко друго, но не и либерална.     Това понятие е релационно, съотносително. Ако се абстрахираме от историческите бележки, които обичайно придружават разяснението на тази дума в справочната литература, то под „либерализъм” обикновено се разбира идеология, която се застъпва за разширяване на правата на личността в дадено конкретно общество. Казано с други думи, през различните исторически периоди и в различните общества хората, които днес бихме нарекли либерали, се борят за постигането на определени права и свободи, които не са им били делегирани до този момент. Това е една баналност, но за либерализма като такъв е трудно да се каже нещо повече, без въпросът да се конкретизира: за какви точно права и свободи става въпрос, при какви конкретни обстоятелства и до какво би довело тяхното разширяване. Защото разширяването на правата и свободите не е някаква „абсолютна” ценност: това, което при едни обстоятелства би било целесъобразно, при други може да се окаже неуместно и дори разрушително за обществения живот.   Що се отнася до демокрацията, това общо име може да се разбира по различни начини. Трябва да се има предвид, че за разлика от общите имена за естествени видове („липа”, „тигър” и пр.) дефиницията на  „демокрация” не е емпирична - в крайна сметка тя е въпрос на конвенция. На мен лично ми допада схващането на Карл Попър. Той предлага демократично да се нарича такова управление, което осигурява свалянето на правителството по мирен път, т.е. без кръвопролитие. При демокрацията „социалните институции осигуряват средствата, чрез които управниците могат да бъдат отстранени от управляваните, а обществените традиции са гарант, че тези институции няма да бъдат лесно разрушени от онези, които са на власт”.   Ние виждаме, че понятията „либерализъм” и „демокрация” лежат в различни „смислови плоскости”. Оттук става ясно, че внушението на Аделина Марини за някаква еднозначна връзка на антилиберализма с авторитаризма е лишена от смисъл.   Ако под „авторитаризъм” се разбира някакъв вид еднолично управление, каквото е било налице по времето на Й. Сталин, Ким Ир Сен и Тодор Живков, то авторитаризмът наистина е несъвместим с демокрацията. Обаче отникъде не следва, че антилиберализмът води до авторитаризъм.   Приписвайки на Виктор Орбан всички земни грехове, Аделина Марини свързва неговата идеология с правния нихилизъм и олигархичното обществено устройство. Тези асоциации обаче са лишени от логика. Как би могло едно управление да бъде хем тиранично, хем олигархично? (Тук Платон сигурно се е обърнал в гроба. Подозирам, че г-жа Марини не знае автентичния смисъл на думата „олигархия”. Иначе тя нямаше да си позволи да говори за „създаване на олигархичен кръг около властимащия” по времето на „комунистическата диктатура”.) Защо авторитаризмът трябва непременно да се свърже с незачитане на закона? (Който каквото си ще да говори, но по времето на Тодор Живков в България имаше респект към закона. Друг е въпросът какви бяха законите тогава и как Народното събрание ги приемаше). Не е ясно и въз основа на кои факти нашата журналистка обвинява Виктор Орбан в незачитане на закона. Кои са незаконните неща, които той е извършил? Вярно е, че в България съществува свобода на словото, но редно ли е с тази свобода да се злоупотребява, за да се натика в „миша дупка” един душманин на чичко Сорос?      Макар че предмет на яростната атака на Аделина Марини е антилиберализмът, то никъде в пространната си статия тя не споменава за алтернативата на либерализма – консерватизма.   Докато либералите се застъпват за разширяване на съществуващите граждански права, то консерваторите, които по дефиниция са противници на промените, са традиционните опоненти на либералите. Този пропуск в публикацията не е случаен: никой никога не е доказал, че консерватизмът в политиката и в сферата на морала е нещо лошо. Отдавна съществуват подозрения, че западната цивилизация, към която ние се опитваме да се присламчим, „не отива на добре”. Днес повече от всякога ние имаме аргументи за този песимизъм и не е нужно да си чел дебелата книга на Освалд Шпенглер, за да видиш, че западната култура бележи упадък. Причините за този упадък в сферата на духа (изкуството и моралното съзнание) са множество и според мен една от тях е именно крайният либерализъм. И тук ние отново стигаме до въпроса за идеологията на Виктор Орбан, който не е нищо друго освен един умерен консерватор. Изглежда той вижда неща, за които либералите чисто и просто си затварят очите. И ние в България, улисани в безсмислени препирни и борба за оцеляване, рядко се замисляме накъде отива светът, с който прибързано и лекомислено се свързахме по силата на „цивилизационния си избор”. Пардон – не е точно така!    Има нещо, за което уважаемият г-н Орбан трябва да ни свали шапка, и това е отпорът, който нашият народ во главе с Българската православна църква даде на т.нар. Истанбулска конвенция. Без много умуване по въпроса дали прословутите евроатлантически ценности са християнски или не, вроденият здрав консерватизъм на българина (едно от малкото му ценни качества на фона на цял поменик недостатъци) му подсказа как да действа в случая. Това беше един проблем, натрапен ни от българските либерали (сякаш си нямаме други, реални проблеми), който още веднъж ни кара да се замислим за ползата от крайния либерализъм. Ето защо ми се чини, че каквото и да говори г-жа Марини, Виктор Орбан е „наш човек” – един национален лидер, който за разлика от българските пишман патриоти вместо да се бие в гърдите и да се бори с шума по дискотеките, върши добра работа. И експертите, които къде с намеци, къде в прав текст, призовават за синхронизиране на българската външна политика с тази на Вишеградската четворка, изглежда имат право.     Проф. Венцеслав Кулов, „Гласове“", "date": "2018.08.21", "title": "Комунист ли е Виктор Орбан?"}
{"url": "http://epicenter.bg/article/Madona-pochete-Areta-Franklin-na-video-nagradite-na-MTV/161741/6/0", "text": "Видео музикалните награди на MTV бяха раздадени в \"Рейдио сити мюзик хол\" в Ню Йорк. \r\n \r\n 25-годишната кубино-американска изпълнителка   имаше 5 номинации. Освен най-престижната награда за видео на годината, тя грабна и статуетката в категорията \"Най-добър изпълнител на годината\".   По брой номинации водеше   с цели 12. Пет от тях рапърката делеше с певеца Бруно Марс за съвместната им работа над клипа \"Finesse\". В крайна сметка Карди Би грабна призове в три категории, в това число и за най-добър нов изпълнител. Също тройна победа ознаменува популярният в САЩ рапър Чайлдиш Гамбино със своя клип \"This is America\", който беше отличен в техническите категории.   Като голямо разочарование се счита представянето на съпружеския дует на певицата Бионсе и съпругът и Джей Зи. Техният клип \"Apeshit\" претендираше за отличия в осем категории, но получи само две статуетки в технически категории.   Наградата за най-добро поп видео отиде при   за композицията \"No Tears Left to Cry\". В категорията за най-добро рок видео бяха отличени \"Имаджин дрегънс\" за клипа \"Whatever It Takes\". В категорията за хип-хоп видео победителка стана Ники Минаж с клипа \"Chun Li\".   На 3-часовата церемония беше отдадена почит на наскоро починалата Кралица на соул музиката  .  , която чества своята 60-годишнина в деня на кончината на соул примата, заяви, че е стартирала кариерата си, изпълнявайки акапелно хита на Франклин \"A Natural Woman\" по време на прослушване в Париж. \r\n \r\n \r\n \r\n  изтъкна Мадона, позовавайки се на известния хит на Франклин, като приключи изявата си с \"Да живее кралицата!\". Според Ройтерс представянето на Мадона на церемонията не е било на нужното ниво. Тя   към паметта на Франклин, като себично е говорила предимно за себе си, а не за Кралицата на соул музиката.   Източник: Дир.бг", "date": "2018.08.21", "title": "Мадона почете Арета Франклин на видео наградите на MTV"}
{"url": "http://epicenter.bg/article/Nay-malko-10-sa-zhertvite-na-navodnenieto-v-Raganelo/161730/7/0", "text": "  Расте броят на жертвите при внезапното наводнение в каньона Раганело в Италия – според последната информация най-малко 10 души са загубили живота си.   Ранените са шестима, 18 са спасени. Жертвите са част от група туристи, които разглеждали каньоните в района, но били изненадани от придошлите води на планинска река, съобщава  bTV .   Хората буквално са били изхвърлени от каньона заради силната водна струя. Някои са намерени на 3 километра по протежението на долината.   Операцията по издирването на пострадали продължава, спасителите не знаят точния брой на туристите, които са били в парка.  ", "date": "2018.08.21", "title": "Най-малко 10 са жертвите на наводнението в Раганело"}
{"url": "http://epicenter.bg/article/Muzikantat-Merilin-Mensan-pripadna-na-stsenata/161739/10/99", "text": "Известният американски рокмузикант   през уикенда по време на  , съобщава Контактмюзик, цитиран от Дарик. Менсън е  . Малко преди инцидента  . Той също така помолил фотографите да не го снимат в това състояние. Когато Менсън се появил на сцената, рокмузикантът Роб Зомби, с когото заедно гастролират, призова феновете да пеят по-силно песните му, за да го подкрепят в този труден момент.   Името на Менсън е съставено от собственото име на Мерилин Монро и от фамилното на масовия убиец Чарлз Менсън. През 1989 г. той основава едноименната банда, която досега е записала девет студийни албума и е отличена с четири награди \"Грамми\".", "date": "2018.08.21", "title": "Музикантът Мерилин Менсън припадна на сцената"}
{"url": "http://epicenter.bg/article/Domashna-buter-baklava/161749/9/14", "text": "\r\n Необходими продукти: \r\n \r\n \r\n \r\n \r\n \r\n   \r\n За сиропа: \r\n 3-4 ч.ч. захар \r\n 3-4 ч.ч. вода \r\n ванилия \r\n   \r\n \r\n Начин на приготвяне: \r\n Яйцата се разбиват със захарта и ванилията. Към тях се прибавят смлените орехи и се разбърква, докато се получи еднородна смес. \r\n   \r\n Бутер тестото се разстила на масата и се разделя на две, за да се получат два правоъгълника. По средата на всеки от правоъгълниците се разпределя от получената смес по дължината на правоъгълника и тестото се завива на руло. \r\n Готовите две рула се нарязват на малки рулца. \r\n   \r\n Пекат се в предварително загрята фурна на максимална температура като се внимава да не прегорят отгоре. \r\n   \r\n Готовите баклавички се сиропират със сиропа приготвен от захарта водата и ванилията. Остават се да се напоят.  \r\n", "date": "2018.08.21", "title": "Домашна бутер баклава"}
{"url": "http://epicenter.bg/article/Na-ofitsialno-sabitie-ili-po-ezhednevni-zadachi--Bezuprechniyat-moden-izbor-na-Melaniya-Tramp/161744/10/84", "text": " поднови  си за борба с  . В реч, изнесена в сградата на Министерство на здравеопазването край Вашингтон, тя призова технологичните компании да слушат повече „идеите и тревогите на децата“ за онлайн тормоза. Разбира се, като една истинска модна икона, и този път изборът ѝ на облекло не остана незабелязан.  бе избрала елегантен костюм в тъмносиньо, който бе комбинирала с копринена светлосиня риза. През уикенда фотографите успяха да уловят семейство Тръм, прибирайки се в Белия дом след кратка почивка. Мелания бе заложила на секси спортна визия – бял панталон, маратонки и зелено поло, което идеално подчертаваше красивите ѝ форми.   Източник: Дарик", "date": "2018.08.21", "title": "На официално събитие или по ежедневни задачи: Безупречният моден избор на Мелания Тръмп"}
{"url": "http://epicenter.bg/article/Premierat-Borisov--Praznikat-Kurban-Bayram-ni-uchi-na-smirenie-i-uvazhenie/161733/2/0", "text": "Празникът Курбан Байрам ни учи на смирение и уважение. Това написа   в официалната си страница в социалната мрежа \"Фейсбук\". \"Поздравявам всички мюсюлмани, които днес отбелязват големия празник - Курбан Байрам. Бъдете здрави и щастливи, нека има мир и разбирателство в семействата Ви. Този ден ни учи на смирение и уважение, нека да запазим и продължим мъдростта, с която заедно да работим за взаимното ни успешно бъдеще\", се посочва още в съобщението.     Честит Курбан Байрам на всички мюсюлмани. Нека уважението и разбирателството, на които учи празникът, продължат да бъдат неизменна част от съвместния ни живот. Желая на всички много здраве, щастие и смирение. Това написа   във „Фейсбук“ по повод мюсюлманския празник Курбан Байрам.     На всички мюсюлмани желая здраве и благочестие, добруване и справедлив живот, бистър ум и открито сърце. Това написа   във „Фейсбук“ по повод мюсюлманския празник Курбан Байрам. „Силата на човека не произлиза от физическите му възможности, а идва от несломимата му воля. Нека си пожелаем воля за по-добро бъдеще и съгласие, за да го съградим заедно. Честит Курбан Байрам“, пише още Цвета Караянчева.     Мюсюлманите в България отбелязват свещения празник Курбан Байрам или наричан още Коч Байрам. Той е свързан със семейните ценности и символизира смирението и опрощението. Роднини и близки си ходят на гости, за да си простят, ако са съгрешили.      ", "date": "2018.08.21", "title": "Премиерът Борисов: Празникът Курбан Байрам ни учи на смирение и уважение"}
{"url": "http://epicenter.bg/article/Stanislav-Vladimirov--Ostava-useshtaneto--che-sme-darzhava-na-bushonite/161738/2/0", "text": "Парламентът ще заседава извънредно по искане на БСП заради фалита на застрахователната компания \"Олимпик\" и срива в Търговския регистър. В БНР депутатът от левицата Станислав Владимиров от левицата коментира бързото свикване на заседание на Народното събрание в разгара на депутатската ваканция: \"Надяваме се това да не е някакъв евтин номер от страна на управляващите. Свидетели сме на два огромни скандала, които се развиват през последните дни. Изпълнителната власт не може да се справи с тези два скандала, затова идеята на опозицията, на БСП, беше, ако се налага и чрез законодателни промени да подпомогнем по-бързото решаване на тези два казуса, надвиснали над нашата страна.\"   \"Оставаме с усещането, че правителството иска да подмине колкото се може по-бързо този казус. Това е огромен скандал и този скандал не трябва да бъде заметен\", посочи Владимиров, запитан за поисканата от правителство оставка на Ралица Агайн като заместник-председател на Комисията по финансов надзор.   Според Владимиров, остава усещането, че сме \"някаква държава на бушоните\", защото \"във всеки момент правителството изгаря някакъв дребен чиновник, за да замаскира своята неспособност със справянето с големите проблеми пред България\".   \"Държавата трябва да влезе в ролята си, със законодателни промени, които трябва да направим, да обезщети българските граждани, пък вече след това да си търси парите от Кипър. Защото пак остава усещането в българското общество, че те за пореден път ще бъдат прецакани от собствената си държава. Това не трябва да позволяваме\", заяви категорично Станислав Владимиров. Той изтъкна пасивността на институциите по казуса с \"Олимпик\" преди фалита:   \"Няма как фирма, която е оперирала толкова дълго на нашия регулиран пазар, чиято основна дейност е само в две държави - в Кипър и в България, като по-голямата част е в България, да не направи впечатление на нашите правоохранителни служби, на КФН, на правителството, и да оставим това да се развие до степен на фалит, да бъдат ощетени толкова български граждани. Тук вече ние виждаме неспособността на нашите държавни институции и това е най-големият проблем: ефективността на нашите институции и доверието на обществото. Защото в тази демократична държава, която искаме всички ние да се развием, най-важното са добре работещи институции и доверието в тях.\"   Няма как властовите бушони да гърмят отгоре-надолу, отбеляза Йордан Апостолов от Обединените патриоти пред \"Хоризонт\": \"Наистина една верига като физичен закон се защитава отдолу нагоре и е нормално лицата, които пряко управляват, наблюдават процесите в определена агенция - първо те да понесат своята отговорност, тъй като бушоните не гърмят отгоре надолу. Това са прости физични норми и те се прилагат в обществено-политическия живот.\"   Апостолов допълни, че не познава назначената от квотата на \"Атака\" нова ръководителка на Агенцията по вписванията Габриела Козарева, но му прави впечатление бързото й кариерно развитие: \"Не познавам лично тази госпожа, която така бързо върви по стълбичките нагоре – от Министерство на спорта – шеф на Агенцията за малки и средни предприятия – сега, видите ли, шеф на тази много важна служба, за която коментираме, че в момента има проблеми. Не бих искал да влизам в коментар, тъй като не познавам професионалната кариера и възможности на дамата. Може би следва българското общество следва да си зададе въпроса кой кое в тази държава.\"", "date": "2018.08.21", "title": "Станислав Владимиров: Остава усещането, че сме държава на бушоните"}
{"url": "http://epicenter.bg/article/Premierat-uvolni-sluzhitel-na-prestsentara-na-Ministerski-savet/161750/2/0", "text": "По разпореждане на министър-председателя Бойко Борисов служителят на „Правителствената информационна служба“ Любомир Методиев е освободен от длъжност.    Това се казва в съобщение на правителствения пресцентър.   „ Правителствената информационна служба“ не може да си позволи да бъде обвързвана с този инцидент. Подобно поведение и отношение към представителите на медиите е неприемливо и е в противоречие с принципите на работа на „Правителствената информационна служба“, се казва в съобщението.   Припомняме, че миналата събота, по време на посещението на премиера Бойко Борисов в село Маноле, Методиев удари кореспондентката на в. „Монитор“ Ели Крумова.   ", "date": "2018.08.21", "title": "Премиерът уволни служител на пресцентъра на Министерския съвет"}
{"url": "http://epicenter.bg/article/Korneliya-Ninova-pozdravi-myusyulmanite-po-sluchay-Kurban-Bayram/161753/2/0", "text": "Председателят на НС на БСП Корнелия Нинова поздрави мюсюлманите по случай техния празник Курбан Байрам. „Уважаеми мюсюлмани, поздравявам ви със свещения ви празник Курбан Байрам. Желая ви здраве и благоденствие. Нека винаги пазим уважението и разбирателството помежду ни, да се подкрепяме в името на добруването на всички”, пише лидерът на левицата в своето поздравление.", "date": "2018.08.21", "title": "Kорнелия Нинова поздрави мюсюлманите по случай Курбан Байрам"}
{"url": "http://epicenter.bg/article/Predstoi-da-usetim-parviya-esenen-polah/161756/2/0", "text": "продължава поне до неделя с хубави летни температури  В следобедните часове на места, най-вече в планинските райони и  , може да има к  и да превали и прегърми, но не сериозно.    Тази картина обаче ще се промени в края на тази седмица и в началото на следващата, когато  .   В петък и събота над Италия ще се формира плитък средиземноморски циклон, който в началото на следващата седмица ще окаже влияние на времето у нас.   Така в България   Ще има превалявания от дъжд, гръмотевични бури, които ще се придвижват от запад на изток, по-ясно изразени в северната половина на страната.   Така  . На запад и във високите западни полета дневните температури вече ще са доста по-ниски и ще се понижат с до 10 градуса.   През цялата друга седмица на места в следобедните часове в четвъртък, петък и от части уикенда ще има много повече облаци, превалявания и по-ниски температури.   В дългосрочна прогноза в началото на месец септември над страната ще се създадат условия за по-сериозни превалявания.   Източник: Дарик", "date": "2018.08.21", "title": "Последната седмица на август идва с първия есенен полъх"}
{"url": "http://epicenter.bg/article/Radev--V-sveshtenite-za-myusyulmanite-dni-poslaniyata-za-dobrota-i-pomirenie-splotyavat-obshtestvoto/161760/2/0", "text": "В свещените за мюсюлманите дни е важно зачитането на традициите и посланията за доброта, помирение и опрощение да сплотяват цялото ни общество. Това се посочва в поздравителен адрес на президента Румен Радев по повод празника Курбан Байрам, съобщиха от прессекретариата на държавния глава.  Държавният глава Румен Радев отправи своите благопожелания за мир, здраве и щастие към представителите на мюсюлманската общност в България и призовава за утвърждаване на ценностите на взаимната толерантност и обединението на българските религиозни общности.  В обръщението си президентът подчертава, че историята на българския народ еднозначно показва как единството и зачитането преодоляват всяко препятствие и каляват общата ни воля за напредък.  ", "date": "2018.08.21", "title": "Радев: В свещените за мюсюлманите дни посланията за доброта и помирение да сплотяват обществото"}
{"url": "http://epicenter.bg/article/Premierat-Boyko-Borisov-pristigna-v-parlamenta-za-izvanrednoto-zasedanie/161761/2/0", "text": "Премиерът Бойко Борисов пристигна в парламента за извънредното заседание, предаде агенция \"Фокус\".   Премиерът ще бъде изслушан за електронните системи на страната. Това е заложено като точка първа в дневния ред.   Народното събрание ще проведе извънредно заседание заради спирането на Търговския регистър и фалиралото застрахователно дружество „Олимпик“.   Заседанието беше свикано от председателя на парламента Цвета Караянчева, след като вчера БСП внесе искане за това с 61 подписа.   Дневният ред включва две точки – изслушване на премиера Бойко Борисов за електронните системи на страната и представяне на проект за предприемане на действия във връзка с отнетия лиценз на кипърското застрахователно дружество „Олимпик“, от което бяха засегнати около 200 хил. българи. Началото на заседанието ще е в 13.00 часа.", "date": "2018.08.21", "title": "Премиерът Бойко Борисов пристигна в парламента за извънредното заседание"}
{"url": "http://epicenter.bg/article/Sevdelina-Arnaudova-za-uvolneniya-sluzhitel-na-prestsentara-na-MS--Poznavam-go--ne-mozhe-i-muha-da-udari/161762/2/0", "text": "\"Познавам Любо от над 10 години! Добър колега, добър човек. Решението за неговото освобождаване за мен и колегите ми беше трудно. Не съм сигурна, че е правилното! Елена Крумова, ако във версията Ви има и грам предозиране - жалко! За Любо ще кажа, че не приемам умишленото насилие, вярвам му, защото го познавам и знам, че не може и муха да удари! Но и мухата се убива с вестник...\"  Това написа във Фейсбук Севделина Арнаудова, личен съветник по връзки с обществеността на премиера Бойко Борисов и бивш шеф на Правителствената информационна служба, във връзка с уволнението на служителя на пресцентъра Любомир Методиев.  По-рано днес Методиев бе отстранен по разпореждане на премиера заради инцидент от миналата събота. Тогава, по време на посещението на премиера Бойко Борисов в село Маноле, Методиев ударил кореспондентката на в. „Монитор“ Ели Крумова.  Арнаудова цитира и думите на поетесата Мария Лалева:  \"Най-грозно съди виновният, чедо. Малкият виновен човек. Най-безмилостно и най- шумно. Ще притури върху човешката ти вина и неговата присъда. Онази, дето му е отгоре. Защото не може да я понесе, но усеща, че вече му е прочетена. И търси под дърво и камък друг виновен, за да му я стовари на главата, та дано се освободи. Затова малкият човек съди двойно. Но да знаеш, че в тая вселена няма как да се спъна аз, пък да си счупиш крака ти.  Такъв човек трябва да помилваш двойно в душата си, както той двойно те е съдил. И няма значение дали ще е чул и разбрал прошката ти. Свободният след това ще си ти.“   ", "date": "2018.08.21", "title": "Севделина Арнаудова за уволнения служител на пресцентъра на МС: Познавам го, не може и муха да удари"}
{"url": "http://epicenter.bg/article/Rumen-Petkov--/161763/2/0", "text": "Случаят с „Олимпик“ е големият провал на министъра на финансите Владислав Горанов. Тежък и личен провал. Това каза на пресконференция председателят на АБВ Румен Петков за фалита на кипърската застрахователна компания „Олимпик“, предаде репортер на Агенция „Фокус“. „Когато на 10 май Комисията за финансов надзор е алармирала за проблем, министърът на финансите е бил длъжен да свика заседание на съвета по Закона за КФН и да се предложат стъпки за защита на интереса на гражданите. Това не е направено“, коментира той. „В Закона за КФН е разписано, че съветът се свиква 4 пъти годишно“, уточни Румен Петков.   „Днешното заседание на НС е неподготвено, няма да донесе нищо. ГЕРБ и БСП „ще се замерят с квалификации“, кой виновен и кой най-виновен“, заяви председателят на АБВ. „Заседанието показва институционална нищета и неспособността на народното представителство да контролира въпроса“, каза още Румен Петков.   \"В НС днес се отива на едно абсолютно неподготвено заседание. Няма какво да се обсъжда, няма анализ на какво се дължи сривът на Търговския регистър\", каза още на пресконференцията председателят на АБВ. Според Румен Петков „по- популистки акт от този не мисля, че може да бъде направен.“ „Бройката на стопанските субекти, които са засегнати, не е ясна на тези, които отиват днес в парламента“, продължи Петков. „Ръководството на Агенцията по вписванията не се обърна към никого, за да каже, че няма да може да изпълни обема си от работа. Проспива състоянието на фирмата, която се грижи за поддръжката. Това не направи впечатление на никой в НС“, посочи председателят на АБВ. „Сривът на Търговския регистър е сериозен знак за готовността ни за членство в Шенген“, заяви Румен Петков. „Настояваме да се направи експертен анализ и оценка в резултат на какво се получи тежкият провал в Агенцията“, посочи той.   По повод назначението на Габриела Козарева за директор на Агенцията по вписванията Румен Петков коментира: „Не мисля, че тя може да носи такава отговорност“. „Ако продължават кадровите експерименти в такива ключови звена, не в чакалнята на еврозоната, няма да ни пуснат и на стъпалата пред чакалнята“, каза още той.    ", "date": "2018.08.21", "title": "Румен Петков: Случаят с „Олимпик“ е големият провал на министъра на финансите Владислав Горанов!"}
{"url": "http://epicenter.bg/article/S-kvorum-ot-131-narodni-predstaviteli-zapochna-izvanrednoto-zasedanie-na-parlamenta/161764/2/0", "text": "С кворум от 131 народни представители започна извънредното заседание на парламента, предаде репортер на Агенция „Фокус“. Премиерът Бойко Борисов също дойде в Народното събрание.   Извънредното заседание се провежда по време на парламентарната ваканция. Това е първият такъв случай за 44-ия парламент. Заседанието бе насрочено от председателя на парламента Цвета Канраянчева през вчерашния ден и инициирано от ПГ на „БСП за България“. Социалистите направиха подписка за извънредната сбирка. Програмата включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи. В зала присъства премиерът Бойко Борисов, който пристигна малко по-рано в Народното събрание. Тук е и министърът на финансите Владислав Горанов.  В началото на заседанието председателят на парламента поздрави мюсюлманите с празника им Курбан Байрям.    ", "date": "2018.08.21", "title": "С кворум от 131 народни представители започна извънредното заседание на парламента"}
{"url": "http://epicenter.bg/article/Tsonev--Svikvaneto-na-izvanredno-zasedanie-na-Kurban-Bayram-e-vse-edno-da-svikame-takova-na-Koleda/161765/2/0", "text": "Свикването на извънредно заседание на Курбан Байрам е все едно да свикаме такова на Коледа, ако председателят на парламента е мюсюлманин. Това каза народният представител от ДПС Йордан Цонев от името на група, предаде агенция „Фокус“.   Цонев поздрави всички мюсюлмани по повод празника и отчете, че групата на ДПС няма това усещане за празник.   „Нека им пожелаем да са живи и здрави и към вас, г-жо председател, ако все пак сте толкова искрени към нашите колеги и приятели, може би беше добре да се съобразим и това заседание да бъде по-късно“, каза Цонев.   От своя страна председателят на Народно събрание Цвета Караянчева заяви, че тъй като темата е значима, е предпочела то да се свика бързо.   . То се провежда по време на парламентарната ваканция. Заседанието бе насрочено от председателя на парламента Цвета Караянчева през вчерашния ден и инициирано от ПГ на „БСП за България“.   Програмата включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи. В зала присъства премиерът Бойко Борисов, който пристигна малко по-рано в Народното събрание. Тук е и министърът на финансите Владислав Горанов.", "date": "2018.08.21", "title": "Цонев: Свикването на извънредно заседание на Курбан Байрам е все едно да свикаме такова на Коледа"}
{"url": "http://epicenter.bg/article/Reverans-kam-Putin-predizvika-skandal-v-Avstriya/161720/7/0", "text": "Австрия бе разтърсена вчера от дълбокия поклон, с който шефката на австрийската дипломация Карин Кнайсъл (свързана с крайнодясната Австрийска народна партия) удостои руския президент Владимир Путин на сватбата си в събота, предаде Франс прес.   Във видео, качено на сайта на телевизия Ер Те (бившата \"Ръша тудей\") и заляло интернет вчера, се вижда как австрийската министърка, очевидно грейнала от задоволство, удостоява с този жест руския държавен глава, след като е танцувала валс с него. Австрия сега е ротационен председател на Европейския съюз, напомня АФП.   \"Как е възможно министър на външните работи да се държи толкова непрофесионално и да се вижда на снимка как коленичи пред Путин?\" - пита публицистът Роберт Мизик. \"Снимка, илюстрираща добре как руският автократ кара да танцуват марионетките му\", реагира потребител на интернет.   Изненадващото съобщение, че Путин ще присъства на сватбата на г-жа Кнайсъл в южна Австрия, още миналата седмица предизвика недоумение сред медиите и австрийската опозиция, която обърна внимание на потенциалните щети от това присъствие върху неутралитета на Австрия в разгара на председателството й на ЕС. Снимките с реверанса допълнително засилиха критиките и това накара вицеканцлера Хайнц-Кристиан Щрахе, който е лидер на АНП, да се притече на помощ на министърката. \"Дипломация на танца и сватбата, изпълнена с любезност, сърдечност и добри обноски: едва ли някой може да представи Австрия по-добре\", написа той във Фейсбук. Щрахе напомни, че 53-годишната г-жа Кнайсъл е посещавала престижната виенска школа за танци \"Елмайер\" \"и знае как да го направи\". Директорът на тази школа Томас Шефер-Елмайер потвърди пред журналисти, че \"на всеки бал дамите правят реверанс пред партньора си, което е знак на дълбок комплимент\". В отговор на журналистически въпрос по този повод той все пак призна, че не би могъл да си представи германската канцлерка Ангела Меркел да направи подобен жест пред Путин. АФП напомня, че руският президент прекара близо два часа на сватбата на министърката в събота в Гамлиц, винарско село в околностите на Грац, в югоизточна Австрия. Путин бе изпратен на летището от канцлера консерватор Себастиан Курц. През декември той влезе в управляваща коалиция с АНП, партия, свързана от 2016 г. със споразумение за партньорство с партията на Владимир Путин \"Единна Русия\". Путин редовно е обвиняван, че се опитва да разедини 28-те страни от ЕС, като развива връзки с популистките партии в редица европейски страни, добавя АФП.      ", "date": "2018.08.21", "title": "Реверанс към Путин предизвика скандал в Австрия"}
{"url": "http://epicenter.bg/article/Tramp--Nyama-da-ima-otstapki-za-Turtsiya-/161723/7/0", "text": "Президентът на САЩ Доналд Тръмп се закани, че няма да има отстъпки за Турция след наложените наказателни мита. В голямо интервю за агенция Ройтерс американският президент каза, че съжалява, но това бил правилният ход, съобщи Нова телевизия.   Наложените мита бяха повод за срив на турската лира и притеснения за редица големи европейски банки, които притежават значителни дялове от турския дълг. Тръмп обясни, че помогнал на Турция да освободи свой гражданин, арестуван в Израел. Анкара не отговорила подобаващо - с освобождаването на американския пастор. По думите му от там стартирало и противопоставянето, а за санкциите срещу Русия Тръмп каза, че въобще не е обмислял да ги сваля. Можел обаче да промени мнението си, ако Русия направо нещо добро за Америка.        ", "date": "2018.08.21", "title": "Тръмп: Няма да има отстъпки за Турция!"}
{"url": "http://epicenter.bg/article/Trima-dushi-postradaha-pri-strelba-v-metrostantsiya-v-London/161729/7/0", "text": "Трима души са ранени при стрелба в метростанция „Кингсбъри“ в Лондон, съобщи вестник „Сън“, цитиран от Ройтерс и БНР. На мястото са изпратени няколко полицейски коли и линейки.   За момента няма арестувани. Близките улици са затворени и полицията издирва заподозрени.   По-късно в Тутиър от лондонската полиция съобщиха, че стрелбата не е свързана с тероризъм.   Тримата пострадали са откарани в болница. Смята се, че няма опасност за живота им.", "date": "2018.08.21", "title": "Трима души пострадаха при стрелба в метростанция в Лондон"}
{"url": "http://epicenter.bg/article/Ralitsa-Agayn-podade-ostavka/161766/2/0", "text": "Зам.-председателят на Комисията за финансов надзор Ралица Агайн обяви, че подава оставка. Вчера правителството поиска тя да се оттегли заради казуса със застрахователната компания „Олимпик” и стотиците хиляди български автомобили, останали без „Гражданска отговорност”.   Агайн подчерта, че днешното й действие е емоционален акт и не е нарушила нищо. Тя обясни, че е следила всичко, което законът й позволява като зам.-председател на КФН.   Ралица Агайн призова всички, които чакат изплащане на щети, извършени от клиенти на „Олимпик” да се обърнат към Гаранционния фонд, който има достатъчно пари и след това може да уреди отношенията си със сходната структура в Кипър.   Тя посочи, че през миналата година опериращата през клон у нас „Олимпик” е купила компании в Испания и Бразилия, като заради сделките за стотици милиони евро на практика е останала без пари и се е оказала в невъзможност да продължи дейността си.", "date": "2018.08.21", "title": "Ралица Агайн подаде оставка"}
{"url": "http://epicenter.bg/article/Ralitsa-Agayn-pred-parlamenta-/161769/2/0", "text": "Интересите на застрахованите са защитени, обяви от трибуната на Народното събрание зам.-председателят на КНФ Ралица Агайн по случая с фалита на \"Олимпик\". Заради скандала с кипърския застраховател в понеделник кабинетът я призова да подаде оставка. Новината, че Агайн подава оставка дойде малко преди тя да застане пред депутатите и да ги запознае с доклада на КФН по случая с \"Олимпик\".   Парламентът заседава извънредно заради два скандала - със спрелия търговски регистър и с фалита на \"Олимпик\". Народните представители включиха в дневния ред на извънредното заседание обсъждането и гласуването на оставката на заместник-председателя на КФН Ралица Агайн по предложение на председателя на Правната комисия Данаил Кирилов (ГЕРБ).    Средната стойност на загубите на българските потребители, застраховани в „Олимпик“, ще е 200 лв, каза Ралица Агайн пред народните представители, цитирана от Агенция \"Фокус\". „Олимпик“ извършва дейност от 2009 г. и до момента Комисията за финансов надзор не е получавала сигнали и жалби за проблеми, свързани с дейността на компанията и с изплащането на обезщетенията. Жалбите за 2010 година са 7, за предните години малко повече. Но всичко това е изключително малко. Жалбите са разгледани и са наложени глоби в размер на общо около 30 хил. лв., което не е значителна сума\", каза още Агайн.  По отношение на средната цена на застраховката тя обясни, че за миналата година е представила информация до и след 11 ноември. \"До 11 ноември цената за леки автомобили е 196 лв. при средно за пазара 179 лв. След тази дата цената е била 207 лв .при 196 лв. средна за пазара. Така че не съществува дългосрочен дъмпинг от този застраховател“, обясни тя.  Агайн посочи, че 197 хил. полици бяха прекратени на 17 август. „За хората, които плащат на вноски, просто няма да платят следваща вноска, което намалява загубата. Но за 29 хил. души плащането ще надхвърли 100 лв. и така стойността на средната загуба ще е около 200 лв. Споразумението с Кипър не покрива тези плащания, което ще е загуба за нашите потребители“, обясни тя.    Сумите, които трябва да бъдат възстановени за прекратените полици на „Олимпик“, са подсигурени от гаранционните фондове, заяви Агайн пред журналисти, преди да влезе в пленарната зала. Тя припомни, че сумите, които трябва да бъдат възстановени за прекратените полици, са за над 9 млн. лв.   „Нямаме информация за това колко ще бъдат задълженията по изплащане на обезщетенията, но те са подсигурени от гаранционните фондове. В нашия Гаранционен фонд има почти 60 млн. лв. в момента. Той ще бъде първата линия на разплащане и контакт. Има 5-годишен срок за предявяване на претенциите за щетите до 17 август. Българският фонд ще разгледа документите, ще се произнесе и ще плати. Има достатъчно средства в него така, че да покрие всички разходи, свързани с „Олимпик“. За всяко едно плащане ще трябва да се предяви и претенция към Кипър и кипърският фонд да възстанови сумата“, обясни Агайн,    На въпрос дали са получили решение на кипърския съд, че дружеството „Олимпик“ е в ликвидация, тя отговори, че това се очаква да стане на 12 септември.  Категорично всички правомощия на КФН относно „Олимпик“ са изпълнени, както е по закон, и няма никакви пропуски, каза още Ралица Агайн.   „Консултирали сме се още преди време и с правната служба по европейския орган по застраховане. По закон правомощията за представителство не са на зам.-председателя на комисията“, обясни тя.  Aгайн уточни, че тези, които имат да получават обезщетение по застраховка „Гражданска отговорност“, са изцяло подсигурени чрез системата за гаранционните фондове. \"Категорично са защитени. Въпросът е уреден от кипърското законодателство, където е обявено, че при случай на несъстоятелност обезщетенията се поемат от кипърския фонд. Нашият и кипърският фонд са подписали една многостранна конвенция, съгласно която обезщетенията по застраховката се изплащат като за местните клиенти българският фонд ще посредничи, ще ги обслужи, така че да не се затрудняват. Това е, когато има нанесени щети. За тези, които са си платили до края на годината, нито системата за гаранционните фондове, нито българското, нито кипърското законодателство предвижда някаква компенсация. Нито един обезпечителен фонд и в ЕС не предвижда да се покрива тази загуба. За тези хора не е осигурена система за гаранция и при всички положения те ще могат да си получат парите в процеса на ликвидация, когато тя се осъществи и ако има пари там“, обясни Агайн.  ", "date": "2018.08.21", "title": "Ралица Агайн пред парламента: Интересите на застрахованите са гарантирани!"}
{"url": "http://epicenter.bg/article/Parlamentat-zasedava-izvanredno-zaradi-druzhestvoto--quot-Olimpik-quot--i-problemite-s-Targovskiya-registar/161719/2/0", "text": "Председателят на парламента Цвета Караянчева свиква извънредно заседание на Народното събрание. Депутатите ще се съберат в пленарната зала днес в 13:00 часа, напомня Новини.бг.   Народното събрание прекъсва лятната си ваканция, за да изслуша премиера Бойко Борисовза проблемите с Търговския регистър и за да обсъди казуса с фалита на кипърското застрахователно дружество \"Олимпик\". Заседанието е по искане на БСП.  Парламентът ще заседава при дневен ред от две точки, записан във внесеното от левицата искане. Първата е, проект на решение за предприемане на действия във връзка с отнемането на лиценза за извършване на застрахователна дейност на кипърската застрахователна компания \"Олимпик\".  С решението се задължава министъра на финансите да предприеме действия по търсене на възможности за възстановяване на платените суми и гарантиране на правата на засегнатите граждани. Настоява се и Комисията за финансов надзор до 7-ми септември да представи пред Народното събрание цялостен доклад за надзора върху дейността на кипъркото дружество у нас, както и информация за актуалното състояние на Гаранционния фонд.  В дневния ред е и изслушване на министър-председателя Бойко Борисов във връзка със сигурността на електронните бази данни, съхранявани от Агенцията по вписванията и Министерството на правосъдието и отговорността за възникналата криза.  За да бъде проведено извънредното заседание, е необходим кворум от минимум 121 народни представители.   Заявка за извънредно заседание БСП даде още в края на миналата седмица и описа случващото се като безпрецедентна криза в системите.    ", "date": "2018.08.21", "title": "Парламентът заседава извънредно заради дружеството \"Олимпик\" и проблемите с Търговския регистър"}
{"url": "http://epicenter.bg/article/Slanchevo--no-sled-obyad-v-Zapadna-i-Tsentralna-Balgariya-shte-prevali-i-pregarmi/161721/2/0", "text": "През нощта ще е предимно ясно, а през деня ще преобладава слънчево време. Около и след обяд ще се развива купеста и купесто-дъждовна облачност и на отделни места, главно в северните райони на Западна и Централна България ще превали и прегърми. Ще духа слаб, в източните райони до умерен североизточен вятър. Максималните температури ще са между 28° и 33°, за София – около 28°. Това съобщи за Агенция „Фокус”дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). По Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще е 2-3 бала. В планините ще е предимно слънчево. В следобедните часове ще се развива купеста и купесто-дъждовна облачност и на места, главно в западните райони на Стара планина ще има краткотрайни валежи от дъжд с гръмотевици. Ще духа до умерен вятър от изток-североизток. Максималната температура на височина 1200 метра ще е около 21°, на 2000 метра – около 14°. Атмосферното налягане е близко до средното за месеца и ще остане без съществена промяна.", "date": "2018.08.21", "title": "Слънчево, но след обяд в Западна и Централна България ще превали и прегърми"}
{"url": "http://epicenter.bg/article/Nikolay-Dimitrov--advokat-po-zastrahovatelno-pravo--KFN-e-tryabvalo-da-se-samosezira-/161725/2/0", "text": "Основният пропуск, допуснал хиляди хора да останат без валидни застраховки „Гражданска отговорност”, е на законодателя – не може регулатор да оперира без да има правомощия. Това посочи Николай Димитров, адвокат по застрахователно право по повод казуса с фалиралото дружество \"Олимпик\". Той бе гост на предаването \"Тази сутрин\" по БТВ.   Адворат Димитров добави, че не може в нормативния акт, според който работи КФН да няма предвиден надзор над клонове на чужди застрахователни компании и според него умишлено не са дадени тези права. От друга страна, ако КФН работи извън правомощията си това е произвол. Димитров е категоричен, че са нарушени правата на потребителите, а КФН е трябвало да се самосезира, след като „Олимпик” е имала ръст в сегмента, който не е пропорционален на изплатените обезщетения.   Според Европейската комисия платец трябва да е фондът по местоживеене – българския гаранционен фонд, а след това той да урежда отношенията си с кипърския гаранционен фонд.      ", "date": "2018.08.21", "title": "Николай Димитров, адвокат по застрахователно право: КФН е трябвало да се самосезира!"}
{"url": "http://epicenter.bg/article/Denitsa-Zlateva--Ot-fevruari-Tsacheva-znae-za-problemi-v-Agentsiyata-po-vpisvaniyata/161726/2/0", "text": "За краха на Търговския регистър политическа отговорност трябва да поеме с оставката си правосъдният министър Цецка Цачева, която е принципал на Агенцията по вписванията. Това заяви зам.-председателят на БСП Деница Златева в студиото на предаването „Тази сутрин” по БТВ. Именно това е една от темите на днешното извънредно заседание на Народното събрание, инициирано с подписка от червените депутати.   „Разполагаме с документи, че тези проблеми в управлението на Агенцията по вписванията съществуват от доста време. Има доклад на инспектората на министъра на правосъдието от февруари тази година, като инспекторатът препоръчва да се търси дисциплинарна отговорност от г-жа Зорница Даскалова (отстранената след тежката авария шефка на агенцията – б.р.)”, посочи Златева. Тя призова новият директор на структурата Габриела Козарева да направи публична информацията какво се е случило с регистъра.   Зам.-председателят на БСП допълни, че е нужна прозрачност и по линия на обществените поръчки и „ролята на козметично студио” в процедурите за надграждане на Търговския и Имотния регистри.   Днес депутатите ще обсъждат и казуса „Олимпик”. БСП ще подкрепи евентуално искане на оставка на зам.-председателя на КФН Ралица Агайн, но, според Златева, това не е достатъчна реакция след фалита на опериращия у нас кипърски застраховател. „Трябва да бъде изяснена цялата хронология на действията или бездействията на КФН. Над 200 000 добросъвестни граждани не могат да разчитат само на едно прессъобщение на КФН. Липсваше информационна кампания”, подчерта Златева.   Зам.-председателят на БСП отговори и на въпроси по казуса \"Бенчо Бенчев\". Деница Златева категорично отрече твърденията на задържания заедно с Митьо Очите бургаски общински съветник Бенчо Бенчев, че е подпомагал БСП. „Дарение, освен 70-те лева в качеството си на общински съветник, г-н Бенчев не е правил. (…) Пари г-н Бенчев не е давал на БСП. Ако е плащал на някого или на себе си за кампанията, нека да го докаже, официално никакви пари, освен 70-те лева, не са влизали”, подчерта Златева. Тя обясни, че Бенчев на два пъти е влизал в листите като коалиционен партньор, но през следващата година на „Позитано” 20 ще осъществяват много по-голям контрол върху местните ръководства. Деница Златева отговори и на друго обвинение – че служебното правителство е дало на свързаната с Митьо Очите фирма „Аркус” да охранява митнически обекти. Тя обясни, че фактическото подписване може да е било по време на кабинета „Герджиков”, но цялата процедура с избора на изпълнител е минала по време на кабинета „Борисов” 2.    ", "date": "2018.08.21", "title": "Деница Златева: От февруари Цачева знае за проблеми в Агенцията по вписванията. Оставка!"}
{"url": "http://epicenter.bg/article/Karolev-za--quot-Olimpik-quot--KFN-si-e-svarshila-rabotata/161727/2/0", "text": "\"Българската комисия за финансов надзор няма право да проверява дали чуждестранна застрахователна компания е във финансово здраве. КФН си е свършила работата\". Това заяви в предаването \"Здравей, България\" по Нова телевизия финансистът Владимир Каролев и така на практика защити зам.-шефа на КФН Ралица Агайн, за чиято оставка настоява правителството.   Той поясни, че 197 хиляди са българските граждани, които са се доверили на \"Олимпик\". От тях 110 хиляди са сключили тримесечна застраховка \"Гражданска отговорност\". \"При тях сумите, които евентуално трябва да се върнат, са между 3 и 33 лева. Около 9 милиона общо трябва да се върнат на тези малко под 200 хиляди души. И така средната сума се получава по 45 лева на човек\", коментира Каролев.   Заради скандала, който се разгоря след фалита на кипърското дружество правителството поиска оставката на зам.-председателя на Комисията за финансов надзор (КФН) Ралица Агайн. В същото време ДАНС и прокуратурата започват проверка на дейността на комисията, а във вторник Народното събрание се събира извънредно по казуса.   Вчера при премиера Бойко Борисов по казуса с „Олимпик“ се събра ръководството на КФН, финансовият министър Владислав Горанов и представители на службите. Стана ясно, че застрахованите в „Олимпик” не могат да разчитат да получат парите си от българската държава и Обезпечителния фонд. Ще трябва да си ги търсят от кипърската страна и техните гаранционни фондове. На този етап единственият виновен за казуса се оказва зам.-председателят на КФН Ралица Агайн.    ", "date": "2018.08.21", "title": "Каролев защити Ралица Агайн: КФН си е свършила работата"}
{"url": "http://epicenter.bg/article/Vnezapno-pochina-legendarniyat-basist-na-FSB-Ivaylo-Kraychovski/161728/2/0", "text": "На 57-годишна възраст внезапно почина легендарният басист на групата ФСБ Ивайло Крайчовски, съобщи БНТ.   Ивайло Крайчовски е български музикант, бас китарист в групата „ФСБ\" и инициатор за създаването на група „Стари муцуни\" с ветерана на българския рок Георги Минчев.   Той взема участие в създаването на албумите на редица български поп певци, рок групи и джазови формации. Бил е музикален директор на „София филм фест\", зам.-председател на Българската изпълнителска асоциация и член на асоциацията на звукозаписните студиа в България.   Поклон пред светлата му памет!", "date": "2018.08.21", "title": "Внезапно почина легендарният басист на ФСБ Ивайло Крайчовски"}
{"url": "http://epicenter.bg/article/Akad--Mitko-Mandzhukov--Makedoniya-shte-bade-podelena-mezhdu-Balgariya-i-Albaniya-ili-mezhdu-Gartsiya-i-Sarbiya/161740/2/0", "text": "Македония се превърна в държава без суверенитет, която ще изчезне в следващите 10 или 20 г. и ще бъде поделена между България и Албания или между Сърбия и Гърция. Това предупреди в интервю за хърватския ежедневник Express академик Митко Манджуков, член на Македонската академия за наука и изкуство (МАНУ), един от класиците на македонската литература и политически ангажиран интелектуалец.  Коментирайки договора за името с Гърция, Манджуков заяви:  \"Настоящото \"споразумение\" е безусловна и непоправима капитулация. За наш срам, ние, македонците, трябва да се запитаме дали изобщо заслужаваме държава, дали сме достойни за това, знаем ли какво тя означава? Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората.  , която ще изчезне през следващите 10 или 20 години и ще бъде разделена между България и Албания или между Сърбия и Гърция. Езикът беше първият, който бе ударен, последният удар също ще бъде срещу него. Очевидно е, че нашите лингвисти има какво да обсъждат на техните симпозиуми\".  Според Мандужков след това на дневен ред отново ще дойде законът за употребата на езиците.  \"Той ще върне старата пропаганда в Македония, когато цели градове и села бяха принудени да говорят на език, който въобще не бяха чували. За мен сегашното поведение на албанците е изненада. Става въпрос за езиков империализъм, когато чужди територии са били завладявани или гарантирани чрез пряко разпространение на езика. Македония не може да оцелее в условие на двуезичие, защото вторият официален език ще стане първи в международната комуникация, а първият ще бъде унищожен.   ще бъде погребан покрай българския, но в гръцка градина. В един свой свидетелски текст преди смъртта си Блаже Коневски   пише, че когато \"балканските циници, вдъхновители на геноцида\", успеят да унищожат македонския език, ще знаят, че са направили нещо голямо. Тогава му казах, че това ще бъде слабо утешение за нас\".  По отношение на свободата на словото и цензурата в страната към настоящия момент, македонският академик подчерта:  \"С настоящото споразумение с Гърция и предишното с България,   Македония ще бъде протекторат, а различни емисари ще идват да ни преглеждат учебниците и да ни дават уроци Това е същото като да пуснете някой да ви ровичка в главата. Нашите книги - доколкото може да се разбере - до голяма степен са предназначени за хвърляне в огъня... Когато ме приемаха в МАНУ, във встъпителна си реч казах: Ако ни изкарат от ковчег от Югославия, знаем къде ще ни закопаят, но ако ни изнесат от Македония, къде ще ни бъде гробът?\"  ", "date": "2018.08.21", "title": "Акад. Митко Манджуков: Македония ще бъде поделена между България и Албания или между Гърция и Сърбия"}
{"url": "http://epicenter.bg/article/Predlagat--Tsarskite-konyushni--za-pametnik-na-kulturata/161743/2/0", "text": "Експертен съвет ще заседава днес, за да предложи Царските конюшни за паметник на културата, съобщи  bTV . Ако се даде такъв статут, министърът на културата трябва да издаде заповед, за да стане факт това.   Боил Банов обеща, че бившите \"Царски конюшни\", които отново се запалиха и пострадаха сериозно преди месец, ще получат още на 15 август най-високата степен на защита като паметник на културата.   Така собствениците на имоти там ще получат предписание за възстановяването на сградите, които са в лошо състояние.   В столицата и извън нея през последните години голям брой ценни сгради бяха оставени да паднат от собствениците си, които нямат желание да ги поддържат в автентичен вид, а имат различни планове за терена.", "date": "2018.08.21", "title": "Експертен съвет предлага „Царските конюшни” за паметник на културата"}
{"url": "http://epicenter.bg/article/Pravyat-podpiska-sreshtu-prisastvieto-na-prostitutki--travestiti-i-hamali-po-bul---quot-Hristo-Botev-quot-/161748/2/0", "text": "Жители на част от центъра на столицата започнаха събиране на подписи срещу присъствието на проститутки, травестит и хамали по булевард \"Христо Ботев\". Те се оплакват, че от години са подложени на тормоз и шумотевица денем и нощем, предава БНР.   От инициативен комитет \"Спокойствие и сигурност за Красно село\" настояват да бъдат премахнати незаконните товаро-разтоварни дейности и хамалите от Бул. Христо Ботев, както и проституиращите. Общинският съветник от БСП Николай Николов събира подписи:   \"От 20 г. търпим очевидно беззаконие. И на хамалите, и на проституиращите травестити, гражданите са притеснени и повече няма да търпят това беззаконие в центъра на София.   Владимир Христов, живущ в района разказва:   \"Да, живея в района и ми е дошло до гуша от досадното присъствие на хамалите и още по-гнусното присъствие на травеститите, които по всякакъв начин притесняват живущите и преминаващите хора. Напълно подкрепям подписката.\"   Николай Николов разясни:   \"На 13-ти септември, когато е първата сесия на СОС, ще внесем тези подписи. Пряко, ребром ще зададем въпросите на г-жа Фандъкова. Защо в продължение на 20 години, тя от 10 години е кмет, не може да се справи с този проблем\".   Николов вижда възможност да се реши проблема:   \"Мисля, че да. За съжаление, трябваше гражданите да се наемат, но аз очаквам няколко стотин, да не кажа 1000-2000 подписа. Скандално е на 30 м. от СДВР да има проституция\". ", "date": "2018.08.21", "title": "Правят подписка срещу присъствието на проститутки, травестити и хамали по бул. \"Христо Ботев\""}
{"url": "http://epicenter.bg/article/Krum-Zarkov--Kabinetat-da-prouchi-vsichki-vazmozhnosti-za-vazstanovyavane-na-parite-ot--quot-Olimpik-quot-/161770/2/0", "text": "Настояваме правителството да проучи всички възможности на българското, европейското и международното законодателство за възстановяване на парите на засегнатите от „Олимпик“. Това каза заместник-председателят на ПГ на „БСП за България“ Крум Зарков от парламентарната трибуна.   „Считано от 24.00 ч на 17.08.2018 г. задължителните застраховки „Гражданска отговорност“ сключени с „Olympic Insurance Co. Ltd“ на повече от 200 000 български граждани бяха прекратени, поставяйки в изключително неблагоприятна ситуация добросъвестните платци, които губят вноските и правата си“, каза зам.-председателят на ПГ на „БСП за България“ Крум Зарков. И припомни, че причината за извънредната ситуация е отнетият на 08.05.2018г. лиценз на застрахователното дружество, за което е установено от кипърските компетентни органи, че не покрива минималното изискване за платежоспособност. „До момента българските власти не могат да дадат точен и ясен отговор на въпросите на ощетените за това, как могат да потърсят обезщетенията си. Съобщението, изпратено от КФН, че чакаме указания от Кипър, какво да се прави е несериозно и показва безпомощността на регулатора“, категоричен бе Зарков. Той добави, че не е достатъчно и обещанието на финансовия министър, че ще бъде осигурен адвокат в Кипър, който да помага на потърпевшите. Народният представител каза още, че предложената помощ е опит да се премълчат важни моменти. „По данни на КФН българските граждани са ощетени с 9 млн. лв., преминали директно от техния джоб в мрежата от компании на испанския гражданин Диего Алонсо. Този гражданин оперира вече години на „строго регулирания“ български пазар, въпреки че в собствената му страна му е отказан лиценз“, обяви Крум Зарков.  Крум Зарков заяви, че ПГ на „БСП за България“ настоява Народното събрание да изиска от правителството в лицето на министъра на финансите да продължи да проучва всички възможности, предоставени от българското, европейското и международното законодателство, за своевременно възстановяване на сумите на засегнатите лица. Той добави, че не бива да се задоволяваме с отговора, че нищо не може да се направи „Готови сме да разгледаме в спешен порядък и законодателни промени, ако такива са нужни“, категоричен бе той. Зарков коментира, че сериозният пазарен дял, завладян от Olympic Insurance Co. Ltd в сегмента „Гражданска отговорност“ възникналите проблеми, вследствие на отнемането на лиценза й, поставят много въпроси по отношение на качеството на осъществявания надзор в България. „Една компания в продължение на години е практикувала агресивна дъмпинг политика, с която е привличала клиенти. Защо Комисията не оповести този дъмпинг? Защо останалите застрахователни компании не възроптаха срещу него? Защо не е сезирана КЗК?“, попита Зарков. Той добави, че много хора дължат отговори на тези въпроси. „Затова предлагаме крайният срок, в който министърът на финансите да предложи адекватни действия, а Комисията за финансов надзор да предостави доклада си, да бъде 7 септември 2018 г.“, каза още Крум Зарков. ", "date": "2018.08.21", "title": "Крум Зарков: Кабинетът да проучи всички възможности за възстановяване на парите от \"Олимпик\""}
{"url": "http://epicenter.bg/article/Ustanoveno-e-narushenie-v-lechenieto-na-rodilkata--pochinala-v-UMBAL-Pleven-prez-yuli-/161773/2/0", "text": "Не е бил извършен предоперативен преглед на състоянието на устната кухина и подвижността на шийния отдел на гръбначния стълб на пациентката  Извършената проверка в УМБАЛ „Д-р Георги Странски“ - Плевен по повод починала на 26 юли 2018 г. родилка с инициали М. М. констатира нарушениe в диагностично-лечебния процес, за което ще бъде образувано административно-наказателно производство. Това съобщиха от пресцентъра на Министерството на здравеопазването.  Цялата документация по случая е предоставена на Районната прокуратура в гр. Плевен.  На 25 юли 2018 г. пациентката М. М. е хоспитализирана в Клиниката по акушерство и гинекология на УМБАЛ – Плевен за родоразрешение – планово Цезарово сечение. Проведена е предоперативна анестезиологична консултация, но не е извършен преглед и в Историята на бременността и раждането (ИБР) няма записани данни за състоянието на устната кухина и подвижността на шийния отдел на гръбначния стълб на пациентката. На по-късен етап това не е позволило да се направи оценка на риска от извършване на ендотрахеална интубация.  По преценка на анестезиолога и по желание на пациентката раждането е планирано да се извърши под обща анестезия.  На 26 юли в 9.00 часа е започнала оперативната интервенция. Направени са няколко опита за ендотрахеална интубация, която не се е осъществила поради анатомични особености на устната кухина. Екипът е пристъпил към ръчно обдишване. В периода на обдишване е установено повишено съпротивление на дихателните пътища, тежък бронхоспазъм и хипотония. Вследствие при родилката настъпва остра хипоксия, довела до пренатално страдание за плода.  Реанимационните мероприятия в Клиниката по акушерство и гинекология са продължили в пълен обем до 14.00 часа, след което е взето решение за преустановяването им, поради настъпила необратима сърдечна и съдова слабост. Това е и часът на обявяване на леталния изход.  Изпълнителна агенция „Медицински одит“ е отправила препоръка към УМБАЛ - Плевен в срок до 30 септември 2018 г. да бъде разработена и приложена писмена процедура за оценка на риска при осъществяване на ендотрахеална интубация.  ", "date": "2018.08.21", "title": "Установено е нарушение в лечението на родилката, починала в УМБАЛ-Плевен през юли "}
{"url": "http://epicenter.bg/article/GERB-predlaga--Zaharieva-i-KFN-da-predpriemat-deystviya-za-pomosht-na-zasegnatite-ot--Olimpik-/161774/2/0", "text": "Парламентарната груп на ГЕРБ предлага вицепримерът Екатерина Захариева съвместно с КФН да предприеме действия за помощ на засегнатите от „Олимпик“. Това каза председателят на Комисията по бюджет и финанси и депутат от ГЕРБ Менда Стоянова в мотиви от името на вносител по точката за изслушането на министъра на финансите Владислав Горанов по казуса със застрахователно дружество „Олимпик“.   „Аз и моите колеги внесохме проект за решение. На 10 август 2018 г. е назначен предварителен ликвидатор на застрахователната компания „Олимпик“ от надзорния орган на Република Кипър. Съгласно законодателството на Кипър действащите застрахователните договори, сключени със застрахователната компания се считат за автоматично прекратени в 24.00 ч. на 17 август 2018 г.“, каза Стоянова и посочи, че са засегнати правата на около 200 хил. български граждани.   Менда Стоянова представи проекторешението на ГЕРБ. То включва да се възложи на вицепремиера по правосъдната реформа и министъра на външните работи и КФН съвместно да предприемат действия за търсене на възможности за помощ, на лицата, сключили договор с „Олимпик“.   От ГЕРБ предлагат КФН да предостави на Народното събрание доклад за осъществения от нея надзор върху дейността на застрахователя и направените от него вноски в Гаранционния фонд и информация за актуалното състояние на фонда. Срокът, който от ГЕРБ предложиха да се случи това е 7 септември 2018 г.", "date": "2018.08.21", "title": "ГЕРБ предлага: Захариева и КФН да предприемат действия за помощ на засегнатите от „Олимпик“"}
{"url": "http://epicenter.bg/article/Boyko-Borisov/161777/2/0", "text": "„Ралица Агайн не съм я виждал и чувал от години. Това каза премиерът Бойко Борисов от парламентарната трибуна за казуса с „Олимпик“ и във връзка с обвинението на лидера на БСП Корнелия Нинова, че има разминаване в информацията на КФН и правителството“   Днес Народното събрание заседава извънредно по искане на БСП за заради фалита на застрахователната компания „Олимпик“, който засегна над 200 000 български граждани.   „Нито съм я чувал, нито съм я виждал последните години, ако не преди 4-5 и доклад при мен не е идвал. След като вие заговорихте публично за извънредно заседание, вчера поканих председателя на КФН да я попитам“, заяви Борисов.   По думите му след като днес има извънредно заседание, съжалява, че я е викнал. „Нашето място днес не е тук. КФН е избрана от парламента. КФН се отчита пред парламента. По каква работа вие сте ни извикали тук. Ние сме дошли с цялото си уважение и предлагаме следното: по никакъв начин не сме се месили“, каза Борисов.   Министър – председателят заяви, че  . „Това, което тези дни изисках от службите главно да кажат - ние имаме съществен проблем в застраховането“, каза Борисов. По думите му има хора с по 300 и 400 автомобили, които застраховат в Румъния, в Италия, в Германия, в Гърция – с български регистрационни табели.   Премиерът отбеляза, че този проблем така или иначе ще дойде. Според него след такива извънредни заседания обикновено се свършва добра работа.   Бойко Борисов предложи да бъде създадена работна група, която да прецени с какви пари ще помогнем на засегнатите от „Олимпик“ 200 хил. души. „Така и така днес сме се събрали, нека тези, които се имат за специалисти във финансите от различни партии, които говорят за това кое е имуществена щета, кое е „Гражданска отговорност“ – защото съм убеден, че голяма част от хората в залата не знаят колко е фин речникът на тези, които се изказват, да създадат работна група“, коментира Борисов. Той посочи, че  . По думите му оставката на Ралица Агайн, независимо дали ще се подкрепи или не, не решава кардиналните въпроси.   „ , а то не е така, защото трябва да видим с какви пари ще го правим. И ако го правим трябва да видим какъв прецедент ще бъде. При банките е ясно – фалирала банка по 100 хил. лв., а тук не е ясно. Предлагам всяка партия да представи експерт, защото сега не можем да го решим. Нека тези експерти да проработят сега, да уеднаквим версиите, да прочетем хубаво това, което пише, и експертите да кажат откъде могат да се вземат пари. И ние ще го направим. Аз като говоря с финансовия министър, той казва, ние от този фонд не можем да даваме. Нека експертите да направят работна група, да излезе с предложение. Ще изготвим доклади от страна на полиция, на второ, на трето и ще вземем решение“, коментира Борисов.", "date": "2018.08.21", "title": "Борисов към депутатите:  КФН се отчита пред парламента. По каква работа вие сте ни извикали тук?"}
{"url": "http://epicenter.bg/article/Goranov--Balgarskiyat-garantsionen-fond-ne-e-komunikiral-s-gratskiya-po-sluchaya--quot-Olimpik-quot--/161779/2/0", "text": "Основният упрек към Българския гаранционен фонд е, че не е комуникирал с гръцкия, за да се реши техническата работа и да няма проблеми като сегашния. Това каза министърът на финансите Владислав Горанов по време на извънредното заседание на парламента във връзка с казуса „Олимпик“, предаде репортер на Агенция „Фокус“.  Министър Горянов обясни, че в проекта на решението и мотивите към него, който БСП вкара днес в парламента, като основен проблем на „Олимпик“ е посочен дъмпингът.  „Искам да го припомня, защото в такъв дебат не е участвала г-жа Агайн при премиера Борисов. Нека да прочетем доклада на г-жа Агайн отново. Това, което казва тя и което не знам дали успяхте да разберете, е, че гръцкият гаранционен фонд е задължен да изплати обезщетенията на „Олимпик“, ако бъде обявена несъстоятелност“, обясни Горанов.  Той посочи, че в случая ролята на Българския гаранционен фонд е трансмисия.  „Той е местен орган, който да определя щетите и да ги прецизира към гръцкия фонд. Упрекът ми към Българския гаранционен фонд е защо, колеги, като се присъединихте към европейската конвенция, не си довършихте работата, за да влезете в комуникация с кипърския фонд и да решите техническата работа, за да не се появяват проблеми като сегашния. За да може тази част от гаранциите, която съществува между двата фонда, да се осъществява по най-бърз начин. Този упрек може да се разпростре и върху надзора дотолкова, доколкото това е неговата ежедневна работа. Защо, колеги от надзора, не помислим да създадем подходящ начин да обясним на българските граждани, за да стане ясно че обезпечителният фонд на България е приложим само за българските застрахователи. Той не може да се ползва за такива извън България. И как сега да търсим обезпечение за тези над 9 млн. лв.“, каза още Горанов.   Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит“, коментира той.  ", "date": "2018.08.21", "title": "Горанов: Българският гаранционен фонд не е комуникирал с гръцкия по случая \"Олимпик\" "}
{"url": "http://epicenter.bg/article/Godenikat-na-Katrin-Vacheva-ya-napusna--smeni-ya-s-frizyorka/161751/10/100", "text": "Годеникът на Катрин Вачева я смени с атрактивна мадама, която заработва като фризьорка.  Само преди няколко месеца Вачева представи новия мъж до себе си и не спираше да се хвали, че се носи на крилете на любовта. Дори обяви, че двамата са сгодени.   Мачото е на видима възраст около 40-42 години, добре сложен и висок. След обвиненията на лелята на Катрин, че моделката е откраднала пари от нея, годеникът на Вачева започнал полека-лека да се очуждава и ѝ заявил, че не е готов да се ожени за нея.  Брюнетката приела трагично новината и в момента не поддържа никаква връзка с вече бившия си възлюбен. За да му отмъсти тя започнала да обикаля различни дестинации с нови ухажори, които ѝ се предлагали, докато била обвързана.  В същото време мачото забил атрактивна фризьорка. Двамата се наслаждават на любовта си край морето и не крият чувствата си един към друг, пише в. \"Телеграф\".", "date": "2018.08.21", "title": "Годеникът на Катрин Вачева я напусна, смени я с фризьорка"}
{"url": "http://epicenter.bg/article/Bridzhit-Makron-prekara-lyatnata-vakantsiya-s-vnutsite-si-v-prezidentskata-rezidentsiya-v-Breganson/161781/10/99", "text": "Съпругата на френския президент Еманюел Макрон - Брижит, прекара една незабравима лятна ваканция в Брегансон. Обитателката на Елисейския дворец замина за курорта, в който се намира президентската резиденция и се наслади на хубаво време, колоездене, плаж и водни приключения. Тя показа стегнатите си крака в различни лежерни дрехи - от съвсем къси шорти за каране на колело, през къси туники до цели бански, с които се отдаваше на разходки с джет в морето.   Тя бе заснета от папараци с внуците си, както и с 34-годишната си дъщеря Тифен. В резиденцията има достатъчно място за всички, за да могат да прекарат малко време заедно. Въпреки че дворецът се намира на брега на Средиземно море, Еманюел Макрон изгради басейн в двора. Стъпка, която никой от предшествениците му не е предприемал. Според \"Билд\" цената му била 34 000 евро, което въобще не се харесало на данъкоплатците.   65-годишната Брижит Макрон е първа съпруга за 40-годишния френски президент. За нея това е втори брак, от който са и трите ѝ деца. Тя се развежда с първия си съпруг през 2006, а през 2007 г. се омъжва за бившия си ученик Еманюел. Връзката им датира от ученическите му години. Родителите му го изпращат от родния Амиен в Париж, за да го разделят с учителката, но те не прекъсват отношенията си и няколко години по-късно се събират. \r\n \r\n \r\n \r\n \r\n", "date": "2018.08.21", "title": "Бриджит Макрон прекара лятната ваканция с внуците си в президентската резиденция в Брегансон(Снимки)"}
{"url": "http://epicenter.bg/article/Shvedskata-printsesa-Estel-tragna-na-uchilishte--Snimki-/161802/10/100", "text": "Шведската принцеса Естел посрещна първи си учебен ден с усмивка и изпълнена с радост, пише Дир.бг \r\n \r\n 6-годишната принцеса отиде за първи път на училище ръка за ръка с майка си принцеса Виктория и баща си принц Даниел. Тя ще учи в частното училище Manillaskolan в шведската столица Стокхолм.   Малко след 9 часа тази сутрин Естел се срещна за първи път със съучениците си в компанията на майка си и баща си. Виктория и Даниел изглеждаха много щастливи, че изпращат дъщеря си по пътя на знанието. Скоро след като пристигнаха в училището, Естел намери бързо нови приятели и играта започна. По всичко личи, че младата аристократка ще се адаптира много бързо към новостите. \r\n   \r\n Лятната ваканция приключи, а семейството прекара чудесни моменти заедно - в празненства, на езда или на плавания с лодка. Естел е имала време и да поиграе с 2-годишното си братче - принц Оскар.", "date": "2018.08.21", "title": "Шведската принцеса Естел тръгна на училище (Снимки)"}
{"url": "http://epicenter.bg/article/Kabul-be-podlozhen-na-raketen-obstrel/161731/7/0", "text": "Афганистанската столица бе подложена тази сутрин на ракетен обстрел, съобщиха осведомителните агенции, предаде БТА.   Според телевизия Толо, цитирана от ТАСС, целта е бил президентският дворец.   Н ападението е било извършено, докато президентът Ашраф Гани е произнасял реч по случай ислямския празник Айд ал Адха (Курбан байрам). \"Има групировки, които не се отказват от насилието. Те няма да успеят с ракети да спрат развитието на Афганистан\", каза Гани.   В града бяха чути няколко взрива, съобщи Ройтерс, позовавайки се на очевидци и служител от силите за сигурност.   Засега не се съобщава за нанесени щети или човешки жертви.   Вчера талибаните отхвърлиха спирането на огъня, предложено от президента, и заявиха, че ще продължат да атакуват правителството и чуждите войски в Афганистан.", "date": "2018.08.21", "title": "Кабул бе подложен на ракетен обстрел"}
{"url": "http://epicenter.bg/article/Donald-Tramp-nazova-usloviyata--pri-koito-shte-otmeni-sanktsiite-varhu-Rusiya-/161735/7/96", "text": "Президентът на САЩ Доналд Тръмп ще бъде готов да разгледа възможността за отмяна на американските санкции върху Русия в случай, че Москва започне да предприема съвместни стъпки с Вашингтон, в този число и в Сирия и Украйна, предава ТАСС, като се позовава на интервюто на Тръмп с агенция „Reuters“.  Той отбеляза, че въпросът за санкциите не е бил повдиган по време на срещата му с руския президент Владимир Путин, но въпреки това той обозначи условията, при които е възможно те да бъдат отменени.  „Ще го обмисля, ако те направят нещо, което да е в наша полза. Но без това няма да обмисля отмяната на санкциите“, заяви той.  В същото време Тръмп обърна внимание на факта, че с Путин е обсъждал и въпроса за принадлежността на Крим, безопасността на Израел, ситуацията в Украйна и газопровода „Северен поток 2“.   ", "date": "2018.08.21", "title": "Доналд Тръмп назова условията, при които ще отмени санкциите върху Русия "}
{"url": "http://epicenter.bg/article/Melaniya-Tramp-se-gotvi-da-poseti-Afrika-sama/161736/7/0", "text": "Първата дама на САЩ  планира първата си голяма самостоятелна изява в чужбина - обиколка из  през октомври, предаде Асошиейтед прес.   Тя съобщи в декларация, че ще се запознае лично и на място с проблемите на децата в Африка и ще ръководи американска кампания за подобряване на живота им.   Това ще бъде първото й пътуване в Африка, където тя ще отиде без президента  , остро критикуван в началото на годината за думите му, че    Точните дати на пътуването и държавите, които  , все още не са обявени, добавя АП, цитирана от Дарик.", "date": "2018.08.21", "title": "Мелания Тръмп се готви да посети Африка сама"}
{"url": "http://epicenter.bg/article/Arestuvani-sa-mazhete--strelyali-sreshtu-posolstvoto-na-SASht-v-Ankara/161745/7/0", "text": "В Турция са арестувани двама души, които признали, че вчера сутринта са стреляли срещу посолството на Съединените щати в Анкара, предаде БНР.   Двамата мъже са с криминални досиета.   Открити са автомобилът и пистолетът, с които е извършено нападението. При стрелбата нямаше пострадали.   Около посолствата в Анкара са засилени мерките за сигурност.   Говорителят на президента Ердоган - Ибрахим Калън, осъди атаката и я определи като опит да се създава хаос.", "date": "2018.08.21", "title": "Арестувани са мъжете, стреляли срещу посолството на САЩ в Анкара"}
{"url": "http://epicenter.bg/article/Iran-predstavi-iztrebitel-sobstveno-proizvodstvo-/161752/7/0", "text": "Иран представи нов изтребител Kowsar, разработен на територията на ислямската република, съобщава ТАСС, като се позовава на информация от информационната агенция Tasnim.  Представянето на самолета, свързано с отбелязването на Деня на военната промишленост в Иран (22 август), се проведе в присъствието на президента на страната Хасан Роухани.  По информация на Tasnim изтребителят се отнася към четвъртото поколение реактивни военни самолети и е оборудван с компютърна система за балистични изчисления и многофункционален радар.  Съобщава се още, че това е първият самолет, който е разработен и произведен изцяло на територията на Иран.   ", "date": "2018.08.21", "title": "Иран представи изтребител собствено производство "}
{"url": "http://epicenter.bg/article/Zoran-Zaev--Makedonskiyat-shte-bade-ofitsialen-ezik-v-sayuz-s-500-mln--zhiteli-/161754/7/51", "text": "Македонският език ще бъде официално признат в един съюз с 500 милиона граждани. Това написа македонският премиер Зоран Заев във Фейсбук в навечерието на информационната кампания и референдума за споразумението с Гърция и членството в НАТО и ЕС, предава БГНЕС.  Заев подчертава, че след присъединяването си към ЕС всички официални комуникации между Република Македония и държавите-членки на Европейския съюз ще се водят и ще бъдат преведени на македонски като официален език и признат на територия, обитавана от половин милиард жители.  ", "date": "2018.08.21", "title": "Зоран Заев: Македонският ще бъде официален език в съюз с 500 млн. жители "}
{"url": "http://epicenter.bg/article/Raste-podkrepata-za-bivshiya-brazilski-prezident-Lula-da-Silva-/161755/7/0", "text": "Бившият президент на Бразилия Луиш Инасио Лула да Силва, който е осъден на 12 години затвор за корупция и се кандидатира отново за поста, въпреки че е зад решетките, се радва на все по-висока електорална подкрепа, предаде Ройтерс, цитирана от БНР.  Най-новите социологически допитвания сочат, че 37 на сто от избирателите биха гласували за него на изборите през октомври, ако властите не забранят участието му във вота.  Рейтингът на Лула в момента е с 5 пункта по-висок от допитванията през месец май.  Най-близо зад него е крайнодесният кандидат Жаир Болсонаро с 18,3 на сто подкрепа.   Президентските избори в Бразилия ще се проведат на 7 октомври.  ", "date": "2018.08.21", "title": "Расте подкрепата за бившия бразилски президент Лула да Силва "}
{"url": "http://epicenter.bg/article/Patriarh-Iriney--Ne-mozhem-da-dadem-Kosovo--ako-iskat--neka-da-go-okupirat--/161759/7/51", "text": "Призив за запазване на Косово   в състава на Сърбия този път бе отправен от църковни лица от епархията Рашка-Призрен, отбелязва електронното издание на белградския ежедневник „Политика“, цитирано от Агенция \"Фокус\".  „Силата, казва народът, взима страни и градове, ако искат да взимат – нека го окупират, но ние не трябва да даваме нашата свещена земя, защото е казано – това, което е взето със сила, се връща със сила. За това има доказателство с еврейския народ, който чака две хиляди години, за да се върне в Ерусалим. И се върна“, подчерта патриарх Ириней, предстоятел на Сръбската православна църква (СПЦ).  Той добави, че „не мога да не кажа няколко думи за нашето Косово, за нашата благословена държава, за нашия Ерусалим, който е застрашен повече от всякога в историята му\".  Съгласно думите на Ириней, не бива да бъде позволявано Косово да бъде „нечия друга земя, освен сръбска“, и да бъде давано на хора, които „в продължение на години и векове унищожават нашите храмове в Косово и Метохия“.  Предстоятелят на СПЦ призова вярващите да се обединят, за да се „помолят на Господа… Косово да остане сръбско, такова, каквото е било винаги“. Ириней бе категоричен: „Никога не трябва да позволяваме то да бъде предавано на някой друг, освен на сърбите\".  ", "date": "2018.08.21", "title": "Патриарх Ириней: Не можем да дадем Косово, ако искат, нека да го окупират! "}
{"url": "http://epicenter.bg/article/Dmitriy-Peskov--Sreshta-v-Istanbul-na-Putin--Erdogan--Merkel-i-Makron-ne-e-planirana-/161767/7/97", "text": "Говорителят на Кремъл Дмитрий Песков заяви, че анонсираната от турския президент Реджеп Тайип Ердоган четиристранна лидерска среща в Истанбул през септември с участието на Владимир Путин, Ангела Меркел и Емануел Макрон не е отменена, но няма да се осъществи, пише вестник „Джумхуриет”, цитиран от Агенция \"Фокус\".  По думите му, подобна среща не е планирана, по нея не е постигната договореност и следователно – не може да се говори за отлагане; просто такава среща няма как да се проведе.  По повод публикации в турски медии за поискана от Анкара финансова помощ от Москва, Дмитрий Песков лаконично отговори, че „не разполага с информация за подобно искане на Турция”.  Същевременно говорителят на Кремъл потвърди продължаването на подготовката за провеждане на планираната тристранна лидерска среща във формат Владимир Путин, Реджеп Тайип Ердоган и Хасан Роухани, посочва още „Джумхуриет”.   ", "date": "2018.08.21", "title": "Дмитрий Песков: Среща в Истанбул на Путин, Ердоган, Меркел и Макрон не е планирана "}
{"url": "http://epicenter.bg/article/Shvedski--Gripen--se-razbi-sled-sblasak-v-yato-ptitsi/161776/7/0", "text": "Шведски изтребител се разби днес след сблъсък в ято птици в южната част на страната, но пилотът успешно катапултира, предаде АФП и БНР.   „Стана сблъсък с птици и се наложи пилотът да катапултира“, заяви Йохан Лундгрен, говорител на шведските въоръжени сили.   Пилотът извършвал тренировъчен полет със самолет „Грипен“, производство на шведската компания „Сааб“, когато инцидентът станал на 8 км северно от ВВС база край южния град Ронебю.   Пилотът е откаран в болница за преглед.   Самолетът се разбил в горист район и не се съобщава за пострадали.   В Швеция годишно стават около 400 инцидента, при които самолети се сблъскват с птици, сочат данните на властите.   Последният инцидент с „Грипен“ бе през 2017 г., когато самолет се разби в Тайланд по време на авиошоу и пилотът загина.   През 2015 г. нает от Унгария самолет излезе от пистата в чешка ВВС база, като претърпя значителни повреди. ", "date": "2018.08.21", "title": "Шведски „Грипен“ се разби след сблъсък в ято птици"}
{"url": "http://epicenter.bg/article/Blizo-2-metrov-meteorit-e-padnal-v-Alabama/161778/7/0", "text": "Метеорит е паднал на територията на щата Алабама на 17 август в близост до селището Теркитаун, съобщава американската космическа агенция NASA, предаде БНР.   В съобщението се казва, че явлението е видяно от множество очевидци и е заснето от 6 камери на агенцията. Небесното тяло е светело с яркост 40 пъти по-силна от тази на Луната и е избухнало в пламъци на височина 93 км.   Метеоритът е бил с диаметър 183 см, движел се с над 86 км в час и се разпаднал на около 29 км от Земята.", "date": "2018.08.21", "title": "Близо 2-метров метеорит е паднал в Алабама"}
{"url": "http://epicenter.bg/article/Vodachka-na-dvizhenieto--MeToo-iznasilila-nepalnoleten-/161783/7/0", "text": "Италианската актриса Азия Ардженто, която се превърна във водеща фигура в движението #MeToo след като обвини мастития продуцент Харви Уейнстейн в изнасилване, е платила за мълчанието на мъж, който я е обвинил в сексуално посегателство срещу него, когато е бил на 17 години, предаде БГНЕС.  Сумата в размер на 380 000 долара е заплатена на актьора и рок музикант Джими Бенет, който твърди, че Ардженто го е атакувала сексуално в хотелска стая в Калифорния през 2013 г., съобщава вестник Таймс, който цитира документи изпратени в редакцията от неоповестен източник. Бенет е бил на възраст два месеца след 17-ия си рожден ден по време на предполагаемата среща, докато Ардженто е била на 37 години. Двойката вече е съответно на 22 и 42.  Вестникът заяви, че многократно е опитал без успех да получи коментар по въпроса от Ардженто и нейните агенти. Условията на сделката, включващи график на плащанията, са били финализирани през април тази година, според документите, които Таймс цитира. Сред получените документи е и селфи на двойката, лежаща в леглото на 9 май 2013 г., която Бенет е трябвало да предаде на Ардженто заедно със своите авторски права по силата на споразумението. Таймс цитира трима души, запознати със случая, които твърдят, че документите са автентични.  Двойката има съвместно участие във филма \"The Heart Is Deceitful Above All Things\", в който Ардженто играе притисната от неприятности майка на Бенет.  Адвокатът на Ардженто Кари Голдбърг описва случката с парите като \"помощ за г-н Бенет\", отбелязвайки, че на актрисата се налага да се споразумява с хора\", които се възползват както от силните й страни, така и от слабостите й\".  Адвокатите на Бенет са характеризирали хотелската среща като \"сексуално увреждаща\", която травмирала тогавашното дете актьор, заплашвайки психичното му здраве и доходи. Първоначално поисканото обезщетение е било в размер на 3.5 млн. долара за \"умишлено причиняване на емоционално увреждане, пропуснати доходи, нападение и похищение\", твърди вестникът.  Ардженто стана мощен глас на движението #MeToo, след като обвини Уейнстейн, че я е изнасилил, когато е била на 21 години, в хотелската си стая през 1997 г. по време на филмовия фестивал в Кан. Делото на Бенет стартира месец след като обвиненията на Ардженто срещу Уейнстейн станаха публично достояние, съобщи Таймс, като добави, че според адвокатът на младия мъж, клиентът му си е припомнил срещата в хотела, след като е видял, че Ардженто е жертва на сексуално насилие.  Ардженто държа емоционална реч на тазгодишния фестивал в Кан, като каза на публиката: \"Нещата се промениха. Няма да ви позволим да се измъкнете\". Нейното гадже, починалият неотдавна водещ на кулинарно телевизионно предаване Антъни Бурдейн, също беше водеща фигура в движението, заклеймявайки сексуално неправомерното поведение на силните в развлекателната индустрия и извън нея.  ", "date": "2018.08.21", "title": "Водачка на движението #MeToo изнасилила непълнолетен "}
{"url": "http://epicenter.bg/article/Turisti-se-kapaha-goli-v-emblematichen-fontan-v-tsentara-na-Rim--Video-/161785/7/0", "text": "Група туристи хвърлиха в потрес жителите на Рим. В мрежата бяха разпространени кадри как младежите се къпят голи във фонтана пред Олтара на родината, известен още като Виториано. Той е една от най-емблематичните забележителности в града, посещаван от милиони туристи всяка година, съобщава агенция Руптли, цитирана от Новини.бг Фонтанът е построен в чест на Виктор Емануил Савойски между 1885 и 1911 г. Над фонтана е Вечният огън на незнайния войн, на който властите поднасят винаги венци по време на национални празници. Това е монументът, символ на италианското Възраждане, на Обединението на Италия и на Рим като столица на Италия.  Позорната сцената се разиграва в неделя. Тя е била заснета с телефони и разпространена в интернет. На видеото се вижда как първоначално туристите влизат във водата по боксерки. След това обаче решават да ги свалят, за да си направят голи снимки.  Според очевидци те говорели на английски помежду си. Някои дори призоваха да се забрани в Рим да идват туристи.  Постъпката на младежите предизвика вълна от възмущение в социалните мрежи.", "date": "2018.08.21", "title": "Туристи се къпаха голи в емблематичен фонтан в центъра на Рим (Видео)"}
{"url": "http://epicenter.bg/article/Sergey-Lavrov--Kosovskite-albantsi-ne-izpalnyavat-dogovorenostite-si-sas-Sarbiya-/161786/7/0", "text": "Руският външен министър Сергей Лавров заяви, че властите в Прищина не изпълняват договореностите си със Сърбия и Европейският съюз трябва да повлияе на Косово, предава ТАСС, цитирана от Агенция \"Фокус\".  \"Отбелязваме конструктивната позиция на Белград на преговорите с Прищина при посредничеството на Европейския съюз. Но не можем да кажем същото за позицията на косовските албанци. Те не изпълняват договореностите, които бяха постигнати преди доста години\", отбеляза Сергей Лавров след разговори в Сочи със сръбския си колега Иваца Дачич.  Външният министър на Русия също така съобщи, че в момента се подготвя официално посещение на президента Владимир Путин в Сърбия.  „Президентът на Сърбия Александър Вучич покани президента на Русия Владимир Путин да посети страната. В момента тази среща се готви много активно“, уточни министърът.  Както вече стана извество, Путин е поканен да присъства на военния парад в Белград по случай 100 г. от края на Първата световна война.  ", "date": "2018.08.21", "title": "Сергей Лавров: Косовските албанци не изпълняват договореностите си със Сърбия "}
{"url": "http://epicenter.bg/article/Reshenie-na-aktrisa-da-svali-hidzhaba-porodi-natsionalen-debat-s-politicheski-podtekst-v-Egipet/161797/7/0", "text": "Преди десет години Хала Шиха напуска бляскавата филмова индустрия, за да възприеме по-религиозен начин на живот. Тя започва да носи традиционното мюсюлманско покривало за глава хиджаб и широки дрехи с дълги ръкави. След това египетската филмова звезда се появява публично с още по-консервативно покривало за лице, тоест никаб.  Ислямистите ликуваха заради нейното решение, както правеха щом други знаменитости поемаха по подобен път. Сега обаче, след като тя реши да поднови актьорската си кариера и свали хиджаба, вече няма празненства.  Получилият голямо обществено внимание рязък завой на 39-годишната актриса този месец незабавно породи буря в социалните медии, печата и телевизионни токшоута - либерали възхваляват хода й като проява на лична свобода, а ислямистите скърбят заради нейния избор. В много отношения този частен случай е отражение на един по-голям конфликт в Египет.  Страната бе поляризирана, след като през 2011 г. народно въстание свали автократа Хосни Мубарак. Това възвести период на политическа доминация на движението \"Мюсюлмански братя\", което спечели поредица избори, включително президентски.  Генералите свалиха президента ислямист Мохамед Морси през 2013 г. след масови протести срещу неговата политика на разделение. Започнаха гонения срещу \"Мюсюлмански братя\" и движението бе забранено като терористична организация. При президента Абдел Фатах ас Сиси подкрепяното от военните правителство проявява малка или никаква търпимост към политическия ислям.  Предвид факта, че статутът на жените е един от най-обсъжданите аспекти на исляма в Египет, въпросът за това как те се появяват публично изисква специално внимание. Шиха, която често играе мечтателни, романтични роли, се опитва да се дистанцира от понякога острия спор за решението й да свали хиджаба и да започне по-светски начин на живот.  \"Никога не съм искала да оскърбя или обидя някого\", каза тя в телефонно интервю за Асошиейтед прес. \"Това че съм свалила своя хиджаб, не означава, че съм против него. Съвсем не\", каза тя. \"Все пак това е лично решение и мой избор. Аз съм актриса и не искам да бъда въвличана в политически конфликти\", обясни Шиха. Тя се позова на \"лични причини\" за решенията си - както за отказа от актьорството отначало, така и за възобновяването на кариерата - но не сподели какви са те.  Едно нейно видео, пуснато наскоро в \"Инстаграм\", обаче може да бъде възприето по-зле от ислямистите. На него тя, сияеща в широка усмивка, казва на фризьор в салон за красота: \"Дойдох тук малко да променя цвета на косата си. Надявам се, че ще мине добре. Сигурна съм, че това ще бъде изненада\".  Според своя баща и сестра си Шиха съвсем наскоро си е направила профил в \"Инстаграм\" и вече има 149 хиляди последователи. На нито една от снимките тя не носи хиджаб.  След нейното решение ислямисти заявяват, че Шиха е разочаровала жените и момичетата, които са гледали на нея като на пример за подражание. \"Имаше много момичета, които й вярваха като на добродетелна сестра\", каза крайно консервативният проповедник Самех Адел-Хамид в токшоу по частна телевизия.  Други ислямисти изглежда изразиха скептицизъм за нейното решение. Шиха обаче каза пред АП, че не е поддържала връзки с ислямистки групи, когато е приемала религиозния начин на живот.  Хадиджа Хайрат еш Шатер, дъщеря на хвърлен в затвора лидер на \"Мюсюлмански братя\", публикува във \"Фейсбук\" дълго послание, в което призовава Шиха - \"моята сродна душа\" - да покаже, че всичко това не е истина и да се появи публично отново забулена. \"Слуховете, че си свалила хиджаба, ме пронизаха днес като с тъп нож\", написа тя.  Проповедникът Мохамед ес Сауи, друг краен консерватор, т. е. салафит, публикува свое видео как облян в сълзи и с треперещ глас умолява Шиха да се откаже. Той се стреми също да омаловажи нейното решение, като го назовава \"временно отклонение\" и го приписва на \"светските съблазни\".  За разлика от тях изтъкнатият филмов критик Тарек ас Шенауи я поздравява за проявената смелост пред лицето на, по думите му, една \"трудно общество\".  Един от разгорелите се напоследък дебати е дали носенето на хиджаб и никаб е религиозен дълг или просто право на избор. Има и друг дебат за това дали строгите ислямски правила за обличане за жените ги пазят от нападките на мъже в Египет - страна, в която сексуалният тормоз по улиците е масова практика.  Противниците на хиджаба настояват, че египтянките биват сексуално тормозени независимо от това дали са с тесни джинси, къса пола или никаб. Други казват, че общественото мнение играе роля и младите жени носят хиджаб, за да бъдат приети в своята общност, но в същото време не възприемат нищо друго от предписаната от исляма скромност.  \"Отдавна има конфликт между либерали и ислямисти, а статутът на жените винаги е бил бойно поле\", каза политическият анализатор Саид Садек. \"Въпросът често е дали (жените) да се забулват или не\", добави той.  Шиха е безразлична към това, че нейното лично решение да не носи хиджаб се е превърнало в национален дебат с политически подтекст. \"Аз просто съм на различен етап от своя живот\", каза тя пред АП. \"И съм щастлива, че отново ще играя.\"   Източник: Новини.бг", "date": "2018.08.21", "title": "Решение на актриса да свали хиджаба породи национален дебат с политически подтекст в Египет"}
{"url": "http://epicenter.bg/article/Rusiya-razrabotva-boen-samolet-s-vertikalno-izlitane-/161800/7/97", "text": "Министерството на отбраната на Руската федерация (РФ) е започнало разработването на нов самолет с вертикално излитане и кацане. Това разказа вицепремиерът на Русия Юрий Борисов на откриването на военно-техническия форум \"Армия-2018\".  \"В момента вървят работите по концептуалния модел, по прототипите. Безусловно, това е бъдещето. За всички типове самолетоносачи ще бъде необходим нов самолетен парк. Именно затова се използват различни технологии, които да позволят съкращаването на излитането и кацането, или просто да дадат вертикално излитане. Концептуално такива дейности вървят в министерството на отбраната от миналата година\", обобщи Борисов.  Сроковете за разработването на новия самолет се определят от технологичния цикъл.  \"По правило са нужни 7 до 10 години, за да се постигне серийно производство\", поясни Борисов.  Още по времето на СССР са били пуснати в серийно производство самолети с вертикално излитане и кацане - произведени са над 230 изтребителя Як-38. На тяхан смяна е трябвало да дойдат Як-141, но през 2004 г. програмата е била прекратена. Самолетът трябвало да бъде базиран на авионосещите крайцери от проекта 1143 (\"Киев\", \"Минск\", \"Новоросийск\", \"Баку\"), които са били продадени зад граница.   ", "date": "2018.08.21", "title": "Русия разработва боен самолет с вертикално излитане "}
{"url": "http://epicenter.bg/article/Ot-Itaka-Tsipras-obyavi-kraya-na-savremennata-gratska-Odiseya/161801/7/0", "text": "За родината ни днес изгрява нов ден, заяви гръцкият премиер Алексис Ципрас в обръщение към нацията по повод изхода на Гърция от последната спасителна програма, което направи на йонийския остров Итака, съобщи агенция АНА-МПА.   Словото на Ципрас беше изпъстрено с множество символични препратки към Омировия епос, според който на Итака е завършило десетгодишното странстване на Одисей след края на Троянската война, както и към поезията на Кавафис.   Ципрас обяви края на съвременната Одисея, през която е преминал гръцкият народ от 2010 г. до сега, но подчерта, че \"Итака е само началото\". Ципрас се спря на бъдещето на страната и заяви, че Гърция няма да забрави поуките от меморандумите и няма да забрави причините и хората, които за я довели до тях.   \"Пред нас сега са нови битки\", подчерта Ципрас и заяви, че \"днешните женихи (на Пенелопа) са тук и са още срещу нас\", като назова по-конкретно избягването на данъци от богатите чрез офшорни фирми, безнаказаността и корупцията, икономическите и издателските групи, които в продължение на години са смятали, че страната им принадлежи, цинизма на политическия елит, който е гледал на Гърция като на свое феодално владение, както и онези, които оскърбили Гърция и гърците, защото не са се съгласили с неолибералния експеримент, който би продължавал в продължение на десетилетия.   Гръцкият премиер заяви, че \"меморандумите на икономиите, на рецесията и на социалното опустошение най-сетне приключиха\". Според него страната си възвръща правото да определя съдбата и бъдещето си като нормална европейска държава - без външна принуда, без други форми на шантаж и без повече жертви на народа.   Ципрас заяви, че страната няма да забрави и онези, които са застанали до Гърция в труден момент - хора и политически сили от всички европейски страни, които са се противопоставили на плановете за излизане на Гърция от ЕС и за налагането на наказания на страната.   В заключение гръцкият премиер заяви, че \"от днес започваме пътуването към новата епоха за родината ни с визия и решителност\", към \"една родина на равенство, демокрация и социална справедливост\".", "date": "2018.08.21", "title": "От Итака Ципрас обяви края на съвременната гръцка Одисея"}
{"url": "http://epicenter.bg/article/Hristo-Zhivkov-shte-se-snimai-vav-vtorata-chast-na--Strastite-Hristovi-/161805/6/0", "text": "Тази седмица стана ясно, че българинът Христо Живков ще е един от актьорите в продължението на хита на Мел Гибсън – „Страстите Христови: Възкресение“.   Живков беше част и от първата лента, която се превърна в един от най-успешните филмови проекти с приходи от над 700 милиона долара.   Във втората част на филма фигурират още имената на Джим Кавийзъл, Майя Моргенштерн и Франческо Де Вито.Сценарият все още се пази в пълна тайна, знае се само, че е поверен на Рандъл Уолъс, работил по „Смело сърце“, „Пърл Харбър‘ и „Бяхме войници“.   Христо Живков ще има основна роля в “Страстите Христови: Възкресение“, който се очаква да се снима в края на 2018-а или началото на 2019-а и да се появи на екран в края на 2019-а година.  ", "date": "2018.08.21", "title": "Христо Живков ще се снима и  във втората част на „Страстите Христови“"}
{"url": "http://epicenter.bg/article/-Nezavisimaya-gazeta--Berlin-i-loshiyat-dobar-Erdogan-/161742/11/33", "text": "„Ердоган отново идва към нас“. Такива заглавия се появиха в понеделник в много германски медии.   Все пак тя ще стане дебютна за него в качеството му на новоизбран държавен глава, пише руският вестник „Независимая газета“, цитиран от Агенция \"Фокус\".  От офиса на президента на Германия Франк-Валтер Щайнмайер   заявиха, че в хода на визитата, която ще се състои на 28 и 29 септември,  . Този род действия пред Ердоган вече предизвикаха вълна от критики по адрес на Щайнмайер. И не е изненада. Фигурата на турския президент в Германия е много омразна, което оставя и своя отпечатък в германо-турските отношения.  В последните години те не само преживяват продължителна криза, но и изобилстват от многочислени скандали.   По данни на германското външно министерство, към момента Турция държи незаконно около десет граждани на Германия. Германският външен министър Хайко Маас също заяви, че по време на визитата на Ердоган, той не възнамерява да подмине тази конфликтна тема.  Въпреки това, този род заявления сега изглеждат по-скоро като ритуални фрази и някакъв вид надуване на бузи. Все пак германските власти не възнамеряват да продължат с конфронтацията с Ердоган,   за изнасянето на речи от турски политици в Германия. И причината е доста проста – към момента Германия се нуждае от Турция и Ердоган, за да реши няколко важни въпроса.  Един от тях се явява   В края на юли той обяви своето решение за отказване от националния отбор по футбол на Германия, посочвайки като една от причините проявленията на расизъм и неуважение към корените му от страна на футболната федерация на страната.  Както вярват много, отказът на Йозил не е толкова в следствие на критиките по негов адрес заради слабото му представяне на Световното първенство в Русия, колкото последствие от срещата му с Ердоган в Лондон през май. Германският полузащитник беше обвинен това, че е подкрепил турския президент в хода на избирателната кампания, допринасяйки за увеличението на електоралната му подкрепа за сметка на гласоподавателите, живеещи в чужбина и имащи право да гласуват на турските избори.  Скандалът около Йозил демонстрира не само провала на политиката на мултикултурализъм и интеграция на чужденци в Германия, но и провокира още един рунд на напрежение в германо-турските отношения.  , за пореден път заявявайки, че политиката на интеграция на чужденци в Германия граничи с фашизъм.  По този начин предстоящата визита на Ердоган ще бъде използвана, за да се премахне темата за Йозил. За германските власти е крайно важно в страна, в която живеят около 3 милиона етнически турци, за които темата за интеграция е доста болезнена, този епизод да не получи развитие и в крайна сметка да бъде счетен за едно недоразумение.  Не и на последно място, това е свързано и с предстоящите в Германия местни избори, които могат да прекроят привичния политически ландшафт, а в перспектива да имат и дългосрочни последствия. Преди всичко за управляващата „широка коалиция“, в която влизат консервативният блок ХДС/ХСС и Социалдемократическата партия на Германия (СДПГ).   По данни на изследователската група „Infratest“, към момента за нея са готови да дадат гласа си 48 процента от германските избиратели.  А ситуацията е много по-лоша за СДПГ, която в перспектива може да се лиши от статута на една от двете най-големи „народни партии“ на Германия, на фона на стремителния възход на дясно-популистката „Алтернатива за Германия“ (АфД).    Подобно развитие на събитията не може да принуди социалдемократите да предприемат нестандартни стъпки. Една такава е на предстоящите избори да се разиграе „турската карта“, увеличавайки електоралната подкрепа,    За СДПГ, която преживява най-значителната криза в своята история, гласовете на германските турци, традиционно гравитиращи към „лявото“, могат да изиграят изключително важна роля. Успешното изиграване на „турската карта“ би позволило на социалдемократите да обуздаят напълно миграционната тема, контрирайки както АфД  , така и блока ХДС/ХСС  .  Колкото до „турския сценарий“, СДПГ могат да бъдат разкрити по редица индиректни признаци, включително и „реверанса“ за федералния президент  , липсата на вътрешнопартиен диалог за поканата на Ердоган, а също е достатъчно и неутралната реакция от страната на партийните медии. Впрочем, това е само засега.  . И няма ли той, на свой ред, да заиграе своята игра в немското поле. В такъв случай германо-турските отношения за пореден път ще се окажат в задънена улица, а Ердоган отново ще се превърне от ситуационно „добър“ в неизменно „лош“.  ", "date": "2018.08.21", "title": "„Независимая газета“: Берлин и лошият добър Ердоган "}
{"url": "http://epicenter.bg/article/Kevork-Kevorkyan--Bileti-za-ulichni--quot-momicheta-quot-/161746/11/0", "text": "Политическите извратеняци се опитаха да надхрачат дори лъжите на Заев. Пак стана ясно, че са болни тия хорица, неизлечимо болни. Само един подъл ум може да напише следното:  „Ако се съди по фигурите, които бяха активирани като говорители срещу „кражбата на българска история“… няма съмнение, че става дума за провокация, обслужваща Доктрината Путин“?! Отвратителна скотщина.   Заев краде Илинденското въстание – а според този хубостник излиза, че онези, които не приемат Историята да бъде фалшифицирана, съчиняват „провокации“ и обслужват Путин?! Някои хора буквално проституират със себе си, за да направят впечатление. Съзнават, че никой не ги взема на сериозно, но не се отчайват. Нахални просяци за вниманието на публиката, те са готови да подхвърлят и най-абсурдната измишльотина - и сетне да се чекнат около нея до припадък.   Вече са на прилична възраст, но си остават все същите разсилни около мижавата нашенска политика. Но да се упражняват и за сметка на Историята – това вече е прекалено. Привиждат им се някакви „активирани говорители“ на „Руската доктрина“ – и го казват тъкмо тогава, когато сме свидетели на спонтанното възмущение на широката публика, на хиляди хора - от шашмите на Заев, а и от овчедушието, с което ги приемат нашите Властници. Само идиотите не могат да схванат корените на това всенародно единодушие.   Прекалено жестоко ще бъде да си представим, какво мислят за подобни типове онези българи, за които думата „любородие“ не е празен звук. Тия хора обаче имат, все още, привилегията да бъдат дундуркани в „официалните“ медии, които и заради техните притворства се маргинализираха. Канят ги и някои келяви водещи на телевизионни предавания.   Такава е „свободата на словото“ в ерата на напълно Гноясалия Преход – дори тогава, когато българският Народ е обхванат от рядко единодушие по някой въпрос – например, македонските кражби, „свободата“ се потребява най-често от измамници и фалшификатори. Тия дни вестникарска публикация ни припомни митовете около някои прочути песни – между които и „Ticket to Ride“ на „Бийтълс“.  Съществували са различни романтични интерпретации за заглавието на тази песен. Според Джон Ленън обаче, въпросният „билет“, всъщност, бил намек за здравните паспорти на уличниците от Хамбург, с които те удостоверявали, че не са болни от венерически болести.   По дяволите, не е ли време и в наши дни да се въведат някакви паспорти, които да свидетелстват за здравето на някои автори?   Да си проституират, колкото си щат с фактите, но поне да знаем, че са си заразни.   Красимир Каракачанов и той се цани за адвокат на Заев. В разгара на скандала, даде напоително интервю – но не за отвратителните претенции на македонеца, а за вечно кахърната коалиция на „патриотите“. Каракачанов се кълне, че „патриотите“ трябвало да са заедно на изборите догодина – разделянето им нямало да е честно към хората. И сякаш изобщо не схваща, че истинското безчестие е разделянето на „патриотите“ с патриотичната кауза, която зарязаха в някой от джобовете на Падишаха. А още по-позорно е разделянето им с Историята - понеже тъкмо така се схваща срамното мълчание на ВМРО за скандалите, които спретна Заев.   Но когато човек е зает с пазаренето на самолети, не му е до Историята. И Каракачанов, и Джамбазки прибягнаха до един от най-тъпите номера на болшевишката пропаганда – отива им като на антикомунисти, реколта 2018-а. Този номер е извеждането на логиката от един спор и заместването й с аргументи от налуден порядък.   В културата на анекдота, този похват се илюстрира с комичната фраза, използвана от съветския вицов герой в спора му с американеца: „А вие защо биете негрите!“ И сега Каракачанов и Джамбазки защитават дивотиите на Заев с подобни фрази: „А вие, комунягите, защо взривихте „Света Неделя“!   Да не виждаш една кражба, която се извършва днес, в този момент, под носа ти, и да търсиш негри в Историята – е, това наистина е прекалено. Но, всъщност, нищо не е прекалено, когато идват избори, а пък и Падишахът носи на хвалби. Героят от известната фолклорна задявка изял най-напред 100 тояги бой, а сетне и един чувал сол – Нашият пък е готов да изяде 100 чувала с хвалби.   Заради особеностите на тукашната „свобода на словото“, доста вестници бяха милозливи към фалшивото извинение на Заев и се държаха като чукундур от виц - за тях бе по-важно да отбележат, че Падишаха е телефонирал на македонеца, а другото е без значение. Това е „свобода на словото“ от раздела блюдолизане – обаче за сметка на Историята.   „БНТ е храм на свободата“ – казал пък тия дни Коко Каменаров. За един шеф на държавна телевизия е здравословно да се шегува от време на време. БНТ наистина е храм на свободата – стига да знаеш, кого да каниш. Например, добре дошли са онези, които практикуват професията на политическите уличници. Подходящи са и хора, подобни на един от героите на Скот Търоу: за него било без значение дали има глисти, или собствено мнение.   Потърсих тия дни Коко Каменаров, понеже се притесних за него: говори се, че вече бил осъден на първа инстанция, задето е шофирал в нетрезво състояние. Та исках да проверя, дали е вярно това. Не можах да се свържа. БНТ е „храмът на свободата“, обаче за присъдата на шефа й – нито думичка.   ***", "date": "2018.08.21", "title": "Кеворк Кеворкян: Билети за улични \"момичета\""}
{"url": "http://epicenter.bg/article/Germaniya-otmenya--quot-izolatsiyata-quot--na-Rusiya/161757/11/33", "text": "Изолацията на Русия от международните отношения в посока \"запад\" е тема табу, когато става въпрос за публични дипломатически контакти, особено на високо ниво. През изминалите почивни дни руският президент Владимир Путин отиде на среща с германския канцлер Ангела Меркел в Месеберг, Бранденбург.    Темата на разговора - стратегическото партньорство между Русия и Германия, но в неформална обстановка, без пресконференция и възможност за въпроси от журналисти. За какво говориха и за какво се споразумяха двамата - това няма как да бъде напълно разкрито, но публично известните факти са достатъчни за руското издание \"Правда.ru.\" да направи анализ.      На 18 август, в къща за гости в Месеберг, Меркел и Путин разговаряха повече от три часа. След това нямаше никаква пресконференция и никакви съвместни изявления – само няколко думи от двамата политици след срещата. Лидерите на Русия и Германия излязоха с усмивки и „заметоха“ предварително подготвените заявления. Те виждат желание за съвместна работа по настоящите кризи в света. Заради политиката на Доналд Тръмп те търсят нови връзки, нови партньори и нови съюзи. Все по-популярен става лозунгът „опора върху собствените сили“. За Германия това е нова тенденция, за Русия – не. И това е предимство за Путин. \"Германия е отговорна (за световните процеси), както е и Русия, защото Русия е постоянен член на Съвета за сигурност (на ООН). Затова ние сме длъжни да работим заедно, за да намерим решения\", заяви Меркел. Съдейки по официалния дневен ред, двамата лидери са обсъждали Сирия, Украйна и газопровода „Северен поток 2“.      Путин иска да вкара Германия във възстановяването на Сирия, което ще допринесе за завръщането на около 500 хиляди сирийски бежанци. Меркел, както става ясно от речта ѝ, настоява за предотвратяването на хуманитарна катастрофа в Идлиб, за което се подготвя настъпление на сирийската армия. Но нито дума за „палача Асад“ и други подобни твърдения. По темата с Украйна беше обявено, че Германия иска да въведе „сините каски“, които „да допринесат за прекратяването на огъня“. Подразбира се, че това ще бъде на цялата територия на самоназовалата се „Донецка народна република“.    Путин подчерта първостепенното изпълнение на Минските споразумения и миротворците трябва да се впишат в тази рамка, тоест да се вкарат по линиите на разграничения. Изданието отбелязва, че Меркел се е отказала от стандартните обвинения за \"агресията на Русия в източна Украйна\". За „Северен поток 2“ съгласуваната позиция е – това е „комерсиален проект“, заявиха участниците в срещата. Меркел поиска проектът да се обвърже с оставането на Украйна в ролята на транзитна страна. Путин бе привидно съгласен, но единствено ако това е икономически изгодно за Русия. \"Правда\" отбелязва, че арбитражът на Световната търговска организация (СТО) наскоро е отменила 50-процентовото ограничение на транспорта на газ по „Северен поток 2“ (Opal), така че към 2020 година, дори без „Северен поток 2“, вече построеният тръбопровод ще концентрира по германския маршрут 80 процента от руските доставки на газ към Европа. Така че дори със санкциите на САЩ върху Германия, този проект е много изгоден.      И двете страни са изправени пред санкции от администрацията на американския президент Доналд Тръмп. При Русия заради случая Скрипал, а при германските фирми, заради участието в строителството на газопровода „Северен поток 2“. „Точно затова е нужно да вземем мерки против възможно неконкурентни и незаконни атаки от трети страни, за да можем да завършим окончателно този проект“, заяви говорителят на руския президент Дмитрий Песков пред журналисти, малко преди Путин да излети за Русия.    Вероятно това значи преход на разчетите в евро и оттегляне на германските компании от международните юрисдикции. Както заяви пред „Правда“ председателят на Центъра за системен анализ и прогнози в Украйна Ростислав Ищенко, „Русия и Германия започват да координират действията си в отговор на агресивната политика на САЩ“. По мнение на експерта, „за да оцелееш като академичен играч в Германия е необходимо постепенно, но уверено да преориентираш своята икономика и своята търговия към руско-китайска Евразия“.    \"Всички други теми се вливат една в друга като матрьошка. Очевидно това е сирийската криза, това е и \"Северен поток 2\", който американците все още не са изгубили надежда, че могат да убият. Година по-късно можем да открием, че търговският оборот на Германия с Русия и Китай, и изобщо с държавите от Евразия, рязко се е увеличил, а този със САЩ е рязко спаднал“, отбелязва Ищенко. Колкото до жизнеспособността на украинския газов транзит, \"ако \"Северен поток\" успее, то разбира се, че европейските газови компании ще пълнят газ в своите тръби, а не украинските. Това значи, че по украинските тръби ще минава останалата газ\", подчертава експертът.  ", "date": "2018.08.21", "title": "Германия отменя \"изолацията\" на Русия"}
{"url": "http://epicenter.bg/article/---------------/161758/11/0", "text": "Навършиха се точно 50 години от навлизането на войските на Варшавския договор в Чехословакия за смазване на Пражката пролет и мечтата за „социализъм с човешко лице“.   В нощта на 20 срещу 21 август преминават чехословашката граница военни части от пет социалистически държави, сред които и България.   Москва и тогавашните ѝ съюзници разполагат 200 000 войници, които скоро ще надхвърлят половин милион. В 4 часа и 59 минути Радио Прага обявява, че столицата и цялата страна са окупирани и призовава гражданите да не оказват въоръжена съпротива. Още сутринта обаче стотици хора се събират на протест пред дулата на танковете. Стотина души са убити в първите дни на военната операция.   Събитията са предшествани от напрежение между съветския лидер Леонид Брежнев и Александър Дубчек, застанал начело на Чехословашката комунистическа партия.   С окупацията Съветският съюз задушава опита за реформи и частична либерализация.   Дубчек и други реформатори са отведени в Кремъл на 22 август. След преговори са подписани споразумения, които оставят Дубчек на власт, но го задължават да възстанови ръководната роля на компартията.   Месеци по-късно е договорено „временно разполагане на съветски войски“. Следващата година Дубчек е заменен от Густав Хусак, който налага реставрация на социализма по съветски модел, продължил до 1989 г.   Годишнината от окупацията ще бъде отбелязана днес с възпоменателно събитие пред сградата на радиото в Прага, където се очаква да говори премиерът Андрей Бабиш, предаде БНР.  ", "date": "2018.08.21", "title": "Измина половин век от потушаването на Пражката пролет (Видео)"}
{"url": "http://epicenter.bg/article/Sled-reshenie-na-sad-v-Kipar-shte-e-yasno-kak-shte-badat-obezshtetyavani-klientite-na--Olimpik-/161737/4/0", "text": "След решението на кипърския съд, което се очаква в средата на септември, ще стане ясна процедурата за обезщетяване на клиентите на застрахователната компания „Олимпик” и условията за това ще бъдат детайлно разяснени и на българската страна.   Всички кредитори, независимо дали са в България и Кипър, ще бъдат третирани по еднакъв начин, заяви в интервю за БНР временният ликвидатор на компанията Павлос Накузи.   , по който трябва да се произнесе съдът, изясни текущия статут на компанията Павлос Накузи - партньор в една от водещите одиторски и консултантски фирми на острова Mazars Ltd.     Не компанията, а законът прекрати всички застрахователни договори на „Олимпик” както в Кипър, така и в България, считано от 17 август, уточни временният ликвидатор.     „Според Кипърския закон приоритет се дава на тези кредитори, които имат искове, произтичащи от застрахователните договори. Това означава искове за компенсации поради инциденти и искове за възстановяване на застрахователни премии. Двете групи са поставени на един ред след кредиторите.  ”, коментира Павлос Накузи.    Оборотът ѝ в България от тези застраховки достига около 25 млн. евро, докато в Кипър е под 5 млн. евро.   За 2016 г. „Олимпик” отчита близо 14 млн. евро загуби.   По време на външния одит на компанията, в доклада, който бе представен в началото на май и предизвика поставянето ѝ под специален режим, не бе потвърдено наличието на 210 млн. евро в инвестиции, депозити и кеш.", "date": "2018.08.21", "title": "Ликвидаторът на \"Олимпик\": Обезщетенията ще са ясни през септември"}
{"url": "http://epicenter.bg/article/Devet-firmi-iskat-da-pravyat-znatsite-po-patishtata/161768/4/0", "text": "Девет са кандидатите за производството на пътни знаци за следващите пет години, съобщиха от Агенция \"Пътна инфраструктура\", предаде  bTV .   Днес отвориха офертите на кандидатите за производство, доставка и монтаж на пътни знаци с постоянни и променливи размери на вертикална сигнализация на републиканските пътища.   Тръжната процедура е в шест обособени позиции по районите на планиране в страната, а индикативната стойност за всяка е 2,5 млн. лв. без ДДС. Общата прогнозна стойност на обществената поръчка е 15 млн. лв. без ДДС и се финансира от бюджета на пътната агенция.  ", "date": "2018.08.21", "title": "Девет фирми искат да правят знаците по пътищата"}
{"url": "http://epicenter.bg/article/Vse-oshte-ne-sa-gotovi-rezultatite-ot-probite-za-chuma-po-zhivotnite-v-Bolyarovo-i-Elhovo-/161803/4/0", "text": "Резултатите от повторните проби за наличие на чума по дребните преживни животни в крайграничните общини Болярово и Елхово все още не са готови, предава БНР.  Заради огнище на заразната болест, в района на Странджа бяха унищожени близо 4000 овце и кози, а стопаните бяха обезщетени по пазарни цени.  В началото на август бяха взети 5100 кръвни проби за наличието на чума в 36 населени места на общините Елхово, Болярово и Стралджа. Фермерите в региона повече от два месеца нямат право да търгуват с животни, както и не им е позволено да предават и млякото.  Дори и всички взети проби да се окажат отрицателни, карантината няма да бъде вдигната, тъй като ветеринарите не бяха допуснати да вземат проби от животните на Тодор и Яна в Болярово и в момента случая се проверява от Прокуратурата, информираха от Областната дирекция по безопасност на храните в Ямбол.  ", "date": "2018.08.21", "title": "Все още не са готови резултатите от пробите за чума по животните в Болярово и Елхово "}
{"url": "http://epicenter.bg/article/Kola-blasna-i-ubi-na-myasto-20-godishen-v-Plovdiv/161732/3/0", "text": "20-годишен младеж е загинал при катастрофа на надлез \"Скобелева майка\" в Пловдив, съобщиха от пресцентъра на ОД на МВР.   Сигналът за инцидента е постъпил около 8 часа тази сутрин. Лек автомобил \"Фиат\" със 75-годишен шофьор блъснал 20-годишен работник от общинска фирма, подменяща знамената в района. Младежът е починал на място. На местопроизшествието се извършва оглед. Работата по установяване на причините продължава.   Пътни полицаи регулират движението на място.", "date": "2018.08.21", "title": "Кола блъсна и уби на място 20-годишен в Пловдив"}
{"url": "http://epicenter.bg/article/Martvo-bebe-namereno-na-smetishte-kray-haskovsko-selo-/161747/3/0", "text": "Мъртво бебе е открито на сметището край хасковското село Гарваново, съобщиха от областната дирекция на МВР. Сигнал за откритото телце е подаден в полицията малко преди 15 часа вчера. Съобщението е подадено от депото за битови отпадъци, намиращо се на сметището край селото.  При работата си, служители от депото са открили трупа на новородено бебе. Назначена е аутопсия. В момента криминалистите изясняват курсовете на сметопочистващите автомобили през почивните дни, за да локализират районите, от които е пренесено детенцето.  Работата по образуваното досъдебно производство продължава. Полицейските служители умоляват гражданите, ако разполагат с информация по случая, да я споделят в най-близкото районно управление при гарантирана анонимност.  ", "date": "2018.08.21", "title": "Мъртво бебе намерeно на сметище край хасковско село "}
{"url": "http://epicenter.bg/article/Iztichane-na-gaz-v-danachnata-sluzhba-v-Kazanlak--evakuiraha-43-ma-dushi/161780/3/0", "text": "Екипи на пожарната евакуираха над 40 души от сградата на Социалното подпомагане и данъчната служба в Казанлък заради изтичане на газ, съобщи БНР.   Малко след 10 ч. на спешния телефон е получен сигнал за остра миризма в помещенията на сградата. На място пристигат екипи на пожарната, които отцепват района.   Общо 43-ма души са били изведени тази сутрин от сградата на Социалната служба и данъчното, намираща се на ул.\"Александър Батенберг\" 4 в Казанлък поради изтичане на газ.   Пострадали няма. Районът към момента е отцепен, но няма да бъдат евакуирани други сгради в съседство.   Екипи от специалисти правят опити да установят причинителя на изтичането на газа.   Това информира Михаил Михов - началник на група \"Оперативен център\" в Регионална дирекция \"Пожарна безопасност и защита на населението\"- Стара Загора:   \"Изпратили сме наш екип на място, който констатира, че миризмата е силна. Сезирани са екипите на \"Сити газ\", които отстраняват към момента проблема чрез спиране на различни кранове и търсят каква е точната причина. Към момента не е установена\".", "date": "2018.08.21", "title": "Изтичане на газ в данъчната служба в Казанлък, евакуираха 43-ма души"}
{"url": "http://epicenter.bg/article/Sadat-othvarli-iskaneto-na-Bilyana-Petrova-za-napuskane-na-aresta/161792/3/0", "text": "Специализираният наказателен съд отхвърли искането на бившия заместник-кмет на столичния район \"Младост\" - Биляна Петрова да напусне ареста, съобщи БНР.   Съдът се позова на назначената съдебномедицинска експертиза, според която, въпреки здравословните си проблеми, разследваната за корупция Петрова може да се лекува и под стража.   Според д-р Адриана Русева, заболяванията на Петрова не изискват болничен престой и затова тя се е консултирала, както и е осигурила личен преглед на бившия заместник-кмет при още специалисти. Това предизвика реакцията на защитата й, според която вещото лице е изследвало и въпроси, които не са му възложени от съда и прави изводите си без изобщо да се е запознала с условията в ареста.   Съдът обаче, не се съгласи и даже похвали Русева, че е проявила самоинициатива за попълване на изследването. Според магистрата, консултациите с други специалисти не само не е неправомерно, а е проява на висок професионализъм.   Докато защитата на Петрова искаше свободата й, включително и защото не е участвала в корупционна схема с кметицата на \"Младост\" Десислава Иванчева и бившия районен кмет Петко Дюлгеров по изнудването на бизнесмена Александър Ваклин, обвиняемата се разплака, а съдът даде почивка. А след нея обяви, че Биляна Петрова остава под стража - решение, което тя може да обжалва пред Апелативния специализиран съд.  ", "date": "2018.08.21", "title": "Съдът отхвърли искането на Биляна Петрова за напускане на ареста"}
{"url": "http://epicenter.bg/article/Rayonniyat-sad-v-Burgas-potvardi-parichnata-garantsiya-ot-50-000-lv--na-Bencho-Benchev-/161804/3/0", "text": "Районен съд – Бургас потвърди взетата спрямо Бенчо Бенчев мярка за неотклонение „Парична гаранция“ в размер на 50 000 лв. след обжалване от защитата на обвиняемия. Това съобщиха от пресцентъра на Районен съд – Бургас.  Съдебното производство протече по реда на чл. 61, ал. 3 от НПК, според който „Гаранцията, взета от органи на досъдебното производство, може да се обжалва от обвиняемия или неговия защитник пред съответния първоинстанционен съд в срока за представянето ѝ. Съдът разглежда незабавно делото в закрито заседание и се произнася с определение, което е окончателно\".  С постановление от 10 август 2018 г. Бенчо Б. е привлечен като обвиняем за лично укривателство и незаконно притежание на боеприпаси. Със същото постановление спрямо обвиняемия е взета мярка за неотклонение „Парична гаранция“ в размер на 50 000 лв., платима в 15-дневен срок.  Районен съд – Бургас счете, че може да бъде направен извод за наличието на обосновано подозрение, че Бенчо Б. е съпричастен към извършване на престъпленията, за които е привлечен като обвиняем. Касае се за повдигнати обвинения за престъпления с висока степен на обществена опасност.  Съдът, след като прегледа събраните до този момент доказателства по досъдебното производство, прие, че определената мярка за неотклонение като вид е подходяща и е взета с цел да попречи на обвиняемия да се укрие и да извърши престъпление. Според съдебната инстанция размерът от 50 000 лв. не се явява завишен. Тази мярка е сред най-леките мерки за неотклонение, предвидени в НПК. При извършване на преценка в тази връзка, Бургаската районна прокуратура очевидно е отчела, че лицето е неосъждано, с постоянен адрес на територията на Република България, където развива бизнес и има семейство. В акта на съдебната инстанция пише: „изложеното в съчетание с неговата възраст и наличните по досъдебното производство данни за влошеното му здравословно състояние, обосновават извода, че целите на мярката за неотклонение биха били изпълнени в достатъчна степен и посредством налагането на мярка за неотклонение „Гаранция“.  Относно размера на взетата мярка „Гаранция“, Районен съд – Бургас прие, че един от основните критерии, които имат значение за определяне размера на тази мярка е имущественото положение на обвиняемия. Според съдебната инстанция това представлява и механизъм, който ще възпре обвиняемия да се укрие и да върши други престъпления. При извършване на преценка в тази връзка, съдът взе предвид наличните по досъдебното производство доказателства относно материалното положение на обвиняемия.  С тези основни мотиви съдът потвърди взетата мярка за неотклонение, като остави без уважение жалбата от страна на обвиняемия и неговата защита. Определението е окончателно.  ", "date": "2018.08.21", "title": "Районният съд в Бургас потвърди паричната гаранция от 50 000 лв. на Бенчо Бенчев "}
{"url": "http://epicenter.bg/article/Do-kraya-na-sedmitsa-mozhe-da-imame-napalno-rabotesht-Targovski-registar--obyavi-Borisov/161789/2/0", "text": "До края на седмицата може да имаме напълно работещ Търговски регистър. Това каза министър-председателят Бойко Борисов по време на извънредното заседание на парламента. Премиерът посочи, че към днешна дата е възстановена базата данни на Търговския регистър до 17 юли 2018 г. „Успешно се изтеглят данните от развалените дискове. Възстановяващите дейности не са спирали никога. Причините бяха известни още в първите 24 часа след срива. На 9 август последователно дефектират 3 диска, а на следващия ден и още един. За проблема незабавно е обявена фирмата, отговорна за поддръжката – фирма „Лирекс“.   Към 10 август са предприети действия по възстановяването. В ранните часове на 10 август дисковете са преразпределени успешно, но базата данни не ги чете. В работата се включват допълнителни ИТ експерти, включително и специалист от Япония сме довели. Така че сега до 17 юли всичко е възстановяването. Положението ескалира до най-високо ниво, заради което най-високи специалисти бяха изпратени в подкрепа на компанията. Мобилизиран е целият наличен експертен капацитет, който е работил към Агенцията по вписванията“, обясни Борисов. Министър-председателят посочи, че възстановителният щаб проведе срещи на най-високо равнище. „Още в събота е разработен детайлен план за възстановяване на дисковете, на базата данни от клиенти, на частичните функционалности на регистъра и възстановяване на връзката със системата „Реджикс“. Първоначално заложените срокове се оказаха обективни. На този етап може да се каже, че кризата е преодоляна. И до края на седмица може и да имаме напълно работещ Търговски регистър“, каза още Борисов. Той коментира, че поддържането на най-високо ниво занапред е приоритет, но то изисква и допълнителни ресурси. „До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните“, каза Борисов и посочи, че още и че до 3 септември трябва да се извърши и анализ по отношение на преносния капацитет и да се подготви план за обезпечаване на необходимия капацитет. „Приемам вината от страна на правителството, от страна на агенцията, но важното е да не допускаме повече подобни зловредни проблеми за в бъдеще“, коментира премиерът.   “Трябва да помислим как сами да правим защитите си, за да не влизаме в ръцете на каквато и да е фирма“, каза министър-председателят. По повод изказване на зам.-председателя на ГЕРБ Цветан Цветанов относно умишлен саботаж на Търговския регистър от фирмата, която го поддържа, Борисов коментира: „Нека не тръгваме в посока. В САЩ вече 2 години се занимават само с това как чрез кибератака има подмяна на избори. А това е държава, за която мисля, че няма съмнение, че службите са на изключително ниво. Дори държави с най-напредналите демокрации като Холандия се отказаха от електронното гласуване“. Министър-председателят призова депутатите от ГЕРБ да не се повдига тази тема днес повече. „През последните няколко дни, а и това което предстои през следващите - очакваме от фирма „Лирекс“ и нейните експерти, които работят денонощно, да оправят регистъра. Но ако си вдигнат шапката направо ще ни сринат. А ние имаме вина от агенцията, на която това ѝ е била работата. И най-неприятното е, че парите са дадени, новите дискове са дадени и се случи това нещо, така че нека не вкарваме дебата там. Нека да помислим така да си направим защитите, да направим някакъв закон, с който да можем да защитим тези системи и да не влизаме в ръцете на каквато и да е фирма и да сме изцяло подвластни след това. Защото не може това да се даде на всяка фирма. Трябва държавата да си има някакви тайни, които да бъдат узаконени от парламента и да имаме тази защита. Нека колегите и IT експертите, които работят, да не ги разклатим с нещо такова“, коментира Борисов.   Според депутата от БСП Крум Зарков, сривът на Търговския регистър е безпрецедентна криза, застрашила сигурността на страната. „Трудно обяснимо е нежеланието на министъра на правосъдието Цецка Цачева да изясни ситуацията да обясни случилото се и да успокои гражданите. Тъй като министър Цецка Цачева не пожела да отговори на въпросите ни по възможните за един министър начини, трябва сега да отговори премиерът Бойко Борисов чрез каналът, който е достъпен за опозицията – парламентарната трибуна“, коментира Зарков. Той посочи, че въпросите, на които министър-председателят трябва да отговори, са как се стигна до срива в Търговския регистър, каква е конкретната причина за него, изпълнявани ли са законовите искания при аварии, има ли риск от загуба на информация или от нейното манипулиране, съществува ли риск за пропадането на други системи, как оценява изразходваните средства за поддържането на развалената система и счита ли, че отговорността се изчерпва с оставката на председателя на Агенцията по вписванията.", "date": "2018.08.21", "title": "До края на седмицата може да имаме напълно работещ Търговски регистър, обяви Борисов"}
{"url": "http://epicenter.bg/article/Tsetska-Tsacheva--Imashe-doklad-za-6-IT-problema-otnosno-Targovskiya-registar/161790/2/0", "text": "Имаше доклад за 6 IT проблема относно Търговския регистър, подписахме договор за 3,6 млн. лв. за оборудване. Това каза министърът на правосъдието Цецка Цачева по време на извънредното заседание на парламента, предаде репортер на Агенция „Фокус“.  „През май 2015 г. към Министерството на правосъдието е изготвен одит относно рисковете в системите на Агенцията по вписванията и основно Търговския регистър. Според одита е имало някои забележки, но като цяло рисовете са идентифицирани, индивидуализирани и след това идва информацията, с която аз разполагам и която е публична в страницата на Агенцията по вписванията“, каза още Цачева и посочи, че там фигурират всички доклади. „На 26 септември миналата година изпълнителният директор на Агенцията по вписванията ми е представила доклад от една от фирмите, които поддържат Търговския регистър, която конкретизира 6 IT проблема и предложения за решаването им. Аз бях съгласна с тях и те бяха изпълнени в най-кратки срокове“, каза още правосъдният министър и посочи, че в края на декември миналата година е бил подписан договор за 3,6 млн. лв. за оборудване с фирма „Лирекс“. „Но как е използвано то, трябва да питаме съответните специалисти“, коментира министър Цачева.  ", "date": "2018.08.21", "title": "Цецка Цачева: Имаше доклад за 6 IT проблема относно Търговския регистър"}
{"url": "http://epicenter.bg/article/Zarkov-kam-Borisov--Schitate-li--che-otgovornostta-za-sriva-na-TR-e-izcherpana-s-ostavkata-na-Daskalova/161791/2/0", "text": "„Като отговорна политическа сила бяхме длъжни да поискаме свикване на извънредно заседание на парламента. Първо, защото сривът на Търговския регистър е безпрецедентна криза, застрашила търговския оборот и изграждането на електронно управление. Второ, заради нежеланието на министъра на правосъдието да обясни случилото се и да успокои търговци, НПО и гражданите“. Това каза зам.-председателят на ПГ на „БСП за България“ Крум Зарков от парламентарната трибуна. Той бе категоричен, че за кризата и за реакцията има отговорни, но остават да висят неизяснени въпроси. Зарков уточни, че заради отказа на министър Цачева да отговори на тях е време да отговори премиерът. „Как се стигна до срива в ТР? Изпълнявани ли са законовите изисквания и добрите практики за съхранението на информация, включително в случай на авария и злонамерени действия? Има ли риск от загуба на информация? Защо вече почти две седмици увредените регистри не могат да бъдат възстановени“, попита Зарков. Той запита още, съществува ли риск за пропадането на други системи и бази данни и счита ли премиерът, че въпросът за отговорността е изчерпан с оставката на Зорница Даскалова? „Тази оставка постави и нови въпроси. В мотивите за нея тя говори за политически натиск с цел прикриване на преките изпълнители и отговорните за срива на ТР лица“, припомни Крум Зарков.  ", "date": "2018.08.21", "title": "Зарков към Борисов: Считате ли, че отговорността за срива на ТР е изчерпана с оставката на Даскалова"}
{"url": "http://epicenter.bg/article/Parvan-Simeonov--Za-naesen-Borisov-tryabva-da-izmisli-nova-prikazka-/161793/2/48", "text": "\"За момента двата казуса - с „Олимпик“ и Търговския регистър намират своето решение. По-големият въпрос е, че казус по казус продължава да се трупа напрежение в страната, което вероятно ще започне да кънти много по-сериозно наесен.\" Това каза в предаването „12+4“ по „Хоризонт“ политологът Първан Симеонов, изпълнителен директор на социологическата агенция \"Галъп Интернешънъл\" в блицкоментар за извънредното заседание на парламента. Според него, това заседание е „позитив за левицата“, която определя дневния ред, но и сполучливо действие от страна на Борисов, който не я е „оставил да разказва за дълго време своята история“ и е решил да вземе инициативата:    В страната има желание за промяна и то расте, но като цяло българите не искат нови избори, тъй като напрежението е спрямо целия политически елит, обясни Симеонов. По навик, хората се оглеждат за генерално нови опции.  При поведението на Борисов няма нещо ново в случая със свикването на извънредно заседание на НС, коментира Симеонов:    Според Симеонов, властта очаква напрежението и предсрочни избори са „малко вероятни“. Той не изключва възможността за евентуални промени в състава на МС.   ", "date": "2018.08.21", "title": "Първан Симеонов: За наесен Борисов трябва да измисли нова приказка "}
{"url": "http://epicenter.bg/article/Tsvetanov--Dali-problemat-s-Targovskiya-registar-ne-e-umishlen-sabotazh-/161794/2/0", "text": "Дали проблемът с Търговския регистър не е умишлен саботаж от някой, който иска да създаде проблеми в държавата.   Такава теза разви в изказването си в парламента председателят на ПГ на ГЕРБ Цветан Цветанов. Той взе думата по време на изслушването на премиера Бойко Борисов за електронните системи на страната. Зам.-председателят на ГЕРБ съзря \"червена връзка\" в проблемите с Търговския регистър - фирма \"Лирекс\" била наложена през 2007 г. от Александър Петров, тогава шеф на кабинета на Румен Петков като министър на вътрешните работи.   „От данни, които изнесоха в публичното пространство, бих искал да попитам вярно ли е това, че се установява, че фирма „Лирекс“ е обединила дисковия масив на основния сървър с този на резервния. Това сливане на масивите е довело до невъзможност за възстановяване на база данните“, каза Цветанов, цитиран от \"Фокус\". „Това, което е по-важно да попитам представителите на изпълнителната власт за фирмата „Лирекс“. Тя беше спомената много. Дали тази фирма изпълнява стриктно договора, който има със съответните институции в България. Това е поредният проблем, който възниква, както проблемите, свързани с МВР, когато беше наложена тази фирма от 2007 г. от тогавашния началник на кабинета на Румен Петков - Александър Петров“, каза Цветанов и обърна внимание, че той е бивш функционер на БСП. „Ако попитаме как беше направено видеонаблюдението, това беше с много изричните указания, които бяха дадени, да спечели „Лирекс“ и да осъществи съответното видеонаблюдение. Забележете какво се случва при експлоатацията - интерфейсът беше затворен, което не даде възможност да се надгражда тази система“, заяви Цветанов.   ", "date": "2018.08.21", "title": "Цветанов: Дали проблемът с Търговския регистър не е умишлен саботаж?!"}
{"url": "http://epicenter.bg/article/Maya-Manolova-tarsi-sadeystvie-ot-kiparskiya-si-kolega-po-kazusa--quot-Olimpik-quot-/161795/2/0", "text": "Мая Манолова потърси съдействие от кипърския финансов омбудсман  по казуса на българските шофьори с фалиралата ЗК „Олимпик“, съобщиха от пресцентъра на националния омбудсман.  Общественият защитник Мая Манолова изпрати официално писмо до Павлос Йоану – финансов омбудсман на Република Кипър, в което поиска съдействие по казуса на близо 275 000 български шофьори с фалиралата застрахователна компания „Олимпик“.  Манолова обръща внимание на Йоану, че сънародниците ни са поставени в патовата ситуация втори път да сключат застраховка „Гражданска отговорност“ при нов застраховател, като при това трябва да го направят в кратки срокове.  „Всички претенции към застрахователната компания – за възстановяване на суми по прекратените полици за неизтеклата част от договорите и обезщетения по настъпили застрахователни събития по задължителната застраховка „Гражданска отговорност“, следва да се предявят съгласно законодателството на Република Кипър“, пише в писмото си Манолова.  Съгласно Кодекса за застраховането ЗК „Олимпик – клон България“ като член на Съвета на Гаранционния фонд е имал задължението да внася определена вноска, но в същото време няма предвиден обезпечителен фонд у нас, който да гарантира вземанията по застраховките при несъстоятелност на застраховател със седалище в държава-членка на ЕС, какъвто е случаят с кипърската „Олимпик“.  Общественият защитник подчертава, че законодателството в областта на застраховането съдържа съществени пропуски и не защитава достатъчно застрахованите лица в случай на обявяване в несъстоятелност на застрахователи от държава - членка на ЕС, които откриват клон на територията на друга такава.  „Като омбудсман, призван да защитава правата на българските граждани, съм силно обезпокоена и от липсата на ясна и подробна информация за това по какъв начин те ще могат да защитят икономическите си интереси“, пише още Мая Манолова. Тя призовава кипърския си колега да съдейства при решаване на споровете на нашите шофьори със ЗК „Олимпик“ за изплащане на обезщетения и премии по автоматично прекратените договори, като посочи необходимите действия и ред съгласно кипърското законодателство за предявяване на претенциите.  ", "date": "2018.08.21", "title": "Мая Манолова търси съдействие от кипърския си колега по казуса \"Олимпик\""}
{"url": "http://epicenter.bg/article/Prof--Branzov--Ne-uspyahme-da-postignem-dogovorka-s-BAN-otnosno-badeshteto-na-NIMH/161796/2/0", "text": "Все още нямаме постигната договорка с БАН относно бъдещето на НИМХ. Това каза за агенция „Фокус“ директорът на Националния институт по метеорология и хидрология (НИМХ) проф. Христомир Брънзов във връзка с изтичащия утре срок, който премиерът Бойко Борисов даде на НИМХ и БАН да се разберат за бъдещето на НИМХ.   „ . Иначе института трябва да излезе от БАН със съответните си аргументи. На БАН аргументите са, че не трябва.  .   да представи автентично нещата, както ги вижда, тъй като имаше съмнения от тяхна страна, че хората нямат цялата информация и са манипулирани.  . Там ние    . Това е нещо, което не ни устройва. Дали ще го определя общото събрание или ръководството на БАН,  “, заяви още той.   „Тази година го доказаха – 4 месеца твърдяха, че има достатъчно предоставени средства. После казаха „да, вярно, няма достатъчно средства, но причините са, че в БАН няма средства“.   , за да има средства, така че тази смяна на позициите показва, че те не са наясно какво е необходимо на НИМХ, за да работи не само като научно изследователски институт, а и като Националната хидро-метеорологична служба на България“, каза още Брънзов.     каза директорът на НИМХ.   „ за утре, когато изтича поставеният от премиера Бойко Борисов срок за договаряне.  , допълни той.   „ Освен това за хората в НИМХ е странно едно такова поведение, защото в крайна сметка Академията на науките трябва да е една напълно демократична организация.  . Хората тук дори не очакваха да има някакъв спор по тези неща, тъй като 94% от хората от НИМХ искат отделянето на института. Тези 6%, които се колебаят, дори и да решат да останат в БАН, си има процедура и никой няма да ги спре“, заяви още проф. Брънзов.   По думите му    На въпрос дали е възможно да се стигне до оставки, ако не бъде постигната желаната договореност проф. Брънзов отговори: „Всичко е възможно. Това е личен акт на хората. Кой, кога и как си подава оставката, всеки сам решава за себе си. Мисля, че до края на седмицата трябва да има някакъв резултат, защото твърде много се проточи във времето“.         Националният институт по метеорология и хидрология настоява за правителството да вземе незабавно мерки за изваждането на НИМХ от БАН. Това се посочва  . В позицията на Института се посочва още:   „ . При изчисляване на бюджета да се имат предвид единни за БАН основни заплати по категории“. Това решение запазва сегашното статукво, а именно ръководството на БАН да определя какво е нужно на НИМХ, за да изпълнява дейността си и вместо да реши проблемите в НИМХ, допълнително да ги задълбочава.   Научно-приложната, оперативната и експертна дейност в НИМХ ние успяваме да развиваме до сега, въпреки традиционното подценяване на резултатите от нея в БАН. Това прави несъстоятелно твърдението на ръководните органи на БАН, че излизането на НИМХ от структурата на БАН, ще доведе до нарушаване качеството на тези дейности. Напротив, може само да подобри нашите резултати.   Тази демонстрация на неразбиране на проблемите ни, допълнително ни убеждава, че единственият разумен път за нас е напускането на БАН.   Да не говорим за противопоставянето им на „механичното изваждане на Института“ с целия личен състав, сграден фонд и научна инфраструктура.    Публичното изразяване на подобни „аргументи“, манипулиращи общественото мнение, ни кара да мислим, че   Как при това да останем част от БАН?     Декларираме, че ще използваме всички допустими от закона средства да защитим НИМХ и неговата дейност като българската хидро-метеорологична служба.“", "date": "2018.08.21", "title": "Проф. Брънзов: Не успяхме да постигнем договорка с БАН относно бъдещето на НИМХ"}
{"url": "http://epicenter.bg/article/Boyko-Borisov--Nyama-da-ugazhdame-na-BSP-na-vseki-shest-mesetsa-da-pravim-predsrochni-izbori/161798/2/0", "text": "Няма да угаждаме на БСП на всеки шест месеца да правим предсрочни избори, възмути се премиерът Бойко Борисов по повод на искането на социалистите да подаде оставка заради скандалите с Търговския регистър и \"Олимпик\". Премиерът бе в парламента за извънредното заседание, инициирано от БСП заради двата случая. След като заседанието завърши, премиерът отговори на въпроси на медиите в кулоарите на парламента. Борисов явно се бе засегнал от думите, с които червеният депутат проф. Румен Гечев завърши изкъзването си: \"Оставките няма как да останат само на ниво КФН, така че желая успех на предсрочни избори!\" Социалистите поискаха и колективна оставка на ръководството на КФН.   „Аз много пъти им правих предсрочни парламентарни избори и знаете резултатите. Да им угаждаме на всеки шест месеца да правим предсрочни парламентарни избори – това ще е прецедент в Европа. Два пъти го правим. Така че повече този въпрос не ми го задавайте. Ако цялата комисия има вина, естествено, че трябва да си отиде цялата комисия. Но както при КТБ, така и сега председателят не носи отговорност за ресорите. Когато КТБ падна, не случайно тогава обвиниха заместник-председателя, защото казаха, че отговорността се носи по ресори“, каза Борисов, цитиран от \"Фокус\". Във връзка с проблема с Търговския регистър Борисов обясни, че програмите по някой път се бъгват. „Но това ни дойде, като една добра обица на ухото и мисля, че всички сме си извели поуки и в момента максимално бързо се прави. Още повече, че новите дискове са там, просто трябва време“, коментира премиерът. На въпрос дали има основание да се иска оставката на министъра на правосъдието Цецка Цачева, Борисов отговори: „Те непрекъснато искат оставките. Тези, които купуваха гласове и имат повдигнати обвинения, правят закони, а пък искат оставките. Тези, които направиха банковата криза през 1996 г. или сринаха КТБ, излизат да се изказват“.  Борисов обясни, че е защитил фирма „Лирекс“, която работи по възстановяването на Търговския регистър, защото иска да им осигури комфорт. „А всеки на мое място би ги нападнал, за да няма упрек към него. Но всяко едно избързване може да счупи системата. На 10 минути с по близо месец се прибавят повече данни към системата за регистъра. Най-добрият специалист в Европа работи тук в момента. Но, повтарям, важна е обицата на ухото, защото много системи са такива“, коментира премиерът.  ", "date": "2018.08.21", "title": "Бойко Борисов: Няма да угаждаме на БСП на всеки шест месеца да правим предсрочни избори!"}
{"url": "http://epicenter.bg/article/Ninova--Edinstvenoto-reshenie-na-problemite-v-darzhavata-e-Borisov-da-depozira-ostavkata-na-kabineta/161799/2/0", "text": "Единственото решение на основните проблеми в държавата е Борисов да депозира оставката на кабинета. Това каза лидерът на БСП Корнелия Нинова от парламентарната трибуна по време на изслушването на премиера Бойко Борисов за електронните системи на страната, предаде репортер на Агенция „Фокус“.  „Щях да похваля премиера, че остана толкова дълго и до края на заседанието, но не издържа последните няколко минути\", допълни тя.  Нинова се обърна към депутатите от ГЕРБ и министрите от кабинета, като ги попита дали са им познати думите „Ще засилим доверието на гражданите в електронните услуги“.  „Сигурно ви е познато, все пак е партийната ви програма. Вместо това днес цял ден слушаме за сринали се дискове. Уважаеми колеги, имате големи проблеми в управляващата коалиция, които винаги оправдавате с това, че управленската програма се изпълнява“, заяви Нинова.  Лидерът на БСП заяви, че управляващите изобщо не изпълняват своята програма, излъгали са българските избиратели и не са изпълнили това, с което са ги спечелили на тези избори.  „Говорихме за много детайли, никой не каза на българското общество колко загуби българската икономика за тези дни от срива на Търговския регистър. Колко загуби българският бизнес? Загуби ли нещо хазната от това?“, заяви Нинова.  Тя изрази надежда премиерът Бойко Борисов да уволни шефа на Инспектората към Министерството на правосъдието, защото тази жена е оневинила Зорница Даскалова.  Нинова заяви, че има два големи проблема, които са съществени за системите изобщо в България – първият е липсата на доверие, а вторият е, че когато някой каже това в очите, го нарочват за саботьор и така се затваря устата на всеки инакомислещ. Според нея вина за това има правителството на ГЕРБ.  „Където искайте се връщайте - вие управлявате последните 10 години. Главната ви вина е, че сринахте институциите и държавността“, заяви Нинова. Според лидера на БСП единственото решение на основните проблеми в държавата е Бойко Борисов да депозира оставката на кабинета.    ", "date": "2018.08.21", "title": "Нинова: Единственото решение на проблемите в държавата е Борисов да депозира оставката на кабинета"}
{"url": "http://epicenter.bg/article/Masovo-namaleni-pensii-zaradi-novite-pravila-za-TELK--VIDEO-/161806/2/45", "text": "Заради новите правила на ТЕЛК масово хора с намалена работоспособност получават по-нисък процент, което намалява пенсията им или ги лишава от нея, предава бТВ. А част от лекарските комисии дори не могат да намерят нужните специалисти, което поставя под въпрос решенията им. Изключение се прави, когато основното заболяване носи поне 80%, а съпътстващите над 50%. Тогава те допринасят за увеличението на крайния процент. Новите правила изискват в състава на ТЕЛК да има специалист по всяко заболяване, за което се издава решение. На места това се оказва невъзможно. До 6 месеца здравното министерство трябва да извърши оценка на промените и да предприеме необходимите действия.  ", "date": "2018.08.21", "title": "Скандално! Масово намаляват пенсии заради новите правила за ТЕЛК (ВИДЕО)"}
