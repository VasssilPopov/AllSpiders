{"url": "http://epicenter.bg/article/Vigenin-otgovarya-na-Karakachanov--Nay-visoko-klasirane-v-ranglistata-na-UEFA-imame-pri-Videnov-/196073/2/0", "text": "Политическият спор за състоянието на българския футбол се ожесточава! Зам.-председателят на Народното събрание и депутат от БСП Кристиан Вигенин отговори във Фейсбук на вицепремиера и лидер на ВМРО Красимир Каракачанов.     \"Като беше правителството на Сергей Станишев много хубав ли беше футболът, на Орешарски - по-хубав ли беше?\"    Тя бе в отговор на президента Румен Радев, който заяви, че  .  ", "date": "2019.10.17", "title": "Вигенин отговаря на Каракачанов: Най-високо класиране в ранглистата на УЕФА имаме при Виденов!"}
{"url": "http://epicenter.bg/article/Anton-Mitov-stava-i-d--generalen-direktor-na-BNR-/196076/2/0", "text": "  Решението е взето единодушно за 20 минути. Мотивът на комисарите е грубото нарушаване на Закона за радиото и телевизията заради безпрецедентното спиране на програма \"Хоризонт\" на 13 септември 2019 г.   И петимата членове на СЕМ са счели, че директорът е този, който носи отговорността за дейността на обществената медия и затова са гласували за отстраняването му.    По-рано този месец СЕМ наложи на БНР две глоби заради спрения сигнал на \"Хоризонт\". Те бяха в максималния допустим от закона размер - 7 000 лв. за неспазване на условията на лицензията и 20 хил. лв. за нарушаване правото на информация.    Регулаторът поиска оставката на Костов, но той заяви, че не се чувства длъжен да я подаде. Няколко дни преди спирането на сигнала на радиото в БНР започнаха протести заради решението на директора да свали от ефир журналиста Силвия Великова. Тя беше върната на работа след намесата на премиера Бойко Борисов.  За спирането на сигнала на \"Хоризонт\" пък започнаха проверки на прокуратурата и Сметната палата.   Решението СЕМ да пристъпи към стартиране на тази процедура беше взето на 9 октомври с гласовете на председателя на медийния регулатор София Владимирова и членовете Ивелина Димитрова и Розита Еленова. Тогава с въздържал се гласуваха Бетина Жотева и Галина Георгиева.    СЕМ даде и 5-дневен срок на Светослав Костов да изложи съображенията си.    За да бъде прекратен предсрочно мандатът му днес, бяха нужни три от общо петте гласа на членовете на СЕМ. Решенвието е взето с пълно болшинство.   По време на дебата всички членове на СЕМ се обединиха около становището, че генералният директор на БНР носи персонална отговорност за спирането на програма \"Хоризонт\". \"БНР не трябва да спира никога, особено най-важната програма с най-голямо покритие, не е направено нищо да се обезпечи излъчването, посочи Ивелина Димитрова и подчерта, че е направен опит да се отстрани журналист\".  Тя цитира Конституцията за неотменимото право на всеки да търси и разпространява информация и това не може да се ограничава дори по време на война. Това, което дори  и военно положение не може да направи, се случи под управлението на г-н Костов, изтъкна Димитрова.      Бетина Жотева също обяви, че ще подкрепи прекратяване на договора на Костов. Тя обясни, че за нея е било важно да се чуе становището на главната прокуратура. Беше много тягостно изслушване и допускам, че ще бъде още по-тягостно, ако прокуратурата образува досъдебно производство за случващото се в БНР. Съжалявам, че с колегата Костов, когото избрахме преди няколко месеца, ще трябва да решаваме отношенията си в съда, каза Жотева.  Галина Георгиева също каза, че ще подкрепи отстраняването на Костов. Розита Еленкова посочи, че съветниците са обвързани със закона. Накърнени са основните ценности. Професионалната и лична отговорност на генералния директор е огромна и смятам, че съветът даде достатъчно възможност на Костов да се справи с кризата. Базисно качество на мениджъра е спешно да търси пътища за справяне с кризите, а начините са колегиалност, честност, професионализъм, медиация. Вместо това получихме нападки, обвинения, заиграване с власта, със синдикализма, каза още Еленкова.    Тя изтъкна, че е \"проблем напрежението в радиото. Тази атмосфера и сега затруднява нормалното протичане на работата в БНР. Постоянните протести показва наличие на отклонение от нормалната работа и невъзможност да се справят с тази ситуация. въз основа на това ще гласувам да бъде отстранен от поста г-н Костов\".    Председателят на СЕМ София Владимирова заяви, че е дала глас за едни човек с дълъг стаж в радиото, който е дошъл при тях е и казал, че е приятелски приет. Три месеца по-късно трябва да кажа гласно пред всички вас, че считам, че този човек не се справи с поверената му отговорност, каза тя. СЕМ не разполага с отговорите на въпросите какво се случи на 13 септемнври. Ясно е, че профилактика и проблеми с оптичния кабел нямаше. Не разирам какво е направил генералният директор, за да оправи проблема и да не се спира за 5 часа радиото, каза Вадимирова.   \"Не бих могла да си позволя, като член на СЕМ, да чакам системност на тези нарушения\", посочи председателят на съвета.   \"СЕМ трябва да поеме отговорността по закон, за да спаси доверието в обществените медии, защото те са много важни\", отсече Владимирова.  С пет гласа \"за\" членовете на СЕМ гласуваха за отстраняването на генералния директор. Антон Митов, директор на архива на БНР, бе предложен и одобрен с пет гласа от Владимирова за генерален директор.      Кариерата му е свързана основно с програма „Христо Ботев“. Автор и водещ е на предаванията „Как си ти?“, „Антон Митов шоу“, „Хоризонт на вълните на младостта“. Автор е на две пиеси на абсурда, бил е и актьор в радиотеатъра на БНР.   „  - имаме уникално производство особено в областта на класическата музика, народната и джазовата музика, което седи и сериозно се пази в Архивния фонд. Има и интервюта на заслужили личности на литературата, изкуството и културата, както и на обществените науки“, казва наскоро в интервю Антон Митов, както и уточнява, че в момента продължава обработката на 900 000 подобни единици.    „Обаче не успях - скъсаха ме на втория изпит и тогава, понеже бях кандидатствал в Софийския университет, влязох Журналистика, а там се ориентирах веднага към Радиожурналистика, тъй като имаше два предмета по-малко от останалите, но беше по-интересно“.    „  Той е бил и водещ на хитовите предавания „Как си ти?“ и „Антон Митов шоу“, но и директор на „Радионет“ и новинар в университетското радио „Алма Матер“, автор на още предавания за радио и за телевизия, както и автор на пиеси на абсурда, и   ", "date": "2019.10.17", "title": "Извънредно!  Антон Митов става и.д. генерален директор на БНР "}
{"url": "http://epicenter.bg/article/Fandakova-kam-Manolova--S-agresiya-i-lazhi-grad-ne-se-upravlyava-/196094/2/0", "text": "  „С агресия, с лъжи град не се управлява. София е свободен град на свободни хора. Беше направен опит преди няколко години той да бъде похитен и тогава г-жа Манолова беше на отсрещната страна. Това, което трябва на града е да продължим промяната, да ускорим темповете на развитие, защото градът ни има огромен шанс в момента. Предлагам конкретни проекти за по-чист въздух, за намаляване на трафика, за строителство на детски градини и училища, на спортни и културни сили. Всички това е възможно с последователна работа, с работа, а не с приказки.“   Това каза Йорданка Фандъкова, кандидат за кмет на София, по време на предизборен дебат с кандидата Мая Манолова, съобщиха от пресцентъра на ГЕРБ.    „За мен развитието на икономиката е водещо за града. Само по този начин може да се увеличават доходите и да постигаме икономически растеж и то с производства с добавена стойност. Имаме големия шанс да привлечем стратегически инвеститор в технологично производство. И в момента две компании проявяват интерес към зона „Кремиковци“, обясни Фандъкова. Тя уточни и защо това е важно за града.    „Първо, защото това означава повече и по-качествени работни места. Второ, така българският бизнес и местният бизнес ще имат повече възможности за изява и за излизане на външни пазари. И най-важното, така нашите млади хора остават тук, а вече има и такива, които се връщат от чужбина“, каза Фандъкова и подчерта, че в последните месеци 70 компании проучват възможностите за инвестиции в София.    Фандъкова каза, че най-голямата лъжа, която е чула и се разпространява от началото на кампанията е, че са обявени предизборно обществени поръчки, за да изберат изпълнители преди изборите. Тя се обърна директно към Манолова с думите:    „Искам да изясним едно нещо в тази кампания, защото непрекъснато говорите, че имам началник и някой взима решенията вместо мен. Вие говорите с мен, г-жо Манолова, аз съм кандидат за кмет на София и настоящ кмет. Вие говорите с мен, решенията ги взимам аз и ги декларирам с моя подпис. Нося отговорност, както аз, така и хората от моя екип. Ако имате неуредени сметки с г-н Борисов, или неуредени отношения, моля ви, намерете си място и време да ги изясните. В тази кампания ние предлагаме решения за София“.    По време на дебата тя попита Манолова след като през цялата кампания говори за нарушения и корупция, колко сигнала е подала в прокуратурата. Отговор нямаше и вместо това Манолова цитира проверка на общинско дружество, която Фандъкова е предала на прокуратурата.    „Аз назначих тази проверка и аз я изпратих в прокуратурата“, каза Фандъкова.    „Разбирам, че понеже нямате проекти, говорите само с манипулации и лъжи“, репликира Фандъкова.    По отношение на инфраструктурата Фандъкова изведе две големите задачи:    \"Първо, по-засилена работа в кварталите и второ, намаляване с 40% на трафика. Първата задача е да работим усилено по-малките улици и паркирането, което е големият проблем в момента. Предвиждаме програма за изграждане на общински паркинги и много важно – довеждащ транспорт от кварталите до метрото с електрически автобуси. За намаляване на трафика ще довършим Околовръстния път. Вече започна изграждане на Южната дъга към АМ „Тракия“ и сме подготвили проекта от „Бъкстон“ до „Люлин“. Да, наистина, все още връзките към Северната скоростна тангента не са изградени, но по тях се работи, защото се отчуждава. Вече сме готови с Източната тангента, работим по бул. „Илиянско шосе“, бул. „Рожен“ и бул. „Ломско шосе“.\"    На въпрос от водещите от какво се срамува и с какво не се гордее Фандъкова каза: „Определено не се гордея с организацията при ремонта на ул. „Граф Игнатиев“. Това беше един урок за нас, който научихме по трудния начин. Щастлива съм, че за 14 години в политиката не съм си сменила приятелите, не съм променила принципите си“.  ", "date": "2019.10.17", "title": "Фандъкова към Манолова: С агресия и лъжи град не се управлява "}
{"url": "http://epicenter.bg/article/Borisov/196096/2/0", "text": "Срещите на българския премиер Бойко Борисов в Брюксел започнаха. Пред журналисти той коментира Брекзит, Северна Македония и Албания, както и акцията на полицията срещу БФС заради съмнения за уреждане на мачове.    \"Ние имаме ясно становище, много важно за Балканите и за региона - Албания и Северна Македония да стартират преговори, в противен случай винаги съм говорил какво ще се случи в региона. Ще бъде историческа грешка, ако не ги допуснем. Не бихме си позволили да спрем Северна Македония. Това ще бъде тежък удар за народите в тези държави и в следващите 15 г. съм убеден, че няма да има подобна възможност.  , заяви той по въпроса с даването на зелена светлина на Албания и Северна Македония.    \" , каза още българският премиер.    \"  Борисов обаче предпочете да запази спокойствие и да се изчака гласуването в британския парламент в събота. \"Ние този филм вече го играхме\", отбеляза той.     Не мога да намеря логиката - още преди да започне войната и САЩ се изтеглиха.    заяви премиерът Бойко Борисов.    Но докато води война, военни действия, аз не мога да подкрепя.  За всичко друго сме ги подкрепяли, защото сме партньори и в НАТО, комшии сме и те ни пазят от мигрантската вълна. За войната не могат да очакват подкрепа, отсече Борисов.    Той бе попитан дали България ще спре износа на оръжия към Анкара:  , бе отговорът му.   \"Имаме за 3 млн. долара износ. Те оръжията се изнасят за места, където имаме конфликти. Ние оръжия нито за Щатите, нито за Германия, нито за Франция ще изнесем. То като спрем за Турция и ще спрем и за другите места. Просто с този въпрос искате да си убием военната индустрия. Знам кой сте и защо питате. Не един и два отрасъла така закрихме. И после като излязат на протест работниците? Можем и без тези 3 млн. долара, но какво правим?\", ядоса се Борисов на журналистическия въпрос дали ще наложим ембарго на Турция и ще спрем да изнасяме оръжие за страната.    \"Фолксваген\" е частна компания, избира къде и как да инвестира. Чест прави на България, че се подготвихме и влязохме в първата двойка на избор. Контрапродуктивно е мисля с натиска, който подлагаме към \"Фолксваген\". Четири пъти съм се срещал, без да обеля и дума. Не случайно разширавяме Калотина, строим магистрала \"Европа\", защото знаем колко камиона и влака ще излизат на ден.    \"Като гледам дебатите по телевизията, всеки град иска стадион. На кой да го построиш и дадеш този стадион. Като се промени, тогава ще говорим пак. Колко пъти говорихме за ДЮШ и за нещата, които можем да помогнем? Това, че   Той е начело на БФС доста преди мен.    \"Поговорете с английските медии защо така си позволиха да ни нападнат. Колко расистки кампании имаха те? Вие сте красиви, може да ги накарате да си признаят\", призова премиерът Бойко Борисов преди заседанието на Европейския съвет. \"Питайте английските журналисти колко расистки прояви имаше в тяхната страна?\", завърши Борисов.  ", "date": "2019.10.17", "title": "Борисов в Брюксел: Питайте английските журналисти колко расистки прояви имаше в тяхната страна"}
{"url": "http://epicenter.bg/article/Angel-Dzhambazki--Vlizam-v-bitkata-za-Sofiya--za-da-stana-kmet--Ima-koy-da-me-zamesti-v-Bryuksel/196097/2/0", "text": "Влизам в битката за София, за да стана кмет и да реализирам програмата на ВМРО! Има кой да ме замести в Брюксел, заяви в предаването \"Плюс - минус\" по Нова телевизия Ангел Джамбазки, евродепутат от ВМРО и зам.-председател на партията. Той отказа да отговори на въпрос кого ще подкрепи на балотажа, като каза, че въпросът е некоректен - той се бори, за да се класира на втория тур. „Не мисля за балотаж, боря се да стигна до него”, посочи Ангел Джамбазки.   Кандидатът за кмет на ВМРО обяви и кои са неговите опоненти. „На мен опонентът ми е джендър пропагандата в града. Опонент са ми тези, които не смеят да се противопоставят на т.нар. паради. Опонент са ми тези, които не искат да възстановят историческата справедливост в града. Има два паметника, които са много ясен рефер за това кой къде е в ляво и в дясно”, коментира той и допълни, че трябва да се премахнат паметниците на американските летци и на Съветската армия.    Според него в момента имаме София на две скорости - всички се бутали на жълтите павета, а забравяли, че и \"Люлин\" е София. А неговите основни приоритети били - обществен ред и сигурност, чистота на въздуха, отваряне на Витоша и свързването на кварталите с центъра.   „Трябва да има някакъв ред в града”, категоричен е Джамбазки. Според него колите от центъра трябва да бъдат изтласкани в периферията, а за кварталите са необходими многоетажни паркинги.   Джамбазки за пореден път се обяви за премахването на незаконните цигански гета. И изтъкна, че премахването на незаконни препостройки е задължения на кмета, а не на Столичния общински съвет. Той каза, че ще бутне незаконните постройки с фадроми, а тези, които ги обитават, най-сетне ще бъдат свободни да си намерят работа.   Джамбазки коментира, че контрольорите в градския транспорт не проверяват циганите. Сигурно, защото се страхуват, че ще ги набият, вметнаха водещите. Отговорът на Джамбазки не закъсня: \"След набиването, ще има обратно набиване, след което ще има качване в камионетката на жандармерията и плевене на плаца на поделението им!\"   Където има асфалт или плочка, трябва да има камера, а с камерите - лицево разпознаване, твърди той.   Говорейки за незаконните цигански гета, той заяви възмутено: \"Вижте как живеят хората около Батолова воденица и Виетнамските общежития!\"      ", "date": "2019.10.17", "title": "Ангел Джамбазки: Влизам в битката за София, за да стана кмет! Има кой да ме замести в Брюксел"}
{"url": "http://epicenter.bg/article/Otstraneniyat-shef-na-BNR-Svetoslav-Kostov-shte-sadi-SEM-/196103/2/0", "text": "Отстраненият шеф на БНР Светослав Костов ще съди СЕМ, съобщи самият той току-що на брифинг. Делата ще бъдат заведени другата седмица от неговия адвокат. Чакат се да излязат мотивите на СЕМ, с които той бе отстранене, за да бъдат атакувани пред съда, поясни той.   Шефът на БНР Светослав Костов излезе пред медиите за първи път, след като беше освободен предсрочно от Съвета за електронни медии. И декларира, че никой никога не му е оказвал влияние за отстраняването на Силвия Великова от ефир.   \"С решението си СЕМ показа, че или е над законите, или цели дестабилизация на БНР.  Вчера изтече срокът, в който трябваше да се произнесат. Ще обжалвам решението на СЕМ. Не става въпрос за моите интереси, а за хората, които искат реформа в радиото. Аз мотиви в днешното изложение на членовете на СЕМ не чух. Възраженията, които написахме в СЕМ бяха споменати отгоре-отгоре или не са ги чели, или не задълбочено\", каза Костов и подчерта, че още, че възражението си към СЕМ е дал още в понеделник.   Той оспори мотивите на СЕМ, че допускайки безпрецедентно дългото спиране на ефирното излъчване на програма \"Хоризонт\" на 13 септември 2019 г., е нарушил правото на достъп до информация на българските граждани и посочи, че нито едно от изложените доказателства не е било обсъждано.   Придружаващият го на пресконференцията адвокат Кунев повтори тезата, че другите програми на общественото радио са излъчвали, така че не е имало ограничаване на информацията.   Адвокатът заяви, че медийният регулатор е нарушил Закона за радио и телевизия, тъй като основанията за предсрочно освобождаване на генералния директор на БНР са изчерпателно посочени от законодателя, а СЕМ е изтъкнал други мотиви. Той обясни, че Законът за радиото и телевизията предвижда да стартира процедура за предсрочно освобождаване, ако са налице системни и груби нарушения с погазване на принципите. \"Нито една от тези предпоставки не са налице\", категоричен е юристът, който още следващата седмица ще оспори в съда решението на СЕМ.   Адвокатът на Костов смята, че до момента няма установена вина на конкретен човек за спирането на сигнала на \"Хоризонт\" на 13-и септември.   \"Това решение днес на СЕМ не е с мисъл за радиото. Ние сме в последната седмица на предизорната кампания. Кое налагаше точно сега да се вземе решение \"на всяка цена\" за моето отстраняване? Продължава проверката на прокуратурата, продължават финансовите проверки, продължава работата на парламентарната комисия\", заяви той. И даде да се разбере, че това ще попречи на нормалната работа на радиото, макар че журналистите от радиото твърдят, че работата около изборите е предварително организирана и върви по план дори при липсата на оперативен ръководител на най-голямата програма \"Хоризонт\".   Костов обяви, че откакто е поел ръководния пост на БНР, за три месеца са успели да спестят 1 милион лева. И се оплака от преднамерено отношение от страна на медийните надзорници. Като илюстрация за това той разказа, че преди седмица на среща в Министерството на финансите за бюджета на обществените медии догодина, членовете на СЕМ демонстративно са излезли от залата по време на обсъждането на БНР.   Костов подчерта, че някой е объркал съветничките да вземат това решение.   \"Някой оказва ли натиск на СЕМ\", попита още на пресконференцията Светослав Костов, който за пореден път заяви, че такъв върху него не е оказван. \"Говорят едно и също нещо, като мантра\", констатира той по адрес на медийните съветнички. \"Притеснява ме, че Пламен Костов цитира с минути и часове разговорите, които водим\", добави още той по адрес на техническия директор, прекъснал излъчването на радиото.    Отстраненият шеф на БНР не можа да потвърди информацията, че Силвия Великова е изпратила писмо до СЕМ с предложение за временно изпълняващ да бъде назначен Антон Митов, единодушно посочен след това от членовете на медийния съвет.    В отговор на журналистически въпрос Костов потвърди, че преди години е имало пътен инцидент, причинен от назначения на негово място за срок от 3 месеца начело на националното радио, но поясни, че не може да коментира информацията, че катастрофата е причинена след употреба на алкохол.    ", "date": "2019.10.17", "title": "Отстраненият шеф на БНР Светослав Костов ще съди СЕМ "}
{"url": "http://epicenter.bg/article/Korneliya-Ninova-v-Devin--Za-otdalecheni-i-planinski-rayoni-da-ima-statut-na-zashtiteni-bolnitsi-/196104/2/0", "text": "  „Голямата грижа на БСП и на национално ниво, и в Девин е здравеопазването. С наша помощ, преди няколко години спасихме Девинската болница, но това не е достатъчно. Общинските болници в цялата страна са в пълен колапс, затова екипът на Здравко Иванов се е ангажирал да работи за подобряване на условията в болницата и обучението на персонала”. Това каза председателят на НС на БСП Корнелия Нинова на среща с жители на община Девин. Тя добави, че дълг на политиците е в такива отдалечени и планински райони да се въведат „защитени болници”.   „Преди няколко дни имах спор с министъра на здравеопазването заради лъжата, че се увеличават заплатите на медицинските сестри. Преброих в изказването му поне 9 пъти думите оборот и печалба, но нито веднъж не чух здраве. За управляващите здравеопазването е оборот и печалба и докато болниците са търговски дружества, ще бъде така\", категорична бе Корнелия Нинова. Тя заяви, че и в Девин медицинските сестри бяха излъгани. „Никъде няма увеличение на заплатите. Не спирайте натиска, защото колапсът в здравеопазването е заплаха за националната сигурност”, призова лидерът на БСП. Корнелия Нинова заяви още, че природните ресурси на Девин трябва да се използват от общината и приходите от води, пещери и природни богатства да остават при хората. „Общинските земи и пасища трябва да се дават на местни хора, защото община Девин има потенциал за развитие на земеделието и животновъдството. Горите са голямо богатство за Девин- затова ги пазете, спрете незаконната сеч”, призова председателят на БСП. „Кандидатът ни за кмет на община Девин Здравко Иванов е умен, честен, професионално подготвен човек и е отдаден на това- да работи за добруването на родното си място. Листата ни за общински съветници съчетава младост и опит, разум и професионализъм и те заслужават вашата пълна подкрепа”, заяви председателят Корнелия Нинова. Тя добави, че Девин е община с големи възможности, които вместо да се развиват, се убиват. Нинова каза още, че големият потенциал на общината са природата и нейните хора. „Здравко и екипът му ще работят да задържат хората в Девин чрез безплатни детски градини, помощ за млади работещи семейства, стипендии за студенти по медицина, които след това да се върнат тук и да работят в болницата, помощ за възрастните и по-добри социални услуги”, коментира лидерът на левицата.        „Във всяко едно населено място в община Девин, което посетихме, усетихме духа на промяната. Затова съм сигурен, че на 27-и ще се поздравим с победа”, заяви кандидатът за кмет на община Девин Здравко Иванов. Той обясни пред своите съграждани, че един от неговите основни приоритети е отварянето на общинската администрация към хората. „Бързото и качествено административно обслужване и отношението към проблема на всеки жител на общината са изключително важни за мен. Само така ще можем да върнем доверието на хората в местната власт”, каза още Иванов. Той добави, че ще работи за опазване и ефективно ползване на природните ресурси и исторически ценности на територията на общината, стимулиране на био земеделието и възраждане на местното занаятчийство. „Ще подкрепяме Девинската болница и ще я развиваме, вместо да закриваме отделения, ще отворим нови, за да имат хората достъп до качествено здравеопазване”, каза още Здравко Иванов.", "date": "2019.10.17", "title": "Корнелия Нинова в Девин: За отдалечени и планински райони да има статут на защитени болници!"}
{"url": "http://epicenter.bg/article/Kandidatat-na-BSP-za-kmet-na--quot-Ilinden-quot--se-sreshtna-sas-zapasni-ofitseri-/196106/2/0", "text": "  Кандидатът на БСП за кмет на район \"Илинден\" Георги Томов беше домакин на среща със столичното ръководство на Съюза на офицерите и сержантите от запаса и резерва (СОСЗР). На нея му беше връчена членска карта за районната организация на СОСЗР лично от ген. Стефан Стефанов – председател на СОСЗР София-град.    На събитието присъстваха кандидатите за общински съветници от листата на БСП Владимир Данев и ген. Иван Мечков, полк. о. з. Павел Станев – главен секретар на СОСЗР, полк. Кирил Шакрачки – председател на областния съвет на СОСЗР и други членове на съюза, както и заместник-председателят на ПП \"Обединена Социалдемокрация\" Иван Банков.    На срещата бяха дискутирани различни теми, сред които популяризиране на дейността на СОСЗР, важността на съюза и подобни организации за поддържането на българския дух, както и необходимостта от провеждане на военно-обучителни кампании сред подрастващите.    Георги Томов декларира пред участниците в събитието, че, като бъде избран за кмет на район \"Илинден\", ще предприеме необходимите действия по осигуряване на места за срещи на членовете на СОСЗР, както и информационна дейност за популяризирането на дейността на съюза.", "date": "2019.10.17", "title": "Кандидатът на БСП за кмет на столичния район \"Илинден\" се срещна със запасни офицери "}
{"url": "http://epicenter.bg/article/Bashta-prebi-sauchenichka-na-dashterya-si/196006/3/0", "text": "Баща преби съученичка на дъщеря си. Той е задържан от полицията. Пострадалото момиче е с хематом на главата, съобщи NOVA. Случаят е от столичното 28 СУ „Алеко Константинов”. Двете момичета излезли от училището, за да си купят закуска и се загубили. След като бащата дошъл в учебното заведение, изкарал яда си на едно от децата.    „Дъщеря ми и детето на въпросния баща се бяха изгубили. Тръгнали са за закуска на пазара. Успели са да се приберат в училището. Тогава дошъл мъжът и започнал да бие дъщеря ми, защото не са вдигали телефоните си. Казал й е, че ще избие цялото ни семейство. Скубал я е”, разказа Катя Александрова, майката на набитото момиче.    „Децата бяха изключително притеснени и плачеха. Извикахме ги, за да разберем какво точно се е случило. В този момент влезе бащата и се отправи към дъщерята на г-жа Александрова. Не изглеждаше агресивен и изведнъж се наведе към нея и я удари в главата”, заяви в ефира на „Здравей, България” директорът на училището. Тя допълни, че майката на набитото дете и охраната са звъннали на полицията след побоя.", "date": "2019.10.17", "title": "Баща преби съученичка на дъщеря си"}
{"url": "http://epicenter.bg/article/I-Rumaniya-iska-da-vleze-otnovo-v-ppegovopite-s-Volk-wagen/196015/4/0", "text": "Pyмъния възoбнoвявa paзгoвopитe c Vоlkѕwаgеn, cвъpзaни c изгpaждaнeтo нa нoв зaвoд в Изтoчнa Eвpoпa. Toвa ca съобщили oт миниcтepcтвo нa бизнeca, тъpгoвиятa и пpeдпpиeмaчecтвoтo в ceвepнaтa ни cъceдĸa cлeд ĸaтo oт ĸoнцepнa пoтвъpдиxa, чe плaнoвeтe зa oтвapянe нa бaзaтa в Typция ca зaмpaзeни.    Haмepeниятa Бyĸypeщ дa влeзe oтнoвo в пpeгoвopитe зa зaвoдa ca били пoтвъpдeни oт pecopния миниcтъp Cтeфaн Oпpea пo вpeмe нa cъбитиe чacт oт Вuсhеаrеѕt Аutо Ѕhоw, пишe caйтът ЅееNеwѕ, цитиран от сайта money.bg    Meждyвpeмeннo мecтнитe влacти в pyмънcĸия гpaд Apaд, ĸoйтo ce нaмиpa в зaпaднaтa чacт нa cтpaнaтa, пocoчиxa, чe ca гoтoви дa oтгoвopят нa изиcĸвaниятa нa Vоlkѕwаgеn зa нoвaтa пpoизвoдcтвeнa бaзa.    Eвpoдeпyтaтът Гeopгe Фaлĸa, ĸoйтo e дocĸopoшeн ĸмeт нa Apaд, e пoтвъpдил гoтoвнocттa нa гpaдa дa пpивлeчe гepмaнcĸия гигaнт.    \"Oбщинaтa мoжe дa пpeдocтaви 1100 xeĸтapa плoщ зa пpoeĸтa, oт ĸoитo 400 xeĸтapa щe мoгaт дa бъдaт изпoлзвaни зa изгpaждaнeтo нa caмия зaвoд, a ocтaнaлaтa чacт мoжe дa бъдe изпoлзвaнa oт пpoизвoдитeлитe нa aвтoмoбилни чacти, ĸoитo ca дocтaвчици нa гpyпaтa\", ĸoмeнтиpa тoй, цитиpaн oт Rоmаnіа Іnѕіdеr.", "date": "2019.10.17", "title": "И Румъния иска дa влeзe oтнoвo в пpeгoвopитe с Vоlkѕwаgеn"}
{"url": "http://epicenter.bg/article/Panko-Anchev--Poslednata-kniga-na-Lyubomir-Levchev/196016/11/0", "text": "  Последната книга на Любомир Левчев „Носачи на мълнии“ е съставена само от стари стихотворения, всичките посветени на негови приятели и колеги. Това са писатели, художници, журналисти, общественици. Две от стихотворенията са посветени на неговите деца и внуци. Посвещенията сами по себе си за особено важни и значими и в някаква степен са ключ към смисъла на стихотворенията. Но не съвсем. Защото има още един ключ и той е в самото събиране на творбите в една обща книга. За да се види, че са писани, за да започнат, продължат и завършат важен разговор, който е воден и продължава да води дълго още след написването им.   Затова е избрал именно тези хора, а не някои други, за да им посвети творбите си. Близостта и приятелството тук са от особен хорактер; те не са на битово равнище, а са живот в един и същ духовен мир, начин на мислене, говорене, възприемане на света. Какви хора само са те: Пеньо Пенев, Светлин Русев, Енчо Пиронков, Богомил Райнов, Андрей Вознесенски, Добри Жотев, Нино Николов, Радой Ралин, Марин Сореску, Иван Радоев, Робърт Блай, Божидар Божилов, Уйлям Мередит, Мария Столарова, Чарлз Буковски и редица още други. Аз определям тази книга като историята на живота и творчеството на Любомир Левчев; книга, която осмисля личността му, живота и изкуството, укрепването и разколебаването на позициите, отношението към хората и устройството на света. И към приятелите, разбира се.  Но тя е и историята на времето и литературата, в която животът на поета и обществото се изпълва, възвишава се, но се и разрушава, оскудява, превръща се в изпитание на нерви и капризи, след като е бил сблъсък на идеи и идеологии, на принципи на общественото устройство и на ролята на личността в него. Това е история на превратности, вътрешни противоречия и напрежения. На непрестанното търсене на истината.   Нали поетът е търсач на истини. Но и на думи, с които да ги изрази и им вдъхне душа и разум. Така стихотворенията се събират в книгата в ново родство и смисъл. Те стават част от един дълъг и всеобхватен сюжет, който поетът разработва в продължение на почти 60 години. Отделните творби са своеобразни глави от него. Сюжетът узрява във всяко ново стихотворение, разширяват се линиите в него, появяват се нови герои, теми и идеи. Защото и животът става по-сложен и драматичен, а авторът – по-добър майстор на словото. Сихотворенията, макар и писани в различно време и по различен повод, наистина са неразривна част от едно голямо цяло, от сюжет, който се развива възходящо, обогатява се и се усъвършенства. Поетът просто разработва една очевидно предварително замислена концепция. Любомир Левчев пише тази книга 60 години, за да я завърши едва в края на живота си. С нея той закръгли и заключи своето дело и положи последния щрих към своя образ на творец и гражданин. В този образ се отразяват духовните измерения на времето на големите изпитания и преображения. Тази книга е друга култура, висока мисъл, проникновения в историята и изкуството, проява на добротата и размишление за човека и света. Тя родена от могъщо въображение, дълбок ум, изискано чувство за думата, грандиозни метафори, несрещан у никого другиго от поетите от втората половина на ХХ век мащаб на българския свят. В „Носачи на мълнии“ съборното присъствие на приятелите побира в себе си времената, за да ги открои, но и за да ги примири и покаже кой какво носи в душата и ума си като наследство от тях и как с това наследство става част от едно голямо цяло. В своето вътрешно различие и противоречивост обществото в книгата е хармонично устроено, защото е населено с умни хора, търсещи истината заедно с автора. Те му помагат да обърне и задържи погледа си върху нея, а после и да му споделят своите виждания, размишлявайки заедно с него за времето и преображенията на историята. Любомир Левчев е поет на 60-те години, т. е. от десетилетието, когато нацията, обществото и културата заедно с Европа и Русия отбелязват невиждан през целия ХХ век подем, довел до разцвета на изкуствата, обществената мисъл и надеждите за бъдещето; тогава в изкуството навлиза ново, при това многобройно и изключително талантливо поколение поети, белетристи, драматурзи, критици, театрали, художници, музиканти, архитекти, мислители. В същото време, именно когато този подем бе достигнал апогея си, започна пропукването на колективистичния тип общество. Появиха се първите съмнения, разочарования, отчаяния. Ускорените допреди малко темпове вече се забавят и това веднага и твърде рязко се усеща от изкуството като някакво ужасно и като че ли нелечимо заболяване. Любомир Левчев показа тези пропуквания и изрази болката и тревогата на тогавашната личност, които те й причиняват.   В поезията му съмненията и разочарованията, разяждащи колективната и индивидуалната душа и ум, придобиват очертания и проличава техния опасен характер. А самото общество още живее с илюзията, че нищо му няма и че възходът ще продължи вечно. Любомир Левчев ще бъде от тук насетне поетът на този разпад; той ще се страда, ще се гърчи в него, ще боледува истински, но все така ще търси истината, за да я показва на хората. А после - в края на ХХ и началото на ХIХ век той ще продължи да осмисля обществените процеси, ще се вглежда в мятащата се в клетка човешка душа, ще я окуражава, ще й вдъхва сили, ще размишлява заедно с нея. Но времето няма да се върне. Поетът обаче не ще изгуби надеждите си, а все по-старателно ще ги обяснява и оправдава. И все повече ще навлиза в дълбините на явления, за да открива смисъла и безсмислието им; да предупреждава за опасностите. Поетът Любомир Левчев най-точно и мъдро от всички други свои съвременници изрази болките и тревогите на умните хора, които никога не са спокойни и доволни. „Носачи на мълнии“ ги нарича поетът, защото те разсичат мрака на илюзиите, свръхнадеждите, съмненията и заблудите. Мълниите – това са именно неспокойствията и прозренията, към които хората са подозрителни, а в тях е самата истина! Затова им посвещава и своята обич, приятелството си и прозренията на великия си талант. Аз съм един от тези, на които този велик поет е посветил стихотворение. То се нарича „Каприз 20“. Благодарен съм на Бога, че през последните 25 години бях близък с Левчев, гостувал съм в дома му, писал съм статии за творчеството му, радвал съм се на общуването си с него и съм получавал дори уверения, които приемах за незаслужена похвала, че съм му приятел. Поет от ранга на Любомир Левчев се ражда рядко. Такъв поет се ражда само тогава, когато литературата достигне най-високото си равнище, за да я освети, осмисли и пренареди. Днес, когато той вече премина в отвъдното, цяла една забележителна епоха си отиде с него. Стана пусто, глухо и тъжно. И още по-страшно, защото кой знае дали скоро ще се появи друг като него, за да разпръсне тъмнината, сквернотата и посредствеността!", "date": "2019.10.17", "title": "Панко Анчев: Последната книга на Любомир Левчев"}
{"url": "http://epicenter.bg/article/Stolichna-biblioteka-predstavya-knigata-na-Stefka-Daneva--Shareni-krile--Stihotvoreniya-za-detsa-/196039/6/0", "text": "Стиховете на Стефка Данева са двадесет и шест малки пиеси, в които едно дете споделя своето виждане и усещане за свят, създава със своя приказно-очуднен поглед, в който приказното не е чудно, а естествено. Това са малки притчи за християнските ценности, за родолюбието и книголюбието, фантазни етюди, в които фантазията и играта непрестанно обменят поетически съдържания. Един утопичен свят, който приютява и спасява. Самата Стефка Данева казва: „За мен винаги е било изключително важно децата не само да четат и слушат стихове в рими. Всяко стихотворение трябва да донесе непозната дума, информация за събитие, да носи човеколюбие, да вдъхва патриотизъм и родолюбие и добро послание.“  Детският поглед твори, като оцелостява. Тъкмо тази цялостност на детското виждане Данева възпроизвежда, като свързва образ и слово – стихотворенията в книгата са илюстрирани с рисунки на деца от различни възрасти. Стефка Данева е автор още на книгите „Дружка“ (2009), „Рано слънцето събудих“ (2011) и „ Слънчови деца“ (2014). Заповядайте на 19 октомври 2019 г. от 13:00 ч. в Детския център на Столична библиотека!", "date": "2019.10.17", "title": "Столична библиотека представя книгата на Стефка Данева „Шарени криле. Стихотворения за деца“"}
{"url": "http://epicenter.bg/article/Bez-kongres-shte-izberat-noviya-prezident-na-BFS-/196043/8/0", "text": "В дневния ред на утрешния Изпълнителния комитет на БФС няма точка за насрочване на дата за извънреден конгрес, предаде БНР. Така наследникът на Борислав Михайлов ще бъде избран от членовете на Изпълкома. Уставът на централата гласи: “При подаване на оставка, трайна невъзможност да изпълнява задълженията си или смърт, правомощията на президент се изпълняват от първия вицепрезидент, а при невъзможност или отказ от негова страна - от друг вицепрезидент, избран от ИК до провеждането на конгрес”.   Първият вицепрезидент Йордан Лечков е кандидат за кмет на Сливен и няма как да бъде обявен за изпълняващ длъжността президент на БФС. Така почти сигурно на поста на Борислав Михайлов ще застане Атанас Фурнаджиев. “Да, има ме в общата картина за президентския пост. Това не е тайна. Има си устав, който ще следваме”, призна самият Фурнаджиев.    Очаква се Фурнаджиев да изпълнява длъжността на президент до края на мандата на сегашното управление, който изтича през 2022 г. Той няма да бъде временен, а постоянен президент. Започва 10-годишната си кариера в БФС като шеф и председател на Дисциплинарната комисия, а към днешна дата е член на Изпълкома и вицепрезидент. Бе избран и за член на комисията по маркетинг на УЕФА.    Фурнаджиев е завършил УНСС и има бакалавърска степен по “Счетоводство и контрол”. По-късно става магистър по “Външна търговия”. Той е управител на “Форд Мото-Пфое”, председател на варненския “Пфое мол” и управител на “КП Имобилиен”, която е собственик на “Белведере Холидей Клуб” в Банско.  ", "date": "2019.10.17", "title": "Без конгрес ще изберат новия президент на БФС "}
{"url": "http://epicenter.bg/article/Mayka-na-40-detsa--Ne-moga-poveche-/196057/10/99", "text": "Историята на Мариам Набатанзи е повече от необичайна. Родом от Уганда, тя може би е най-многодетната майка в цяла Африка. Заради рядко генетично състояние на организма ѝ, тя е дала живот на 40 деца за своите 36 години.    За жалост освен многодетна, Набатанзи е и самотна майка, която въпреки множеството трудности съумява да отглежда и да се грижи за всичките си деца – 3 броя четиризнаци, четири броя тризнаци и 6 броя близнаци. Първите близнаци Набатанзи ражда едва на 13-годишна възраст от нейния съпруг, който е с 28 години по-възрастен от нея. Двамата се женят година по-рано, когато момичето е на 12 години.    Сега докторите са решени да ѝ помогнат да не ражда повече деца, защото – по думите ѝ – вече започва да изпитва известни затруднения. Все пак са я предупредили, че интервенция от такова естество би застрашила живота ѝ, тъй като жената има необичайно огромни яйчници.    Набатанзи ражда за последен път преди три години, когато дава живот на последната бройка близнаци.    ,,Цялото ми детство мина в сълзи, мъжът до мен ми причини много болка и страдание, но въпреки всичко през цялото това време нито веднъж не съм спряла да полагам грижи за децата ми и да работя, за да имам пари'', споделя многодетната майка, цитирана от в. ''Мирър''.    ,,Яйчниците ѝ бяха с прекалено големи размери, поради което тя винаги щеше да ражда близнаци, тризнаци или четиризнаци. В нейния случай говорим за изключително специфичен генетичен казус'', обясни гинекологът ѝ, извършил манипулацията.    Засега жената има уверението на медицинския екип, че повече няма да може да ражда и ще може да се посвети на децата си, част от които се наложило вече да напуснат училище, за да помагат на майка им в работата за отглеждането на по-малките им братя и сестри.   Източник: Новини.бг", "date": "2019.10.17", "title": "Майка на 40 деца: Не мога повече!"}
{"url": "http://epicenter.bg/article/Film-nahluva-v-lichnoto-prostranstvo-na-Megan-i-Hari-po-vreme-na-vizitata-im-v-Afrika/196069/10/100", "text": "В началото на октомври тази година херцозите на Съсекс се завърнаха благополучно от 10-дневното им посещение в Африка. Неотлъчно до тях грееше личицето на новородения им първороден син – Арчи, за когото това бе първото пътешествие извън границите на родината му.   Малкият чаровник плени сърцата на всички, а приликата му с рижавия му баща се превърна в една от най-коментираните теми по света. Всяка стъпка на кралската двойка се случваше под зоркото и всевиждащо око на медиите и едва ли има човек по света, който да не е попаднал поне на една статия от визитата на семейството в РЮА (Република Южна Африка).   Поради огромния публичен интерес към височайшата двойка обаче, Меган и Хари решиха да изненадат приятно феновете си с нещо наистина неочаквано, а именно с филм, запечатал най-интересните и интригуващи лични моменти от гостуването им на черния континент, останали далеч от обективите на преследващите ги камери.   Премиерата на документалната лента ще бъде излъчена тази неделя по английската телевизия ITV, а името ѝ е \"Harry and Meghan: An African Journey\". В нея херцозите говорят с журналиста Том Брадби за каузите, които са им най-близки до сърцето, както и за това какво е да си кралски представител във времена като днешните.   \"Беше приключение, но невинаги беше това, което очаквах“, казва Брадби в излъчения трейлър. \"Историята за времето им в Африка се отнася до работата им, личното щастие, но също така говорим за натиска и какво се крие зад сериозните им изражения\", допълва журналистът.   Припомняме, че именно в Африка Хари за първи път се обърна с гняв към жълтите медии и ги призова да спрат да вървят по петите на съпругата му Меган Маркъл, подлагайки я непрекъснато под прицела на острия си език. Източник: woman.bg", "date": "2019.10.17", "title": "Филм нахлува в личното пространство на Меган и Хари по време на визитата им в Африка"}
{"url": "http://epicenter.bg/article/Evrostat--Balgariya-e-na-parvo-myasto-po-bednost-v-ES-/196050/2/0", "text": "България е на първо място в Евросъюза по дял на жители, които са заплашени от бедност. Това се посочва в публикувани днес данни на Евростат за 2018 г. по повод Международния ден за изкореняване на бедността, който се отбелязва на 17 октомври.    При средно за ЕС ниво на заплашени от бедност 21,7% в България този дял е 32,8 на сто. След нас следва Румъния с 32,5%, а трета е Гърция. Последни в класацията са Чехия (12,2%), Словения (16,2%) и Финландия (16,5%).   Статистическата служба на ЕС подчертава, че за последните 10 г. България е регистрирала най-голямо намаление в този дял в сравнение с другите страни членки – от 44,8% до настоящите 32,8%.", "date": "2019.10.17", "title": "Евростат: България е на първо място по бедност в ЕС "}
{"url": "http://epicenter.bg/article/Prezidentat-zapochva-svoya-sportna-initsiativa-za-stimulirane-na-masoviya-sport/196049/2/0", "text": "Президентът Румен Радев започва нова инициатива на институцията под името \"Спортувай с президента\".   Това обяви той в заключителното си изказване на днешната конференция \"Спортът, децата и бъдещето\", в която участваха експерти в областта на медицината, психологията, педагогиката, физическото възпитание, съобщава БТА.    Децата в България спортуват, но не достатъчно и не всички деца спортуват, заключи Румен Радев.  Децата все повече пропадат във виртуалната реалност. Много неща могат да се направят. Трябва да са ни ясни проблемите и те да стават достояние на институциите, категоричен в президентът.    Основният играч е семейството. Ролята на семейството е огромна, допълни той. Следващият фактор е училището.    Общините също трябва да са ангажирани, каза Радев. Президентът предлага инициатива \"Спортувай с президента\" и иска администрацията на държавния глава да бъде партньор.    Децата пропадат в мрежата на апатията, смята той. На това той противопоставя мрежата на масовия спорт.    Румен Радев каза, че няма от утре да сложи маратонки и да обикаля всички игрища. Той заяви своята лична ангажираност на всички нива. Мога и трябва да бъда ангажиран, закани се президентът. Спортът ще бъде основният му инструмент за борбата с апатията. Тепърва ще стане ясно как ще се реализира тази инициатива. Институциите ще се съюзяват в името на спорта и бъдещето на нацията.", "date": "2019.10.17", "title": "Радев започва инициатива \"Спортувай с президента!\""}
{"url": "http://epicenter.bg/article/Anton-Peychev--Stranata-ni-izostava-seriozno-v-prerabotkata-na-biootpadatsi-/196070/2/0", "text": "За да бъде ефективен преходът ни към кръгова икономика и за да рециклираме по-голяма част от отпадъците ни, трябва да осъзнаем като потребители. Това каза за предаването за Радио „Фокус“ Антон Пейчев, главен експерт в дирекция „Управление на отпадъците“ към Министерството на околната среда и водите.    Данните към 2017 година показват, че страната ни изостава сериозно в преработката на биоотпадъци, а от битовите отпадъци 35% се рециклират. „Това включва от една страна материалното рециклиране – пластмаса, хартия, метал и от друга страна включва компостирането на биоотпадъци. При материалното рециклиране, процентите на България са около и над средните за Европейския съюз. При нас все още изостава процентът на рециклирането на биоотпадъците. Не разполагаме с официални данни, за да видим как се предвижват конкретните отчетни резултати. Но това е в цялостната политика и в програмните документи. В програмирането на Оперативната програма „Околна среда“ е поставен акцентът върху биоотпадъците. Вече тече изграждането на редица компостиращи инсталации, които бяха договорени в сегашния програмен период. Като резултат очакваме значително нарастване на компостираните биоотпадъци и да изпълним успешно целта до 2020 година за 50% рециклиране на отпадъци“, обясни Антон Пейчев.    Той припомни, че след две години в Европейския съюз ще бъде забранено разпространяването на пластмасовите продукти за еднократна употреба. Експертът обясни, че въпреки стремежа към разделно събиране, рециклиране и промяна на дизайна на продуктите, което е заложено в ервопейските директиви и стратегията за пластмасата, се оказва, че е необходимо някои от продуктите да бъдат забранени.", "date": "2019.10.17", "title": "Антон Пейчев: Страната ни изостава сериозно в преработката на биоотпадъци "}
{"url": "http://epicenter.bg/article/Ombudsmanat-izprati-preporaki-do-MRRB-i-MTSP-za-kachestvoto-i-zaplashtaneto-na-piteynata-voda/196071/2/0", "text": "Омбудсманът Диана Ковачева изпрати две препоръки - до министъра на регионалното развитие и благоустройството Петя Аврамова във връзка с качеството и заплащането на водата за питейно-битови нужди и до министъра на труда и социалната политика Бисер Петков за подпомагане на лица с ниски доходи при плащане на водоснабдителни услуги. Това съобщиха от пресцентъра на омбудсмана, цитирани от Агенция \"Фокус\". Повод за препоръките станаха многобройните жалби на граждани срещу лошото качество на водата, в които настояват за намирането на по-справедливо решение при заплащане на услугата. „Когато доставяната вода е негодна за питейно-битови цели е налице неизпълнение на задължение на ВиК оператора, поради което и цената на водата следва да бъде като за вода с непитейни качества“, пише доц. Ковачева до регионалния министър. Омбудсманът настоява за изготвянето на ясна процедура, при която да се констатира в бърз срок лошото качество на водата за питейно-битови нужди и да се направи корекция на заплащаната цена.  Тя обръща внимание, че няма реални последствия след общественото обсъждане на Проекта на Наредба за условията и реда за присъединяване на потребителите и за ползване на водоснабдителните и канализационните системи. „Гражданите очакваха нова Наредба да регламентира и по-справедлив начин за разпределението на разход вода „общо потребление“ в сгради-етажна собственост“, пише още омбудсманът до министър Аврамова.  В препоръката до министър Петков доц. Диана Ковачева за втори път поставя въпроса за необходимостта от подпомагане на социално уязвими граждани при заплащане на услугите за вода. Водоснабдяването за питейно-битови нужди, като основна жизнена потребност, е извън обхвата на Закона за социалното подпомагане. Омбудсманът подчертава, че цената на водата се повишава непрекъснато, докато доходите на домакинствата намаляват и затова е наложително държавата да подпомогне социално слабите граждани – клиенти на ВиК, като им гарантира достъпа до вода, за да водят нормален и пълноценен живот.", "date": "2019.10.17", "title": "Омбудсманът изпрати препоръки до МРРБ и МТСП за качеството и заплащането на питейната вода"}
{"url": "http://epicenter.bg/article/Mustafa-Karadaya-ot-kardzhaliyskoto-selo-Enchets--Zaednostta-nyama-alternativa--/196072/2/0", "text": "  Екипът на Централния лъч на ДПС присъства на предизборна среща с жителите на село Енчец, община Кърджали. Това съобщиха от пресцентъра на ДПС.    Председателят на ДПС Мустафа Карадайъ посочи област Враца за пример за постигнати добри резултати на последните избори за ЕП като нетрадиционен район на ДПС.    „В общините Борован и Хайредин ДПС управлява от 2 мандата, а сега ще управлява и трети. В тези две общини не живее нито един турчин“, добави той.    Председателят на ДПС каза, че моделът на заедността дава своя продукт. Днес имаме няколко общини, където не живеят мюсюлмани, но местната власт е на ДПС.  \"Тази година жребият ни задължи общините на ДПС да не са по-малко от 55\", подчерта Карадайъ.    „В България етническите българи и християни знаят, че философията и политиката на заедността на ДПС нямат алтернатива в нашата Родина“, каза още председателят на ДПС. \"Затова искат техните общини да се управляват от знаещи, можещи, образовани и отговорни хора с политиката на ДПС“, добави той.    Зам.-председателят на ПГ на ДПС Йордан Цонев каза, че освен председателя на ДПС няма как да видите председателите на останалите системни партии да дойдат в Енчец.    „ГЕРБ ще вземе 300 000 гласа от София и 100 000 от Пловдив, Варна и Бургас. И след това като разпределят бюджета, познайте къде ще отидат парите от вашите данъци, добави той. Останалите партии нямат интерес към малките населени места и общини. ДПС е партията, която събира вашите гласове и подкрепа от малките села, махалите, малките и средните общини“, обяви Цонев.    „Не позволявайте нито един наш глас да отиде в друга партия, а само за ДПС, само за вас и вашето бъдеще“, заключи Йордан Цонев.    На предизборната среща присъстваха още зам.-председателят на ДПС и кмет на Община Кърджали инж. Хасан Азис, евродепутатът Атидже Алиева-Вели, членът на ЦОБ Ердинч Хайрула и народните представители Адлен Шевкед и Ерол Мехмед.  ", "date": "2019.10.17", "title": "Мустафа Карадайъ от кърджалийското село Енчец: Заедността няма алтернатива! "}
{"url": "http://epicenter.bg/article/Nikolay-Radev-i-d-r-Batashki-v-kv---quot-Gagarin-quot--Nie-sme-alternativa-na-statukvoto-v-Plovdiv/196074/2/0", "text": "  „Важен приоритет за нас е спасяването на общинското здравеопазване, тъй като то има социален ефект върху хиляди пловдивчани. Това означава оздравяване на МБАЛ „Св. Мина“, диспансерите и ДКЦ-ата\". Това заяви кандидатът на БСП за кмет на Пловдив Николай Радев на посещение в кв. \"Гагарин\" заедно с кандидата за районен кмет от \"БСП за България\" д-р Атанас Баташки. Той подчерта, че левицата има и конкретни решения по темата с лекарите. Радев посочи и други свои приоритети - общинският бюджет.   \"Трябва да преминем към програмно бюджетиране, като нашите първи два приоритета са здравеопазване и образование\", обясни социалистът. Не на последно място той посочи и промяна в разпореждането на общината с нейната собственост, като бъдат отменени всички разпоредителни сделки за продаване на общинско имущество и съставяне на ясна програма за управление на общинската собственост.    „Район \"Северен\" е пример за корупционно управление, на което ще сложим край“, заяви д-р Атанас Баташки. „Ние няма да даваме напразни обещания, вашите предложения ще залегнат в програмата ни „Пловдив на хората“ – посочи Николай Радев. Жителите на квартала поставиха на кандидатите конкретни искания за по-добре организирано сметосъбиране, за поддържане на междублоковите пространстава, за облагородяването на градинките и ремонт на детските площадки.  ", "date": "2019.10.17", "title": "Николай Радев и д-р Баташки в кв. \"Гагарин\": Ние сме алтернатива на статуквото в Пловдив"}
{"url": "http://epicenter.bg/article/Tomislav-Donchev-s-novi-idei-za-podobryavane-na-administrativnoto-obsluzhvane/196080/2/0", "text": "По предложение на вицепремиера Томислав Дончев стартират едномесечни обществени консултации по проект на Постановление за изменение и допълнение на Наредбата за административното обслужване. Това съобщи правителственият пресцентър.   Проектът има за цел да реформира изцяло системата за обратна връзка от потребителите и стандартите за качество на административната услуга и може да бъде открит на Портала за обществени консултации. Задължителни за всички администрации стават анкетните проучвания, консултациите със служителите, наблюдението по метода „таен клиент“, както и проверки относно сигнали, жалби и медийни публикации.  Във всички администрации се предвиждат общи стандарти по отношение на достъпността до и в центровете за обслужване, както и при комуникация с потребителите. Ще бъдат стандартизирани сроковете за отговор на запитвания и използването на опростени и лесни за попълване образци и формуляри. Измененията в Наредбата за административно обслужване ще дадат възможност на администрациите да усъвършенстват качеството на обслужване чрез постигане и на допълнителни собствени стандарти - за местоположение на центъра за обслужване, осигуряване на паркинг, онлайн комуникация с потребителя, онлайн проверки на статуса на услугата както и възможност за обслужване в извънработно време.  ", "date": "2019.10.17", "title": "Томислав Дончев с нови идеи за подобряване на административното обслужване"}
{"url": "http://epicenter.bg/article/Aleksandar-Andreev--Tragnaha-i-parvite-kamioni-s-byuletinite/196083/2/0", "text": "Днес тръгнаха и първите камиони с бюлетините за пет области – Бургас, Русе, Варна, Шумен и Търговище. Това каза по време на брифинг в ЦИК за местните избори на 27 октомври, говорителят на Централната избирателна комисия Александър Андреев, предаде Агенция \"Фокус\".   „Оттук нататък по график ще бъдат разпределени и в останалите областни градове, за да може те да бъдат комплектовани за съответните общини и в деня на изборите да бъдат предадени на секционните избирателни комисии, за да започне подготовката за изборния ден. Общият брой на граждани на държави-членки на ЕС, които са заявили и ще участват в изборите са 770“, уточни той.   ЦИК е приела и решение за примерното сгъване на бюлетината, съобщи още Андреев. „Избирателят би могъл да сгъне по всякакъв друг начин бюлетината като има две съществени условия, а именно опазването на вота и да бъдат видими частите, предназначени за секционната избирателна комисия. Това са квадратчетата, на които се поставят печатите на гърба на бюлетината и отрязъкът с номера на бюлетината, така че той да може да бъде скъсан на секционната избирателна комисия без да се разкрие вота на избирателя“, каза той.    „Тази седмица започна обучението на Общинските избирателни комисии“, каза още Андреев и допълни, че към момента обучението протича нормално и при засилен интерес от страна на всички Общински избирателни комисии. ", "date": "2019.10.17", "title": "Александър Андреев: Тръгнаха първите камиони с бюлетините"}
{"url": "http://epicenter.bg/article/Petr-Kelner--nay-bogatiyat-cheh--kupuva-Bi-Ti-Vi--/196085/2/0", "text": "Инвестиционната група на чешкия милиардер Петр Келнер - PPF, е останала единствен кандидат за придобиването на активите на Broadcaster Central European Media Enterprises (CME), сред които е и българската \"bTV Media Group\"   Това се посочва в  , където е уточнено, че пазарът очаква новини за продажбата на CME от мажоритарния й собственик - американския гигант AT&T.    Както \"Банкеръ\" вече писа, на финала на търга за активите на CME конкурент на Келнер е била американската компания Discovery. Щатското дружество обаче явно вече не интересува от сделката.     Чуждестранни издания поясняват, че преговори между PPF и CME се водят от месец март. Също така споразумението за активите на Central European Media Enterprises е трябвало да бъде подписано още през юли или август, но се е стигнало до забавяне - вероятно поради спор около цената. В рамките на сделката CME се опитва да продаде всичките си активи в региона на Централна и Източна Европа.    През юли 2018 г. инвестиционното дружество PPF на Петр Келнер придоби \"Теленор България\". Тогава PPF плати на норвежката Telenor общо 2.75 млрд. евро за бизнеса у нас, в Сърбия, Черна гора и в Унгария.    Петр Келнер бе и сред кандидатите в наддаването за активите на \"Нова броудкастинг груп\". PPF сключи споразумение с предишния собственик на NOVA телевизия, но не получи съответното надзорно одобрение от Комисията за защита на конкуренцията.   В крайна сметка \"Нова броудкастинг груп\" бе придобита от братята Кирил и Георги Домусчиеви за сумата от 185 млн. евро.   Приходите на bTV Media Group за 2018 г. са в размер на 84.6 млн. долара, което е с 5.3% повече в сравнение с година по-рано. От тях 58.4 млн. долара са приходи от телевизионни реклами, което е с 5.4% повече, а 21 млн. долара от абонаменти и такси за разпространение на съдържание. В портфолиото на групата влизат телевизионните канали bTV, bTV Cinema, bTV Comedy, bTV Action, bTV Lady и Ring.bg.    ", "date": "2019.10.17", "title": "Петр Келнер, най-богатият чех,  купува Би Ти Ви? "}
{"url": "http://epicenter.bg/article/Mnogo-zrelishta-i-adrenalin-na-dve-gumi-v-Kirkovo/196086/2/0", "text": "За втора поредна година Крос клуб Кирково със съдействието на Община Кирково канят любителите на екстремните спортове на 8-ми последен кръг от BG X Enduro Championship, който ще се проведе в Кирково на 19-20 октомври.    Най-добрите състезатели в страната показват класа в местността „Кукуля\", съобщиха от община Кирково.   На 19-ти oктомври от 16:00 ч. на пистата - Cross Club Kirkovo KKK, всички ще могат да чуят Валя Балканска.      ", "date": "2019.10.17", "title": "Много зрелища и адреналин на две гуми ще има в Кирково този уикенд "}
{"url": "http://epicenter.bg/article/Slavi-si-kupil-starozagorska-televiziya-sled-sdelka-za-500-000-leva/196087/2/0", "text": "Слави Трифонов е закупил своя телевизия след сделка за 500 000 лева, съобщава \"Лупа\". Шоуменът-политик е новият собственик на лиценза за излъчване на регионалната ТВ „Стара Загора”. Не е учудващо, че медията наскоро получила и така нужния лиценз за национален ефир. Информацията се потвърдила и от проверка в Търговския регистър.   Фирмата, която оперира зад телевизия „Стара Загора”, е „Статис” АД. Точно преди седмица – на 10 октомври 2019-а, акционерното дружество е сменило борда на директорите и вече начело е един от най-близките хора на Слави – 50-годишният Евгени Маргаритов Димитров - Маестрото.   В управата влизат още 44-годишната Ася Тодорова Тодорова и 47-годишната Диана Димитрова Младенова.   Търговският регистър вече е внесъл промените в управата на фирмата зад ТВ „Стара Загора”   Капиталът на АД-то е 51 000 лева, разпределени в 1500 поименни акции с цена 34 лв., показа още проверката ни. Адресът на фирмата вече е променен на София, пл. България 1, НДК, зала 12.   Доскоро зад регионалната медия стояха близкият до БСП адв. Дамян Георгиев (51) и журналистката Станимира Димова Димова (50). Засега няма официална информация каква е стойността на сделката, но според спекулациите ТВ „Стара Загора” е сменила собствеността си срещу 500 000 лева.   От екипа на Слави Трифонов вече анонсираха, че телевизията ще смени името си на „7/8” и по план трябва да стартира на 1 ноември 2019-а. Само преди два дни Дългия публикува във своя фейсбук профил кратко промо, което завършва с думите: „7/8 TV - силата е истината”. Очевидно има защо – след партията „Няма такава държава” шоуменът създаде и своя телевизия.   Във визитката на ТВ „Стара Загора” четем, че е национална телевизия със студио в Града на липите и поетите, която с програмата си обхваща широк набор от теми, които засягат аудитория от цялата страна.   Програмата стартира през 1996 година. Това е първата информационна телевизия, ориентирана към новини и публицистични предавания в Стара Загора и региона. Обективно и безпристрастно отразяване на събитията, представяне на различни гледни точки по най-актуалните теми на деня, всичко, което се случва в Стара Загора и региона бил фокусът на медията.   Потенциалната аудитория на телевизионната програма на практика обхваща цялото население на територията на България. Телевизия „Стара Загора” може да бъде гледана в мрежите на национални оператори като „Булсатком”, „Близу”, „Тракия Кабел”, „Нетера” и други, както и десетки регионални оператори. Програмата се излъчва на живо в сайта на телевизията, както и в онлайн каналите във фейсбук и ютюб.", "date": "2019.10.17", "title": "Слави си купил старозагорска телевизия за 500 000 лева"}
{"url": "http://epicenter.bg/article/Rosen-Zhelyazkov--Sofiya-shte-bade-domakin-na-Svetovnata-filatelna-izlozhba-prez-2020-g-/196088/2/0", "text": "София ще бъде домакин на Световната филателна изложба през 2020 г., съобщи министърът на транспорта, информационните технологии и съобщенията Росен Желязков по време на откриването на Европейската филателна изложба „Пловдив фила 2019“ и Международния панаир „Булколекто“. Това съобщиха от пресцентъра на министерството. Желязков припомни, че думата „филателия“ означава “приятели безкрай“. „Тя обединява както колекционерския дух, така и историческата памет, и произведенията на изкуството, каквото представляват пощенските марки“, каза министърът.  Той посочи, че двете престижни филателни събития се провеждат в годината, когато отбелязваме 140 години на българската филателия. По думите му, първите издания са създадени в града под тепетата, който през 2019 г. е европейска столица на културата.   „Тази година Пловдив е и европейската столица на филателията с тази прекрасна изложба“, добави министърът. В рамките на откриването на двете изложби, министър Желязков валидира пощенска марка „Стари ветроходни кораби“. Той каза, че това пощенско издание ще представлява голям интерес за всички любители и колекционери, не само заради неговата художествена стойност.   „Авторът Ненко Атанасов е пресъздал духа на времето чрез морските кораби на различни епохи, започвайки от египетски, древногръцки, римски, преминавайки през викингски, английски и т.н. до наши дни“, добави министър Желязков. Той подчерта, че тиражът на един от проектите е само 1000 екземпляра.", "date": "2019.10.17", "title": "Росен Желязков: София ще бъде домакин на Световната филателна изложба през 2020 г."}
{"url": "http://epicenter.bg/article/Vodenata-ot-SASht-mezhdunarodna-koalitsiya-nanese-vazdushni-udari-v-Siriya/195995/7/0", "text": "ВВС на международната антитерористична коалиция, водена от САЩ, нанесоха въздушни удари в Сирия, унищожавайки склад с боеприпаси, останали след изтеглянето на войските, съобщава TACC, цитирана от \"Фокус\". Съответната информация бе публикувана на официалната интернет страница в „Туитър“ на представителя на операцията „Непоколебима решителност“ Майлс Кугинс, която се води на територията на Сирия и Ирак от група държави. „На 16 октомври, след като военните служители на коалицията и основната военна техника напуснаха [окръга], два [изтребителя] F-15E на коалицията успешно започнаха предварително планиран въздушен удар срещу завод на [компания] Lafarge (най-близкото населено място е Кобани), с цел унищожаване на складовете за боеприпаси и намаляване на годността на военния обект\", написа Кугинс. По-рано той съобщи, че коалиционните сили са напуснали градовете Ракка и Табка в североизточната част на Сирия. Телевизионният канал Al Mayadeen информира, че сирийската армия е влязла в град Ракка, който доскоро беше под контрола на кюрдските милиции. Във вторник сирийските правителствени сили поеха контрола над град Табка и близкото летище в провинция Ракка, а също така заеха редица мостове през река Ефрат и две водноелектрически централи.", "date": "2019.10.17", "title": "Водената от САЩ международна коалиция нанесе въздушни удари в Сирия"}
{"url": "http://epicenter.bg/article/Sin-na-holivudski-aktyor-zastrelyan-ot-politsiyata--sled-kato-ubil-mayka-si/196003/7/0", "text": "Синът на холивудския актьор Рон Ели бе застрелян, след като уби майка си, съобщава БГНЕС.   Престъплението е станало във вторник вечерта в къщата на актьора в предградието на калифорнийския квартал „Санта Барбара“. Пристигайки при сигнал за скандал, помощниците на местния шериф открили тялото на 62-годишната Валери Ели с множество прободни рани.   Скоро служителите на реда открили заподозрения в убийството, 30-годишният син на актьора, Камерън Ели. От изявлението на шерифа става ясно, че младежът „представлявал заплаха“, във връзка с което помощниците на шерифа трябвало да го застрелят. Стартирано е разследване на инцидента. Камерън Ели учи в академията “Филипс Ексетър“ в Ню Хемпшир през 2007 г., след което постъпва в университета в Харвард, където играе за местния футболен отбор. Последните две години работи като охранител.   Валери Ландин Ели печели конкурса „Мис Флорида“ през 1981 г. От брака си с Рон Ели има три деца. Рон Ели е известен с участието си в телевизионната версия на историята за Тарзан през 60-те години.    New info on the  , home to actor   and his wife. Video credit: Oliver Forster   ", "date": "2019.10.17", "title": "Син на холивудски актьор застрелян от полицията, след като убил майка си (Видео)"}
{"url": "http://epicenter.bg/article/Predstoi-tezhka-sreshta-na-varha-v-ES--dogovorat-za-Brekzit-ne-e-garantiran-/196004/7/0", "text": "Европейският съюз и Обединеното кралство постигнаха значителен напредък в преговорите за споразумението за излизането на страната от структурите на Общността. Въпреки това няма гаранция, че на срещата на държавните и правителствените ръководители в Брюксел ще бъде постигнат нов договор. А това означава, че започващият форум на върха на ЕС ще бъде тежък, коментира германският национален ежедневник Die Frankfurter Allgemeine Zeitung, цитиран от Агенция \"Фокус\".    Все пак мнозина се надяват на щастлива развръзка в следващите два дни. Канцлерът на ФРГ Ангела Меркел ще проведе кръг от преговори с колегите си, считано от следобедните часове на деня натам. Преди това тя ще изнесе реч пред Бундестага.    Две седмици преди планирания Брекзит на 31 октомври, експерти от двете страни постигнаха решителен напредък. Те сключиха споразумение по въпроси, които дълго време се смятаха за най-големите препятствия, включително избягването на митническа граница между Република Ирландия и Северна Ирландия.    Но цялостно споразумение все още няма, най-вече заради малките, но сложни детайли, които трябва да бъдат заложени в окончателния договор. Дипломат от Брюксел подчерта, че все още няма дори проектодокумент. ЕС се притеснява, че времето изтича, а политическо споразумение между Брюксел и Лондон няма.    Експертът на Европейския парламент по Брекзит Ги Верхофстад заяви след брифинг на преговарящия Мишел Барние: „Има място за споразумение, но все още такова не е постигнато“. Верхофстад призна, че има „фундаментална промяна“ в позицията към Великобритания. Въпросът е дали Камарата на общините в Лондон ще я одобри.    Отстъпките на Джонсън пред ЕС могат да застрашат необходимата му подкрепа в британския парламент. Премиерът няма мнозинство в долната камара и зависи от всеки глас. Може да се отбележи, че в бъдеще вероятно би трябвало да бъде установена тарифна граница между ЕС и Великобритания в Ирландско море. Подобно предложение бе посрещнато с ожесточена опозиция в Лондон, особено от Демократическа юнионистка партия (ДЮП). Парламентът трябва да гласува споразумението, постигнато на специално заседание в събота. Това ще първата извънредна сесия на британския парламент за последните 37 години.    Освен спора за Брекзит, на срещата на върха на ЕС ще бъдат засегнати и други важни теми - стратегическата програма и средносрочното финансово планиране. Като гост се очаква бъдещият председател на Европейската комисия Урсула фон дер Лайен, която да представи своите планове.    Освен това ЕС търси общ отговор на турската военна офанзива в Сирия. Оръжейно ембарго или санкции обаче едва ли биха били подкрепени от мнозинството. Съществуват разногласия и по отношение на започването на преговори за присъединяване на Албания и Северна Македония. Франция наложила на вето на стартирането на процеса.  ", "date": "2019.10.17", "title": "Предстои тежка среща на върха в ЕС, договорът за Брекзит не е гарантиран "}
{"url": "http://epicenter.bg/article/Arestuvaha-3-ma-amerikanski-diplomati-v-blizost-do--39-39-zagadachna-39-39--ruska-baza/196005/7/0", "text": "Трима американски дипломати са били свалени от влак и арестувани от властите в понеделник в близост до ''загадъчна'' военна база в северозападната част на Русия.    По информация на руските осведомителни агенции дипломатите са били свалени принудително от влака в района на град Северодвинск. От Вашингтон потвърдиха за случая, като разясниха за Фокс нюз, че делегацията е била на официално посещение в Русия, където е трябвало да се срещне с представители на Министерството на отбраната.    Руските медии допълниха, че дипломатите не са имали издадено разрешително да преминават през този район на Русия, тъй като е необходим специален документ за пребиваване на външи лица точно в тази зона, считана за обект от националната сигурност на страната.    В крайна сметка дипломатите са били освободени, ''въпреки че са нарушили руското законодателство''. По случая властите отказват да дадат повече информация.   Източник: Новини.бг", "date": "2019.10.17", "title": "Арестуваха 3-ма американски дипломати в близост до ''загадъчна'' руска база"}
{"url": "http://epicenter.bg/article/Boyko-Borisov-shte-uchastva-v-zasedanieto-na-Evropeyskiya-savet/195993/2/0", "text": "Министър-председателят Бойко Борисов ще участва в заседанието на Европейския съвет, което ще се проведе на 17 и 18 октомври в Брюксел.    Държавните и правителствени ръководители ще обсъдят дългосрочния бюджет на ЕС, приоритетите за следващите 5 години, Брекзит и Европейската перспектива пред Северна Македония, съобщиха от правителствената пресслужба.    Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия.    Европейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.", "date": "2019.10.17", "title": "Борисов ще участва в заседанието на Европейския съвет. Темите са Брекзит и Северна Македония"}
{"url": "http://epicenter.bg/article/Ognyan-Zlatev--Ne-mozhe-da-ima-sigurnost-v-Evropa--ako-v-neya-ne-sa-vklyucheni-i-nashite-sasedi/196034/2/0", "text": "За момента това, което е важно за всички нас, е да имаме дата за началото на преговорите за присъединяване на Албания и Северна Македония, не можем да си представим Европа без Западните Балкани като интегрирана част от нея. Това каза ръководителят на представителството на Европейската комисия в Загреб Огнян Златев в интервю за Агенция „Фокус“.    Той допълни, че много би искал да има разширяване на ЕС и това е амбицията на всички, работещи за тази кауза.  „Аз работя и вярвам в тезата, че не може да има сигурност и стабилност в Европа, ако в нея не бъдат включени и нашите съседи. Това мога да го твърдя убедено, включително още от годините, преди да започна работа в Европейската комисия. Особено в последните години с всички тези заплахи и предизвикателства за Европейския съюз, които ни заобикалят“, добави той.    Златев посочи, че решението за разширяване е политическо и зависи от решенията на различните държави-членки. „Знаете, че някои от тях продължават да имат някакви съображения. И никой не знае кога най-накрая ще постигнем единодушно решение. Нека не забравяме, че чисто формално, за да се случи това, е необходим консенсус между всички държави-членки. Не може този въпрос да се реши с мнозинство“, добави той.   От думите му стана ясно още, че приоритетите на Хърватското председателството са общо четири на брой, като те са „Европа, която расте и се развива“, „Европа, която свързва“, „Европа, която пази и защитава“, а четвъртият е свързан с засилване на ролята на Европа като глобален играч в международната политика. \"Знаете, че през последните няколко години бяхме свидетели на силна динамика в международната политика с доста кризи, които се случват в съседни на Европа региони. И съвсем очаквано ние също като континентът с най-силната икономика е да искаме и нашият глас също да се чува в решаването на международните проблеми, а не само като най-големия донор например на хуманитарна помощ, а също така да участваме и в решаването на самите проблеми“, добави още Златев.", "date": "2019.10.17", "title": "Огнян Златев: Не може да има сигурност в Европа, ако в нея не са включени и нашите съседи"}
{"url": "http://epicenter.bg/article/Ventsislav-Venkov--I-v-Shumen--i-v-selata-horata-stradat-ot-koshmarniya-obshtestven-transport/196038/2/0", "text": "  „И в Шумен, и в селата хората страдат от кошмарния обществен транспорт, който или изобщо липсва, както в с. Лозево, или е крайно недостатъчен, а автобусите са в плачевно състояние. Това показаха десетките срещи с граждани, които проведохме с екипа ми през последните дни.” Това заяви кандидатът за кмет от „БСП за България” Венцислав Венков. Той коментира, че шатрата на БСП привлича много граждани, които се оплакват от проблемите на Шумен в разговори с него и кандидатите за общински съветници от левицата. По думите му най-много страдат от лошия транспорт незрящите.   „Те се оплакаха, че заради недостъпните за тях градски автобуси, те са буквално затворници в домовете си”, уточни Венков. На среща в Центъра за рехабилитация на хора със зрителни увреждания, Венцислав Венков и кандидатът за съветник Лили Петрова чуха много конкретни примери защо гражданите се чувстват ощетени – заради труднодостъпните за тях автобусни спирки, липсата на сигнализация за хора с увреждания, препълнените малки рейсчета, които понякога дори не спират, защото не могат да качат други пътници. Хората със зрителни увреждания поискаха от кандидатите на левицата нова транспортна схема в Шумен и нови автобуси, които ще са достъпни за всички граждани. Незрящите се оплакаха и от липсата на достъп до зала „Арена – Шумен”, която за тях се оказала невъзможна за посещения, защото трудно могат да влязат в нея. Хората със зрителни увреждания нямат и никакви условия за спорт и поискаха от следващия кмет да получат достъп поне до една от спортните зали.    Транспортът се оказа изключително сериозен проблем и за жителите на шуменския квартал Макак, с които по-късно се срещнаха кандидат- кметът Венцислав Венков и кандидати за общински съветници от листата на \"БСП за България\". В препълнената зала на местното читалище хората от Макак масово недоволстваха срещу недостатъчните и неудобни автобусни линии. До квартала има само 5 автобуса дневно, които са крайно недостатъчни.    В Макак имат огромен проблем и с липсата на канализация. Жителите питат защо вече 20 години слушат празни обещания за канализация. „Всички въпроси по канализацията са в ръцете на общинския кмет”, заяви народният представител от БСП Иван Иванов, който също присъства на срещата. Депутатът коментира, че за съжаление досегашният кметски екип не е смятал кварталите и селата за важни обекти. „Канализация може да има, но трябва много сериозна работа с ВиК – Шумен, което за съжаление е докарано до фалит”, посочи Иван Иванов. В тази връзка бившият зам.-кмет по строителство и кандидат за нов мандат Иван Йонков посочи, че изграждането на канализацията е напълно възможно и ако БСП спечели властта, ще работи за това през следващите години. „Още през декември ще заложим средства в следващия бюджет за проектиране на канализация в кварталите Макак и Мътница и през следващите години ще започне реалното строителство”, каза Иван Йонков.  ", "date": "2019.10.17", "title": "Венцислав Венков: И в Шумен, и в селата хората страдат от кошмарния обществен транспорт"}
{"url": "http://epicenter.bg/article/Vanshno-reagira-ostro-na-publikuvana-karta-na-Turtsiya--obhvashtashta-teritorii-i-ot-Balgariya-/196040/2/0", "text": "Във връзка с публикации в български медии за карта на Република Турция, обхващаща територии и от Република България, поместена във Фейсбук профил, свързан с Хулуси Акар, министър на националната отбрана на Турция, МВнР информира, че още в сряда в ранния следобед публикацията бе докладвана на вицепремиера и министър на външните работи Екатерина Захариева.    Тя се разпореди незабавно зам.-министър Петко Дойков да се свърже с турския посланик Хасан Улусой. Това съобщиха от пресцентъра на Министерството на външните работи.    Посланикът направи проверка и потвърди, че този профил няма нищо общо с министър Акар, като се предполага, че той се поддържа от група хора. Посланик Улусой обеща да предостави допълнителна информация, след като турската страна направи допълнителни проверки.   Преди дни в профил, за който се твърди, че има връзка с министър Хулуси Акар, бе публикувана карта, на която големи части от България, Гърция, Сирия, Ирак и целия остров Кипър са включени в територията на Турция.    се подчертава, че тези територии са принадлежали на турската държава и ще се върнат в нея.  ", "date": "2019.10.17", "title": "Външно реагира остро на публикувана карта на Турция, включваща територии от България "}
{"url": "http://epicenter.bg/article/Rumen-Hristov--Institutsiite-tryabva-da-rabotyat-v-interes-na-horata/196042/2/0", "text": "  \"Институциите трябва да работят в интерес на хората, защото това е тяхната функция\". Това заяви кандидатът на БСП за кмет на община Нова Загора Румен Христов в с. Пет Могили, където той и кандидатите за общински съветници от листата на „БСП за България” Иван Ников, Васил Стоянов и Станимир Русев се срещнаха с граждани. Кандидатът за кмет на БСП бе категоричен, че ще направи общинската администрация в Нова Загора отворена към хората, за да могат по-бързо и лесно да се решават проблемите им. Христов пое ангажимент да работи по решаването на проблемите на жителите на общината- да бъде изготвен график за посещения на общинските съветници от левицата във всички населени места от общината, за да има чуваемост и проблемите да бъдат пресичани още в зародиш. Във връзка с проблемите на здравеопазването в община Нова Загора, Румен Христов обясни, че като кмет на първо място ще постави интересите на пациентите и медицинския персонал в общинската болница. \"Само така ще бъдат удовлетворени и потребностите на пациентите, и нуждата от по-добра среда за работа на лекарите и медицинските сестри. С по-доброто разходване на общинските средства, Нова Загора ще се превърне и в община с по-добри и достъпни социални услуги\", коментира той. Кандидатът за общински съветник Васил Стоянов призова хората да гласуват с №56 на изборите на 27.10 и добави, че като млад човек подкрепя мерките и идеите на Румен Христов за превръщането на Нова Загора в едно по-добро място за живот и работа. Той бе категоричен, че трябва да се спре реваншизмът в общината и всеки млад човек, без значение от политическите си убеждения, да има право на работа и достоен живот, за да може така хората да остават по родните си места.", "date": "2019.10.17", "title": "Румен Христов: Институциите трябва да работят в интерес на хората"}
{"url": "http://epicenter.bg/article/Prof--Vladimir-Chukov--Kartata-na-Turtsiya-e-porednata-provokatsiya--no-tya-ne-e-bez-istoricheska-obosnovka/196044/2/0", "text": "Поредна провокация е публикацията с карта на Турция, обхващаща територии и от България, но тя не е без историческа обосновка. Това каза в коментар за Агенция „Фокус“ арабистът проф. Владимир Чуков във връзка с публикацията с карта на Турция, обхващаща територии и от България.    “Подобно нещо не би могло да ни изненада. През 6-7 години се появяват всякакви форми на Турция като наследник на Османската империя. Нека да кажем следното, че последният османски парламент утвърждава границите на Турция и в рамките на тази държава влизат територии на съседни държави, част от които е и България. Трябва да кажем, че има различни формати колко са българските земи, които влизат вътре. Понякога е чак до Пловдив, по някой път са малко над сегашното турско-българска граница. Ние виждаме тази Турция с различни варианти било то за България, било то за Гърция. Ето например тези седемте острова гръцки, които те априори не признават, че са гръцки, винаги са вътре. Само че има карти, които са с много повече острови“, посочи той.    Чуков добави, че преди се е водел огромен дебат, по време на Операция „Маслинова клонка“, когато Африн беше окупиран.    „Тогава цяла Северна Сирия влиза в тази османо-турска държава, също така и части от Северен Ирак, като вътре отиват чак до Мосул, който е обект на исторически претенции от страна на Турция. Ето тук вече е начин на интерпретиране. Така че много често съвременни турски политици казва: „Това няма никакво значение, това са спекулации, не гледайте подобно нещо“, но има акт на последния османски парламент, с който части от настоящите български територии са част от Турция“, допълни още арабистът.    Чуков добави още, че по темата съществуват международни споразумения.    „Например в споразумението от /…/ се определят българо-турските граници и парадоксът е, че България тогава не присъства на тази много важна международна конференция за определянето на границите на Турция. И това е всъщност част от проблемите, които произтичат още от началото на миналия век: къде всъщност са границите, които консенсусно трябва да бъдат признати от турската страна. И поради тази причина ту са малко по на север, по на юг, но части от тази територия, която в момента е в България, влиза в последния акт на османския парламент, оттам идва“, обясни още проф. Владимир Чуков.  ", "date": "2019.10.17", "title": "Проф. Владимир Чуков: Картата на Турция е поредната провокация, но тя не е без историческа обосновка"}
{"url": "http://epicenter.bg/article/Prof--Aneliya-Klisarova--/196051/2/0", "text": "   Експертният съвет по архитектура и градоустройство към кмета на Варна трябва да бъде възстановен, е позицията на кандидата на БСП за кмет на морския град проф. Анелия Клисарова. Според нея основната му задача ще бъде осъвременяването на Общия устройствен план на града, както и разглеждането на всички важни проекти. \"Ясно е, че нещата във Варна се правят отзад напред и \"на парче\". Градът се презастроява без визия и цялостен план\", смята Клисарова. Според нея има цели новообособени квартали, където няма улици и номера, нито нормални комуникационни връзки и подземна инфраструктура. Във Визията за Варна на БСП е заложено възобновяване правомощията на районните кметове. В момента главният архитект на града отговаря за всяко нещо, включително за преместваемите обекти в пазарчетата по кварталите, а дирекцията в общината не може да спази сроковете, дадени по закон, посочва кандидатът за кмет. От друга страна, районните кметства имат специализирани дирекции и, ако им бъдат върнати правомощията, ще могат да решават проблемите в срок и в услуга на гражданите, е позицията на проф. Клисарова.  ", "date": "2019.10.17", "title": "Проф. Анелия Клисарова: Експертният съвет по архитектура към кмета на Варна трябва да се възстанови!"}
{"url": "http://epicenter.bg/article/Tsatsarov--Geshev-i-shefovete-na-sluzhbite-obsazhdat-v-SASht-borbata-sreshtu-koruptsiyata-i-praneto-na-pari/196052/2/0", "text": "Продължава работната програма на главния прокурор Сотир Цацаров и заместника му Иван Гешев, които са на посещение в САЩ по покана на американската страна.    В българската делегация участват още председателят на Държавна агенция „Национална сигурност“ Димитър Георгиев, председателят на Държавна агенция „Разузнаване“ Атанас Атанасов и изпълняващият длъжността директор на Служба „Военна информация“ Велко Атанасов, съобщават от пресцентъра на държавното обвинение.    В работната програма са включени срещи във Федералното бюро за разследване, Съвета за национална сигурност към Белия дом, както и в други правоохранителни органи във Вашингтон.    Основна тема на разговорите е сътрудничеството между правоохранителните органи на САЩ и България, обменът на информация, противодействието на корупцията и организираната престъпност, прането на пари, както и действията в защита на националната сигурност.  ", "date": "2019.10.17", "title": "Цацаров, Гешев и шефовете на службите обсъждат в САЩ борбата срещу корупцията и прането на пари"}
{"url": "http://epicenter.bg/article/Dnes-v-Krumovgrad-shte-se-provede-Nosht-na-prilepite-/196053/2/0", "text": "За пръв път в Крумовград ще се проведе Нощ на прилепите. Проявата се организира от фондация \"Наука за природата\" като част от проекта \"Живот под един покрив\". Насочена е предимно към децата и учениците. Началото е днес, 17 октомври, от 13 часа в градския парк на Крумовград. Един от партньорите на фондацията е златодобивната компания \"Дънди Прешъс Металс Крумовград\", предаде БНР.   Повече за събитието разказва Рашид Рашид, представител на организаторите:   Събитието, което се организира в Крумовград е част от 23-тата година на Международната нощ на прилепите и за първи път ще се проведе в Крумовград. Ние го органзираме от името на фондация „Наука за природата“, като част от проект, който изпълняваме в Южна България „Живот под един покрив“.   Аудиторията която посещава тези дни са често деца. Нашата цел е да информираме как прилепите и хората можем да съжителстваме нормално, без да има конфликт между нас. Прилепите много често биват атакувани от хората поради това, че са нощно активни и непознати, а това често стряска хората. По време на събитието ще дадем повече информация на посетителите, разказа Рашид Рашид.   Очакваме да дойдат деца от 6-7 училища в общината. Организирани са общинските автобуси, с които да бъдат докарани, така че се надявам да бъде голямо събитие.   Започваме от 13 часа, в градския парк, в близост до Младежкия дом, каза още той.   По време на събитието ще има художници, които ще рисуват прилепи по лицата на децата. Ще имаме различни игри свързани със загадки за прилепите. Ще имаме преди това лекция за децата, за да научат малко повече за прилепите, допълни Рашид.    Ние като фондация „Наука за природата“ сме обявили месец октомври за месец на прилепите в България. Първите две събития се проведоха в София – в „Музейко“ и в Столичния зоопарк и сега е третото в Крумовград, съобщи Рашид Рашид.", "date": "2019.10.17", "title": "За първи път в Крумовград се провежда Нощ на прилепите"}
{"url": "http://epicenter.bg/article/GERB-Sofiya--Maya-Manolova-tvardi--che-nyama-bilbordove--no-faktite-govoryat-drugo--/196060/2/0", "text": "  Днес по време на предизборния дебат за кмет на София между Йорданка Фандъкова и Мая Манолова, г-жа Манолова заяви в ефир: „Нямам билбордове“. Това съобщават от пресцентъра на ГЕРБ.    \"Това е поредната лъжа, която г-жа Манолова изрича и тя се опровергава от нейните билбордове по улиците на София. Това е видно от приложените снимки. Използването на билбордове за предизборна агитация е нормална практика! Не е нормално да лъжеш, че не използваш, когато очевидно го правиш\", коментират от ГЕРБ.    \"В началото на своята предизборна кампания г-жа Манолова обеща, че всеки ден ще публикува на сайта си списък на даренията, с които ще финансира кампанията си. До ден днешен този раздел на сайта й е празен\", подчертават от ГЕРБ.  ", "date": "2019.10.17", "title": "ГЕРБ-София: Мая Манолова твърди, че няма билбордове, но фактите говорят друго! "}
{"url": "http://epicenter.bg/article/-Valshebniyat-svyat-na-Rodopite--otnovo-sabira-mladi-hudozhnitsi-i-fotografi-ot-tsyalata-strana-/196061/2/0", "text": "За 12- та поредна година в Кърджали ще се проведе Националният празник на детското изкуство „Вълшебният свят на Родопите”, посветен на 21 октомври - Деня на Кърджали. Това съобщиха от пресцентъра на  община Кърджали.   Националната проява включва два конкурса: Национален конкурс за детска рисунка „Вълшебният свят на Родопите” и Национален конкурс по фотография „Фотоприказки”. Организатори са Министерство на образованието и науката, Национален дворец на децата, Регионално управление на образованието, Община Кърджали и Общински детски комплекс.     Проявата е включена в Националния календар на МОН за изяви по интереси на деца и ученици за учебната 2019/2020 г.    Националният празник на детското изкуство “Вълшебният свят на Родопите” има за цел да запознае участниците с разнообразието, колорита, богатата духовна култура на Източните Родопи и да създаде подходяща творческа атмосфера за изява на талантливите деца от цяла България.    Регламент за участие:    В Националният конкурс за детска рисунка „Вълшебният свят на Родопите” могат да участват деца и ученици на възраст от 6 до 19 г. Няма ограничение в техниката на рисуване. Всяко дете може да участва в конкурса с не повече от 2 творби. Размерите на рисунката трябва да са 35/50 см. Оценка и класиране на участниците ще се извърши в три възрастови групи: 6 – 10 г.; 11 – 14 г. и 15 – 19 г.    В Националният конкурс по фотография „Фотоприказки” могат да участват ученици от V до ХІІ клас в категориите Художествена фотография и Пейзаж и природа. Учениците ще се състезават в две възрастови групи: V – VІІІ кл. и ІХ – ХІІ кл.    Участието във фотоконкурса е индивидуално. Всеки ученик може да участва с черно-бели и цветни снимки до 5 броя с формат на фотографиите – най-малко 20/30 см.    Крайният срок за получаване на рисунките и фотографиите е 22.10.2019 г. в ОДК гр.Кърджали.    И в двата конкурса ще бъдат връчени специални награди и награди за І, ІІ и ІІІ място, които са осигурени от Община Кърджали.    Официалното откриване на Националният празник на детското изкуство “Вълшебният свят на Родопите” ще се състои на 1.11.2019 г. от 17.30 часа в ОДК гр. Кърджали", "date": "2019.10.17", "title": "„Вълшебният свят на Родопите“ отново събира млади художници и фотографи от цялата страна "}
{"url": "http://epicenter.bg/article/Boyko-Borisov-pristigna-v-Bryuksel-/196062/2/0", "text": "\"Пристигнах в Брюксел, където ще участвам в заседанието на Европейския съвет, в което с лидерите на другите държави ще обсъдим дългосрочния бюджет на ЕС, приоритетите за следващите 5 години и Брекзит.\"   Това написа във Фейсбук премиерът Бойко Борисов. Заседанието на Европейския съвет, което ще се проведе на 17 и 18 октомври в Брюксел.    Държавните и правителствени ръководители ще обсъдят дългосрочния бюджет на ЕС, приоритетите за следващите 5 години, Брекзит и Европейската перспектива пред Северна Македония, съобщиха по-рано от правителствената пресслужба.    Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия.    Европейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.  ", "date": "2019.10.17", "title": "Бойко Борисов пристигна в Брюксел!"}
{"url": "http://epicenter.bg/article/Dobromira-Tosheva-v-Trakiya--Shte-upravlyavame-prozrachno-i-zaedno-s-horata/196065/2/0", "text": "  Добромира Тошева, кандидат за кмет на район Тракия на Пловдив от левицата проведе среща с членовете на клуб „Идея“ към читалище „Младост“. „Финансирането на читалищата е проблем, затова и ремонтите им, снабдяването с книги и компютри „висят”\"- каза тя. Тошева обеща подкрепа за оцеляването на самородните институции в района, които въпреки трудностите пазят националните традиции. Видовете самодейност и начините за насърчаването на читателския интерес бяха в центъра на разговора. Не бяха подминати и болните за всички жители на района и на града теми за инфраструктурата, общинското здравеопазване, транспорта, социалните услуги. Проблемите да се решават и да се прави отчет за тях – настояха участниците в срещата в читалището.  На финала на срещата Тошева обясни на гражданите позицията на „БСП за България” за прозрачно общинско управление с участието на гражданите в контрола, за административно обслужване на едно гише, за увеличаване на вида и качеството на социалните услуги.  ", "date": "2019.10.17", "title": "Добромира Тошева в Тракия: Ще управляваме прозрачно и заедно с хората"}
{"url": "http://epicenter.bg/article/-Galap--s-globalni-danni-po-otnoshenie-na-mneniyata-za-rasovoto-ravenstvo-/196066/2/0", "text": "По повод засиления интерес към отношението на българите към хора от различни раси, припомняме резултати от глобално изследване на Световната асоциация „Галъп интернешънъл“, проведено в края на 2016 г. У нас дейността на асоциацията се представлява от нашата агенция, а от две години насам президент на световната асоциация е Кънчо Стойчев.    Ето линк към оригиналната публикация:    Респондентите бяха помолени да отговорят до каква степен са съгласни с твърдението „Някои раси превъзхождат други раси“ (наред с твърдения по отношение на религиозното и културното равенство).    Резултатите са показателни за това, че България отговаря на този въпрос, както отговарят и повечето от останалите общества на Балканите. Както и тогава беше отбелязано, този тип данни показват и степента, в която дадено общество се чувства застрашено или изложено на потенциални или скорошни конфликти.    Таблицата показва чувството за расово превъзходство в низходящ ред. Категорията „съгласен“ обединява отговорите от типа „напълно съгласен“ и „по-скоро съгласен“. Категорията „несъгласен“ обединява „напълно несъгласен“ и „по-скоро несъгласен“. Възможни са минимални отклонения заради закръгляване.      ", "date": "2019.10.17", "title": "„Галъп“: 45 на сто от българите са съгласни с твърдението „Някои раси превъзхождат други раси“"}
{"url": "http://epicenter.bg/article/Sastoyanieto-na-Stefan-Danailov-prodalzhava-da-e-tezhko--Intubiran-e--V-koma/196068/2/0", "text": "  \" \", бяха думите на близките му, които се надяват на чудо.   \"   В последната седмица  , научи    \"Имаше кръв в белия дроб. Лекарите взеха хистологии, но не знаем резултатите официално\", каза тази сутрин Росен Цанков, синът на Мария Данаилова и Вили Цанков.   Междувременно актрисата Ирен Кривошиева съобщи, че синът им Владимир Данаилов спешно се връща в България, за да е край баща си. 33-годишният Влади живее в САЩ и наскоро сключи брак с американската си приятелка. В нейната компания той бе в България за премиерата на пиесата \"Актрисата\" с участието на баща му.   Припомняме, че 76-годишният актьор постъпи в интензивното отделение на болницата през миналата седмица след тежък пристъп на задух. През август Стефан Данаилов претърпя спешна операция на тазобедрената става, след което му бе назначена рехабилитация във военния санаториум в Хисаря.    се надява чудото да се случи и Стефан Данаилов да започне да се възстановява по-бързо.", "date": "2019.10.17", "title": "Състоянието на Стефан Данаилов продължава да е тежко! Интубиран е. Не е в съзнание"}
{"url": "http://epicenter.bg/article/Prof--Aneliya-Klisarova--Da-napravim-Varna-zaedno-po-krasiva-/196067/2/0", "text": "  Да направим заедно Варна по-красива, призовава в предизборно обръщение кандидатът на БСП за кмет на Морската столица проф. Анелия Клисарова. Проф. Клисарова качи клип във Фейсбук, в който посочва защо се кандидатира и какво иска да постигне, ако гражданите на Варна й дадат доверието си.   \"В моята професионална кариера съм доказала, че постигам целите, които съм си поставяла. Постигнах много, защото работих с желание, работих със сърце, имах волята и имах визията\", обръща се към варненци проф. Клисарова. И продължава: \"Сега имам \"Визия за Варна\"! Да бъдат по-щастливи хората във Варна, Варна да стане по-красива!\"   В обръщението си тя подчертава, че сегашният бюджет на общината е рекорден, но пита какво постигнахме с този бюджет. \"Парите отиват към определени фирми, а в същото време фалират 70 предприятия\", посочва тя.   И пита: \"Има ли зеленина? Има ли спокойствие? Удовлетворени ли са гражданите?\"        ", "date": "2019.10.17", "title": "Проф. Анелия Клисарова: Да направим Варна заедно по-красива! (ВИДЕО)"}
{"url": "http://epicenter.bg/article/SASht-vavezhda-ogranicheniya-za-kitayskite-diplomati/196008/7/0", "text": "Китайските дипломати в САЩ вече ще трябва да уведомяват американските власти преди да провеждат каквито и да е срещи с официални лица, предаде Би Би Си, цитирано от БНР.    Официални визити в „образователни и изследователски институции“ като училища и университети също трябва да бъдат предварително регистрирани, обяви Държавният департамент.    Пекин обвини САЩ, че нарушава международните правила, но Вашингтон настоя, че американските дипломати в Китай са подложени на сходни ограничения.    Какво обявиха САЩ?    Правилата ще бъдат прилагани към „официални срещи с официални американски лица, официални срещу с местни и общински чиновници, официални визити в образователни и изследователски институции“, се посочва в съобщението на Държавния департамент.    Високопоставен представители на американското външнополитическо ведомство заяви, че ситуацията с дипломатите на САЩ в Китай е аналогична.    Реакцията на Китай    В свое становище китайското посолство във Вашингтон определи днес новите правила като „нарушение на Виенската конвенция“: „Китайската страна няма такива изисквания към американските дипломати и консулските служители в Китай“.    „Колкото до реципрочността, САЩ имат далеч по-голям дипломатически персонал в Китай, отколкото Китай в САЩ“, се казва още в изявлението.", "date": "2019.10.17", "title": "САЩ въвеждат ограничения за китайските дипломати"}
{"url": "http://epicenter.bg/article/Tayfunat-Hagibis-otlaga-parada-za-vazkachvaneto-na-imperator-Naruhito/196009/7/0", "text": " съобщи днес японската обществена телевизия, цитирана от Франс прес и ТАСС. Този парад е смятан за кулминацията от проявите по възкачването на Нарухито на Трона на хризантемата.  Властите обаче предпочитат  , посочи телевизия Ен Ейч Кей.   Източник: Дарикнюз", "date": "2019.10.17", "title": "Тайфунът Хагибис отлага парада за възкачването на император Нарухито"}
{"url": "http://epicenter.bg/article/Visokopostaveni-pratenitsi-ot-Vashington-sa-v-Turtsiya-v-opit-za-spirane-na-oganya-v-Siriya-/196013/7/0", "text": "Американският вицепрезидент Майк Пенс и държавният секретар Майк Помпейо ще посетят днес Турция, където ще водят преговори за спиране на огъня в Северна Сирия. Пенс ще се срещне с турския държавен глава Реджеп Ердоган. До момента Турция категорично отказва да спре военната си операция и да преговаря с „терористи“. Срещата Пенс - Ердоган е планирана за 14,30 часа днес, предава БНР.   Вчера турският държавен глава категорично отказа срещи с двама американски държавници и обяви, че ще се види единствено с президента Тръмп, ако той отиде в Анкара. Днес обаче явно е размислил, коментират наблюдатели.   В делегацията участват още съветникът по националната сигурност Робърт О`Брайън, който вчера вечерта проведе среща с говорителя и съветник на турския президент Ибрахим Калън и специалният пратеник за борба с групировката „Ислямска държава“ Джеймс Джефри. Те ще проведат срещи с различни високопоставени турски официални лица.    Според информации в медиите американската делегация разполага със списък с физически и юридически лица, на които Съединените щати може да наложат санкции.      Дни след като Доналд Тръмп нареди американските войски да се изтеглят от Северна Сирия, той е написал писмо на турския си колега Реджеп Тайип Ердоган с предупреждение, че ако нахлуе там, ще бъде запомнен завинаги в историята \"като дявол\", съобщи Асошиейтед прес.    \"Не искате да бъдете отговорен за избиването на хиляди хора и аз не искам да бъда отговорен за унищожаването на турската икономика, което ще направя, ако е необходимо\". Това са думи на Тръмп в писмото му от 9 октомври, за което се разбра вчера.    Финансовият министър Стивън Мнучин потвърди, че се подготвят нови санкции срещу Турция, ако не се постигне споразумение за спиране на огъня в Северна Сирия.    Наложените по-рано от Съединените щати санкции обаче бяха оценени от наблюдателите като по-леки от очакваните.        Отношенията със Съединените щати се намират на критичен етап, заяви турският външен министър Мевлют Чавушоглу вчера пред депутатите в Меджлиса. Той допълни, че заплахите със санкции са неприемливи и няма да повлияят на Турция. Турският първи дипломат изрази очакване американската страна да се откаже от този „вреден подход“ и допълни, че Анкара „ще даде необходимия отговор“ на санкциите.        На 22 октомври ще се проведе срещата между турския президент Реджеп Тайип Ердоган и руския лидер Владимир Путин, съобщиха от дирекцията по комуникации на турското президентство. Двамата лидери ще се срещнат в руския черноморски град Сочи.  Ситуацията в Северна Сирия    Замяната на американския флаг с руски и преминаването на кюрдските Сили за народна защита под контрола от една на друга сила е неприемливо. Това становище по повод ситуацията в северния сирийски град Манбидж изрази турският президентски говорител Ибрахим Калън след редовно правителствено заседание вчера вечерта. В района навлязоха сирийски и руски части, след като Дамаск постигна споразумение с кюрдските сили.    Ибрахим Калън отрече наличието на официални контакти между Турция и „режима на Асад“. По думите му, ако трябва да се предаде послание, например особено за сигурността на турските военни в Сирия, то се предава чрез иранско или руско посредничество, обясни Калън. Във вторник руски източници съобщиха, че между сирийските, руските и турски разузнавателни и военни ведомства тече координация в реално време.    Междувременно различни източници предават, че сирийската армия е навлязла в град Рака в североизточната част на Сирия, а руски и сирийски части са в околностите на Кобане на северозапад.  ", "date": "2019.10.17", "title": "Високопоставени пратеници от Вашингтон са в Турция в опит за спиране на огъня в Сирия "}
{"url": "http://epicenter.bg/article/N-Pr--d-r-Hasan-Ulusoy--Nashiyat-sased--priyatel-i-sayuznik-Balgariya-ni-razbira-mnogo-dobre/196022/7/0", "text": "\"Има твърдения, че това е противопоставяне между кюрди и турци. Това в никакъв случай не е вярно. Става въпрос за борба срещу марксистко-ленинистката групировка ПКК и нейните клонове в Сирия\", каза посланикът на Турция у нас Н.Пр. д-р Хасан Улусой в интервю за БНТ.   По думите му, \"Ислямска държава\" и ПКК действат заедно в Северна Сирия, а през последната година двете организации заедно са извършили над 300 терористични нападения и посегателства в гранични райони на Турция.    \"Турция ще поеме и своята отговорност, след като прочисти тези райони, по отношение на чуждестранните терористи - онези членове на ИД, които са държани в затвори и техните семейства. От правна гледна точка, е редно тези терористи да се върнат в своите страни. Важно е и завръщането на членовете на семействата им и тяхното реабилитиране. Много от тях са дошли от страни - членки на ЕС. Тук искам да подчертая, че доколкото ми е известно, сред чуждестранните бойци - терористи няма нито един български гражданин\", подчерта той.    Улусой заяви, че Турция ще продължава да спазва споразумението с ЕС, така стриктно, както и досега. \"Но още от самото начало на този процес ЕС е тази страна, която не изпълнява своите ангажименти в много сфери - във финансовата част, във визовата либерализация\", допълни той.    \"Нашият съсед, приятел и съюзник България ни разбира много добре\", каза посланикът. \"Българската страна е за поддържане на диалога между Турция и ЕС и не е настроена позитивно по отношение на евентуални санкции спрямо Турция. Изказваме своята благодарност, тъй като това е разумният подход\", заяви д-р Хасан Улусой.", "date": "2019.10.17", "title": "Посланикът на Турция: Ще поемем отговорност след като прочистим Сирия!"}
{"url": "http://epicenter.bg/article/Prof--Nikolay-Ovcharov-prizova-za-po-tvardi-pozitsii-kam-Severna-Makedoniya-v-spora-za-istoriyata/196089/2/0", "text": "Археологът проф. Николай Овчаров призова за по-твърди позиции към Северна Македония след така нареченото „кърваво писмо“ на македонски интелектуалци до ЕС след приетата от България декларация. Това става на фона на започващата среща на лидерите на ЕС в Брюксел, където една от темите и членството на Северна Македония и Албания в ЕС, предава БНР.    Само преди дни македонските интелектуалци посочиха забележки по приетата от Българския парламент декларация. Те възразяват срещу формулировки, свързани с езика, историческите личности и събития. Настояват също европейските институции да отговорят принципно на открития национален шовинизъм на българския парламент. Николай Овчаров, който е и автор на проучвания върху Средновековието и по-новата история на Вардарска Македония, обясни обаче, че изпратеното писмо може да бъде оборено. За пример той посочи:    „Тези интелектуалци приемат македонската теория за основата на старославянския език. Македонската позиция не е мръднала и на йота. Да не кажа, че се втвърдила. Виждаме и съвсем конкретната атака за признаване на македонско малцинство в България - един от основните въпроси, за които няма как България да отстъпи“.    Проф. Николай Овчаров препоръчва смесената комисия между България и Северна Македония по историческите въпроси да бъде поставена на по-широка основа и да не се отстъпва от \"червените линии\", приети от българския парламент.    „Сега, при положение че се отлага поканата… вече може пак да се поговори, вече и от други позиции. Моята препоръка е да бъде по-твърда българската позиция, да не се отстъпва така лесно и да не се радват толкова на тези дребни победи, защото както виждаме, много бързо могат да се отрекат. Време е да започнат да излизат някакви документи, под които има подпис и зад които стои правителството на Македония,“ заяви проф. Овчаров.    Овчаров е убеден, че работата на комисията между Скопие и София не трябва е само за тупане на топката до приемането на Скопие в ЕС. Официалната позиция на България е, че на заседанието на лидерите на ЕС тези дни страната ни ще подкрепи интеграцията на Северна Македония, но с условия за решаване на спорните проблеми по история, промяна на учебниците, реабилитация на всички репресирани заради изразено българско самосъзнание, осветляване на сътрудниците от Северна Македония на службите за сигурност на бивша Югославия.    Франция засега е против членството на Северна Македония. А Дания и Холандия и Франция са срещу започване на присъединителни преговори с Албания. Общият мотив срещу страните–кандидатки е, че те не са готови с реформите.    Премиерът на Северна Македония Зоран Заев каза от Брюксел обаче, че провал на преговорите означава падане на правителството и призова европейските държави да бъдат „герои, а не пречка“.  ", "date": "2019.10.17", "title": "Проф. Николай Овчаров призова за по-твърди позиции към Северна Македония в спора за историята"}
{"url": "http://epicenter.bg/article/Cherveni-reydove-v-plovdivskite-rayoni-/196090/2/0", "text": "  „Провалът на досегашното управление се вижда тук! А най-занемареният квартал в Общината е \"Изгрев\". Определението за положението е едно – административна безотговорност!” – не скриха възмущението си живеещите на ул. Преспа в Пловдив по време на среща с кандидата за районен кмет от „БСП за България” инж. Йордан Василев. Той сподели, че е израснал на едноименната улица и семейството му все още живее там. Инж. Василев получи подкрепата на хората от блоковете гиганти за вота с № 56 на 27 октомври. Те изплакаха болките си пред него като пред близък човек.   „Когато години наред си коректен, плащаш си наема според договора, поддържаш си отреденото място, а вместо това получаваш хвърчаща бележка, без мотивация, месец по-късно от посочената в нея дата, без номер на заповед дори, няма как да не възнегодуваме, защото това е похищение, това е отмъщение“ – гневят се обитателите на най-високите блокове в район „Източен“. \"Подкрепям ви във всичко и в подписката срещу безидейното събаряне на гаражните клетки и в необходимостта за облагородяване на района” – бе категоричен IT специалистът и кандидат за районен кмет с № 56. Той посочи едно възможно решение – изграждане на многоетажен паркинг.   Освен за типичното за района посегателство върху поддържаните със собствени средства детски площадки и за неволите със стопанисването на междублоковите пространства, живеещите в 20-етажните блокове са силно притеснени и от факта, че по тяхната разбита и тясна улица не могат да минават мобилните екипи на Бърза помощ и Пожарна безопасност.", "date": "2019.10.17", "title": "Червени рейдове в пловдивските райони!"}
{"url": "http://epicenter.bg/article/Savina-Savova--GERB--Sled-poveche-ot-30-g--baseynat-na-30-SU--Bratya-Miladinovi--shte-zaraboti-otnovo-/196091/2/0", "text": "  Кандидатът за кмет на район „Възраждане“ от ГЕРБ /СДС/ Савина Савова се срещна с директори, учители, възпитатели и педагогически съветници от училищата и детските градини в район „Възраждане“. Тя представи направеното в района през изминалия мандат, съобщиха от пресцентъра на ГЕРБ.    „След повече от 30 години се възстановява плувният басейн и се обновява физкултурният салон с прилежащите им помещения на 30 СУ „Братя Миладинови“. Обновена и ремонтирана е училищната инфраструктура на 46 ОУ „Константин Фотинов“, което е паметник на“, каза Савова. Тя подчерта, че в 32 СУИЧЕ \"Св. Климент Охридски\" е изпълнен цялостен ремонт на покрива. В 18 СУ „Уилям Гладстон в момента се изпълнява цялостен ремонт на покривите на основната сграда и в Българо - японския център. В 91 НЕГ \"Проф. Константин Гълъбов”е изпълнена подмяна на сградната отоплителна инсталация. Направен е основен ремонт и топлоизолация на носеща покривна конструкция и покрива на 67 ОУ „Васил Друмев“. В на 76 ОУ „Уилям Сароян\" е ремонтирана оградата.    „В ДГ № 81 „Лилия” е направен основен ремонт на покрива с топло и хидроизолация. В ДГ № 120 \"Детство под липите\" е направен основен ремонт на оградата. В ДГ № 50 „Зайчето Куики” са изпълнени мерки за енергийна ефективност - основен ремонт на покрива - топлинно и хидроизолиране. В ДГ № 194 \"Милувка\" е изпълнено конструктивно укрепване на тераси и стълбище и обновяване на детските площадки“, подчерта още Савова.    „Работя за хората, изпълнявам обещаното“ е слоганът, който Савина Савова е избрала за кампанията. Две от задачите, поставени от избирателите за изминалия вече мандат, са изпълнени. Сградата на ул. „Пиротска“ 117, в която се помещаваше Националният център по наркомании, ще бъде Първа общинска детска клиника. На мястото на Цветната борса ще се изгради предвиденото по градоустройствен план училище.    Савина Савова представи програмата на кандидата за кмет на София Йорданка Фандъкова и програмата си за развитие на район „Възраждане“ през следващите 4 години. „Готов е проектът и предстои разширение и преустройство на 91 НЕГ с два нови корпуса – единият с 12 нови класни стаи, другият с два физкултурни салона и многофункционална зала. Предстои разширение на 119 ДГ на ул. „Брегалница“ с нов корпус, в който ще бъдат открити една яслена и две градински групи. В 32 СУИЧЕ ще бъде изградена нова зона за спорт.    В 30 СУ „Братя Миладинови“ ще се извърши цялостна реконструкция на дворното пространство и изграждане на спортни площадки. Предстои подобряване на енергийната ефективност и изграждане на топлоизолация на ДГ 81 ДГ, 194 ДГ „Милувка“, 67 ОУ „Васил Друмев“, 76 ОУ „Любен Каравелов“ и ДГ1, на която ще се извърши и конструктивно укрепване. Ще се извършат ремонтно-възстановителни дейности, подобряване на експлоатационните условия, енергийната ефективност и достъпност на средата на 13 ОУ „Св. св. Кирил и Методий“ и вертикална планировка на 18 СУ“, каза Савова.    В срещата участваха и кандидатите за общински съветници Борислав Бориславов, Борислав Борисов, Диян Стаматов и арх. Николай Диков, които дискутираха приоритети от програмата на Йорданка Фандъкова.    Първият общински аквапарк в район „Възраждане“ след броени дни ще бъде готов. Предвижда се изграждането на 6 нови училищни спортни зали с отворен достъп извън учебно време, 5 нови спортни зали в кварталите в партньорство със спортните федерации и изявени спортисти, въвеждане на столична програма за приобщаващо образование и подкрепа на иновациите в образованието.   ", "date": "2019.10.17", "title": "Савина Савова, ГЕРБ: След повече от 30 г. басейнът на 30 СУ „Братя Миладинови“ ще заработи отново "}
{"url": "http://epicenter.bg/article/SEM--Motivat-za-osvobozhdavaneto-Kostov-e-grubo-narushenie-na-Zakona-za-radioto-i-televiziyata/196092/2/0", "text": "Мотивът за освобождаването на ген. директор на БНР е неговото грубо нарушение на Закона за радиото и телевизията. Това каза в коментар за Агенция \"Фокус\" председателят на Съвета за електронни медии София Владимирова.   Мотивите на всички съветници бяха различни, бяха изразени на заседанието. Говорим за грубо нарушение на Закона за радиото и телевизията по чл.67 Предстои да бъде изготвено окончателното решение, където ще бъдат заложени мотивите на съвета, посочи тя.", "date": "2019.10.17", "title": "СЕМ: Светослав Костов бе освободен от БНР заради грубо нарушение на Закона за радиото и телевизията"}
{"url": "http://epicenter.bg/article/Artileristite-ot-suhopatni-voyski-provezhdat-polevo-lagerno-obuchenie-na-ucheben-poligon-Koren-/196093/2/0", "text": "Артилерийски формирования от състава на Сухопътните войски провеждат десетдевно полево лагерно обучение на учебен полигон „Корен“. В него участват около 600 военнослужещи със 115 броя бойна и специална техника от военните формирования в Асеновград, Стара Загора, Хасково, Смолян, Благоевград, Враца, Белене и Пловдив, както и модул за санитарна обработка от състава на батальона за ядрена, химическа и биологическа защита – Горна Оряховица.    Основната цел на полевото обучение е затвърждаване на способностите на артилеристите от Сухопътните войски за осигуряване на навременна и точна, обща и непосредствена огнева поддръжка на маневрените формирования. По време на подготовката командирите и щабовете ще усъвършенстват организацията и управлението на артилерийските формирования, както и бойното им сглобяване, ще се повиши полевата натренираност на военнослужещите за изпълнение на огневи задачи в системата на огневата поддръжка на маневрените формирования.    По време на лагерния сбор, който ще продължи до 24 октомври, батареите ще проведат тактически учения с бойни стрелби. В тях ще участват 2-а противотанкова батарея от 2-и противотанков дивизион на 4-и артилерийски полк – Асеновград, самоходните минохвъргачни батареи на 31-и механизиран батальон - Хасково и 42-и механизиран батальон – Ямбол от състава на 2-а механизирана бригада – Стара Загора и противотанковата батарея на щабния батальон – Стара Загора от състава на 2-а механизирана бригада. Ще се проведат и ротни тактико-специални учения с участието на инженерна рота за бойна поддръжка от 54-и инженерен батальон от състава на 55-и инженерен полк - Белене и инженерна рота за хоризонтални конструкции от 91-и инженерен батальон за обща поддръжка – Пловдив от състава на 55-и инженерен полк – Белене. Военнослужещите от 4-и артилерийски полк ще изпълнят индивидуални огневи задачи и тренировка по стрелба и управление на огъня.    Началник на лагерния сбор е полковник Лъчезар Мишев – командир на 4-и артилерийски полк – Асеновград. Контролът на полевото лагерно обучение се осъществява от началника на сектор „Подготовка на артилерийските формирования” от Командването на Сухопътните войски полковник Петър Кръстанов.", "date": "2019.10.17", "title": "Артилеристите от сухопътни войски провеждат полево лагерно обучение на учебен полигон Корен "}
{"url": "http://epicenter.bg/article/Eva-Mitova--GERB--Prez-2023-g--metroto-shte-stigne-do-kv---Levski-G--/196098/2/0", "text": "  Кандидатът за кмет на район „Подуяне“ от ГЕРБ/СДС/ Ева Митова и кандидатът за общински съветник Силвия Христова представиха пред граждани приоритетите в програмата за развитие на София и района. Това съобщиха от пресцентъра на ГЕРБ    „Mетрото ще стигне до квартал „Левски Г“ през 2023 г. След това се предвижда удължаването му до обръщалото на трамвай 22 на бул. „Ботевградско шосе“. Обсъжда се и вариант от тази метростанция да бъде пуснат лек трамвай до „Кремиковци““, съобщи Митова.    Пред гражданите тя представи и други инфраструктурни проекти, които ще бъдат реализирани на територията на района, а именно: завършване на Източната тангента до бул. „Ботевградско шосе“, облагородяване на ж.к. „Левски В“, изграждане на парк в ж.к. „Левски Г“, разширяване на 177-ма и 20-та детски градини и 143 ОУ „Георги Бенковски“, изграждане на многофункционална спортна зала на бул. „Владимир Вазов“, три многоетажни и два буферни паркинга, ремонти на ул. „Васил Кънчев“ , ул. „Макгахан“ и ул. „Летоструй“.    Срещата се проведе в ремонтираното читалище „Възраждане“, намиращо се в ж.к. „Суха река“ до изцяло реновирана голяма детска площадка.    На нея присъстваха още кандидатите за общински съветници Милена Янкулова, д-р Борислав Бориславов, д-р Антон Койчев, Николай Диков и Михаела Иванова, както и главният архитект на Столична община Здравко Здравков.  ", "date": "2019.10.17", "title": "Ева Митова, ГЕРБ: През 2023 г. метрото ще стигне до кв. „Левски Г“ "}
{"url": "http://epicenter.bg/article/Keyt-i-Uilyam-igraha-kriket-i-posetiha-dzhamiya-v-Pakistan--Snimki-/196075/10/99", "text": "Принц Уилям и съпругата му Кейт продължават с обиколката си из Пакистан. В четвъртък те пристигнаха в столицата на провинцията Пенджаб - Лахор, който е вторият най-голям град в страната. Там те се забавляваха с игра на крикет в Националната крикет академия. По-късно посетиха и една от най-големите джамии в Пакистан - \"Бадшахи\". Членовете на британското кралско семейство посетиха планински регион в северната част на Пакистан, а ден по-рано присъстваха на специален прием в Исламабад.    Източник: Нова.тв", "date": "2019.10.17", "title": "Кейт и Уилям играха крикет и посетиха джамия в Пакистан (Снимки)"}
{"url": "http://epicenter.bg/article/NVO-pravi-serial-po--quot-Brilyantin-quot-/196081/10/99", "text": "Телевизия НВО подготвя сериал, вдъхновен от култовия филм \"Брилянтин\", за бъдещата си платформа НВО Мax. Това заяви президентът на WarnerMedia Entertainment Робърт Грийнблат, цитира Канал 3.   Сериалът ще включва някои песни и персонажи от филма от 1978 г. уточни той на пресконференция в рамките на пазара за телевизионни програми МИПКОМ в Кан.   \"Мюзикълите се завръщат - филмови студиа ги заснемат, зрители ги следят с интерес на театралната сцена. \"Брилянтин\" е страхотен мюзикъл. Става въпрос за кръстоска между всички жанрове.\", каза още Грийнблат.   Продуцирането на новия сериал е поверено на компанията Paramount Pictures, продуцирала лентата от 1978 г.", "date": "2019.10.17", "title": "НВО прави сериал по \"Брилянтин\""}
{"url": "http://epicenter.bg/article/Eltan-Dzhon-ne-haresal-rimeyka-na--quot-Tsar-Lav-quot-/196095/10/100", "text": "Световноизвестният британски певец и музикант Елтън Джон не харесал римейка на \"Цар Лъв\", защото саундтракът към лентата се оказал несполучлив, цитира Нова.тв   По думите на сър Елтън новият филм бил за него \"едно голямо разочарование\". Сайтът припомня, че музикантът композира и изпълни песни в оригиналната анимационна версия от 1994 година. По неговите думи главният провал на \"Дисни\" бил музиката на новата продукция. \"В първата версия на \"Цар Лъв\" музиката беше неразделна част от действието и сюжета, докато в римейка тя няма същото въздействие!. За това говорят и класациите. Саундтракът на филма преди 25 години се оказа най-продаваният албум на годината. А новата филмова музика отпадна от чартовете много бързо, въпреки успеха на новия \"Цар Лъв\" в бокс-офиса\", констатира Елтън Джон.", "date": "2019.10.17", "title": "Елтън Джон не харесал римейка на \"Цар Лъв\""}
{"url": "http://epicenter.bg/article/Desi-Tsoneva-rodi-momichentse-/196119/10/100", "text": "Деси Цонева и бизнесменът Явор Стефанов станаха горди родители на момиченце, съобщава Нова.тв Бебето е проплакало в „Майчин дом”. Кръстено Бианка-Димана.   Момиченцето е с мерки 49 см и 2,920 кг.", "date": "2019.10.17", "title": "Деси Цонева роди момиченце "}
{"url": "http://epicenter.bg/article/Grigor-Dimitrov-otpadna-oshte-vav-vtoriya-krag-v-Stokholm/196055/8/0", "text": "Григор Димитров загуби от американеца Сам Куери със 7:6 (7), 3:6, 6:7 (3) в мач от втория кръг на турнира в Стокхолм. Срещата продължи 2 часа и 14 минути, а това бе първа загуба за българина от 4 двубоя срещу двуметровия американец.   В първия сет и двамата тенисисти сервираха добре и до пробив не се стигна. Така първият сет трябваше да се реши от тайбрек. В него първата ни ракета поведе след мини-пробив и аванс от 2:0 точки. При 6:2 в полза на българина Куери се разигра и изравни за 6:6. Това не пречупи хасковлията и при 8:7 в негова полза, и на собствен сервиз той затвори сета.   В началото на втората част двамата отново взимаха лесно своите подавания до шестия гейм. В него сервиращият българин изостана с 0:40 и логично допусна пробив. Той бе достатъчен за американеца да затвори втория сет с 6:3.   В решаващата трета част отново не се стигна до пробив и сетът отново трябваше да бъде решен от тайбрек. В него българинът стартира по кошмарен начин и Куери поведе с 5:0 точки. Григор Димитров съкрати преднината на американеца до 6:3, но още в следващата точка той спечели мача и се класира за следващия кръг. Докато това беше поредното разочарование за българина през 2019 година.   Източник: Канал 3", "date": "2019.10.17", "title": "Григор Димитров отпадна още във втория кръг в Стокхолм"}
{"url": "http://epicenter.bg/article/Ministar-Kralev-se-sreshtna-s-prezidenta-na-svetovnoto-taekuondo-/196056/8/0", "text": "Министърът на младежта и спорта Красен Кралев се срещна с президента на Световната таекуондо федерация д-р Чонг Уон Чо. Повод за визитата на д-р Чо у нас е предстоящият кръг от сериите Гран При по олимпийско таекуондо, съобщават от ММС.    Събитие от подобен ранг се организира за първи път в България. Най-добрите 32-ма състезатели във всяка олимпийска категория ще спорят за отличията в столичната зала “Ефе” от 18 до 20 октомври. Надпреварата носи голям брой точки за ранглистата, по която ще се определят участниците в Токио през 2020 г.    Министър Кралев и Чонг Уон Чо обсъдиха развитието на таекуондо в глобален мащаб, както и ефектът от гостуванията на специалния отбор за демонстрации по света. Миналата година тимът беше приет на аудиенция при Папа Франциск във Ватикана, а сега гостува и у нас с визити във Варна, Бургас и София.    “България за първи път е домакин на толкова силен турнир с ранг G4 и ще се опитаме да популяризираме този спорт. Като част от програмата на Олимпийските игри към таекуондо има огромен интерес от страна на децата в нашата страна”, зави министър Кралев пред своите гости.    Следващата година България ще бъде домакин на Световното първенство за младежи и девойки, което ще се проведе от 14 до 18 октомври, както и на Генералната асамблея на Световната таекуондо федерация.    На срещата присъстваха генералният секретар на централата Хос Рафати и президентът на Българската федерация Слави Бинев.    Кралев връчи плакет на ММС на д-р Чо за приноса му към развитието на българското таекуондо. От своя страна гостите изразиха благодарност за оказваното от Министерството съдействие за организирането на големите международния надпревари.    В Гран При турнира, на който домакин е София, ще се включат и 8 български състезатели - Владимир Далаклиев, Калоян Бинев, Митко Джорджев, Теодор Здравков, Йордан Колев, Божидар Аврамов, Ванеса Маркова и Емилия Тасева.  ", "date": "2019.10.17", "title": "Министър Кралев се срещна с президента на световното таекуондо "}
{"url": "http://epicenter.bg/article/Kralev-nagradi-medalistite-ot-Evropeyskoto-parvenstvo-po-kikboks-za-detsa--yunoshi-i-devoyki-/196100/8/0", "text": "Министърът на младежта и спорта Красен Кралев награди с почетни плакети на ММС медалистите от Европейското първенство по кикбокс за деца, юноши и девойки младша и старша възраст в Гьор (26-31 август). В унгарския град България бе представена от 62 състезатели, които завоюваха 39 медала – 17 златни, 9 сребърни и 13 бронзови в различните стилове (К1, фул контакт, лоу кик, пойнтфайтинг, лайт контакт, кик лайт контакт), съобщиха от ММС.    В генералното класиране по отличия нашата страна зае 4-ото място от общо 39 държави, а за първи път в историята на българския кикбокс състезателите ни завършиха на първата позиция в стил пойнтфайтинг.    Министър Кралев поздрави състезателите и им пожела нови бъдещи успехи.    По време на срещата председателят на Българската конфедерация по кикбокс и муай тай Галин Димов запозна Кралев с бъдещите състезания на кикбоксьорите при мъжете и жените.    На националите им предстои Световно първенство в стиловете лоу кик, К1 и лайт контакт, което що се проведе от 19 до 26 октомври в Сараево (Босна и Херцеговина), а в края на ноември в Анталия (Турция) стартира и Шампионатът на планетата в другите три стила – фул контакт, кик лайт контакт и пойнтфайтинг.  ", "date": "2019.10.17", "title": "Кралев награди медалистите от Европейскoто първенство по кикбокс за деца, юноши и девойки "}
{"url": "http://epicenter.bg/article/FARE-poiska-Balgariya-da-bade-izhvarlena-ot-kvalifikatsiite-za-Mondial-2022-/196116/8/0", "text": "България да бъде изхвърлена от допълнителните квалификации за европейско първенство, които ще се проведат през март догодина. Това е поискала FARE (Футболна асоциация срещу расизма в Европа), чийто агенти са били под прикритие на трибуните на стадион \"Васил Левски\" за мача между България и Англия (0:6).    Представителят на организацията за Източна Европа Павел Клименко потвърди, че в расистките скандирания са се включили и стюарди на стадиона. \"20-ина момчета си съблякоха жилетките и се включиха в скандиранията. Това е огромно нарушение от страна на БФС\", категоричен е Клименко. ФИФА също ще направи свое разследване на инцидента, съобщи президентът на Световната централа Джани Инфантино. Според него трябва да има доживотно наказание за расизъм. Това щяло да бъде прието още на следващото заседание на управата на ФИФА.    Думите на Инфантино бяха разтълкувани и като заплаха за изваждането на България от световните квалификации за първенството в Катар през 2022 г. УЕФА вече стартира дисциплинарна процедура срещу България и Англия за евроквалификацията, съобщиха от евроцентралата вчера. Лошото дисциплинарно досие, което имаме в УЕФА, не ни помага.   По време само на тези евроквалификации отнесохме две наказания по член 14, който третира расизма и други дисциплинарни нарушения. Затворени бяха сектори за двубоя с Англия, такива ще има и за Чехия.    Проблемът идва от точка 4 на правилника, която гласи: \"Ако обстоятелствата налагат, компетентното дисциплинарно тяло може да наложи допълнителни дисциплинарни санкции на асоциацията или клуба, който е виновен, като да се играят един или повече мачове на затворени врати, намаляване на точките и/ или дисквалификация от състезанието\".  ", "date": "2019.10.17", "title": "FARE поиска България да бъде изхвърлена от квалификациите за Мондиал 2022 "}
{"url": "http://epicenter.bg/article/Tramp-kam-Erdogan--Ne-badete-glupak--ako-nahluete-v-Siriya--istoriyata-shte-vi-zapomni-zavinagi-kato-dyav/195996/7/0", "text": ", съобщи АП.    \"Не бъдете корав. Не бъдете глупак. Ще изготвим добра сделка\", е казал Тръмп в писмото от 9 октомври, за чието съществуване стана ясно вчера. \" , допълва американският президент.    Министърът на финансите на САЩ Стив  , предаде БТА, цитирайки АФП.   Той заяви пред журналисти, че санкциите могат да засегнат турски министерства или промишления сектор.      Тръмп също каза на вчерашната си пресконференция с италианския президент Серджо Матарела, че ако Пенс не се споразумее с Ердоган по сирийския въпрос, САЩ ще наложат опустошителни санкции на Турция.   Американският вицепрезидент Майк Пенс и държавният секретар на САЩ Майк Помпео заминаха за Анкара, където ще бъдат проведени извънредни разговори с турския президент Реджеп Ердоган.   \r\n Двамата американски дипломати ще се опитат да убедят турския държавен глава да прекрати военната операцията \"Извор на мира\", която се води в Северна Сирия вече повече от седмица. \r\n   \r\n По-рано вчера беше съобщено, че Съединените щати са изпълнили планиран въздушен удар в Северна Сирия, като мишените са били складове за амуниции и военно обурудване, останало след изтеглянето на американските военни оттам \r\n", "date": "2019.10.17", "title": "Тръмп към Ердоган: Не бъдете глупак, ако нахлуете в Сирия, историята ще ви запомни като дявол!"}
{"url": "http://epicenter.bg/article/Poredna-nosht-na-buntove-v-Kataluniya---politsiyata-saobshtava-za-nad-20-arestuvani-/196007/7/0", "text": "И третият ден на протести в Каталуния бе белязан от безредици и сериозни инциденти, съобщава испанският национален ежедневник El Pais, цитиран от \"Фокус\".    Съгласно разпространената информация, ситуацията е ескалирала след полунощ, когато в Барселона са подпалени дузина автомобили, а срещу полицейски хеликоптер са изстреляни пиротехнически средства.    Съобщава се също за употребата на киселина и коктейли „Молотов“ срещу правоохранителните органи.    Постъпили са 45 сигнала за пожар, предизвикани най-вече от групи „млади хора с качулки“, които са подпалвали контейнери за отпадъци.    Равносметката след повече от пет часа на насилие – най-малко 20 задържани и 52-ма, потърсили медицинска помощ. По данни на изданието броят на участниците в демонстрацията е бил около 22 хил. души. Първоначално тя е преминавала спокойно.    Освен в Барселона, безредици е имало също в Жирона, Тарагона, Силс и други градове.  ", "date": "2019.10.17", "title": "Поредна нощ на бунтове в Каталуния – полицията съобщава за над 20 арестувани (СНИМКИ, ВИДЕО)"}
{"url": "http://epicenter.bg/article/ES--Ratifitsiraneto-na-sporazumenieto-za-Brekzit-do-31-oktomvri-e-nevazmozhno-/196035/7/0", "text": "Завършването на процеса по ратифицирането на споразумението за излизане на Великобритания от структурите на Общността в срок до 31 октомври няма да бъде възможно, дори ако сделката бъде постигната в рамките на започващата в Брюксел двудневна среща на върха на Европейския съюз. Това предупреди представител на Брюксел, предават TACC и Агенция \"Фокус\".    \"Дори ако сделката бъде сключена (на срещата на върха на ЕС), приключването на нейното ратифициране вероятно няма да бъде невъзможно до края на октомври\", заяви говорител на ЕС, чиято самоличност не се уточнява.    Държавните и правителствените лидери на страните от Европейския съюз се събират на двудневна среща на върха в Брюксел, на която – въпреки разпространения дневен ред от няколко точки, вниманието ще бъде приковано към финалните усилия за постигане на споразумение за излизане на Обединеното кралство от структурите на Общността преди крайния срок – 31 октомври 2019 г.    В последните дни на интензивни преговори Брюксел и Лондон постигнаха значителен напредък в преговорите за споразумението за Брекзит, но такова към настоящия момент не е договорено. Все пак мнозина се надяват на щастлива развръзка в следващите два дни.    Разговорите „напредват, но все още не са достигнали целта“, подчерта канцлерът Ангела Меркел пред германските депутати в Бундестага в реч, изнесена часове преди срещата на върха в Брюксел, на която ще бъде направен пореден опит за постигане на споразумение за организиран Брекзит преди крайния срок на 31 октомври.    Споразумение за предстоящото излизане на Великобритания от Европейския съюз изглежда „близко, но не е гарантирано\". Това обяви по-рано заместник-министърът на външните работи на Франция.    „Надяваме се на сделка и ако може да бъде обявена в следващите часове, това би било перфектно\", заяви Жан-Батист Лемойн пред медии в Париж.  ", "date": "2019.10.17", "title": "ЕС: Ратифицирането на споразумението за Брекзит до 31 октомври е невъзможно "}
{"url": "http://epicenter.bg/article/Orban--Ungariya-shte-izpolzva-sila-za-zashtita-na-granitsite--ako-Turtsiya-pusne-bezhantsite/196036/7/0", "text": "Унгарският премиер Виктор Орбан заяви, че Унгария ще трябва да \"използва сила\" по южната си граница, ако Турция изпълни заканата си да отвори вратите за бежанци, съобщи БГНЕС. \"Ако Турция пусне още стотици хиляди, освен съществуващите мигрантски потоци, тогава ще трябва да използваме сила, за да защитим унгарската и сръбско-унгарската граница. Не пожелавам на никого да се налага да правим това“, подчерта Орбан. По-рано унгарският премиер заяви, че е възможно страната му, с население малко под 10 милиона и свиващо се поради намаляването на раждаемостта и емиграцията в държави от ЕС на запад, просто да изчезне.", "date": "2019.10.17", "title": "Орбан: Унгария ще използва сила за защита на границите, ако Турция пусне бежанците"}
{"url": "http://epicenter.bg/article/Sled-nachaloto-na-turskata-operatsiya-v-Severna-Siriya-300-000-siriytsi-sa-napusnali-domovete-si-/196045/7/0", "text": "Операция ”Извор на мира” на Турските въоръжени сили в Североизточна Сирия принуди 300 000 души да се изселят за осем дни, съобщи Сирийският център за наблюдение на правата на човека, цитиран от БТА.   \"Повече от 300 000 цивилни са разселени от началото на офанзивата на 9 октомври\", заяви директорът на неправителствената организация Рами Абдел Рахман.   Според него, повечето от тези хора са били принудени да бягат от боевете в провинция Хасака и около градовете Кобане и Тал Абияд.    Множество разселени са намерили подслон при свои близки в по-сигурни зони, други са нощували под открито небе в лозови масиви.    Общо 40 училища в провинция Хасака са превърнати в центрове за настаняване на изселените.", "date": "2019.10.17", "title": "След началото на турската операция в Северна Сирия 300 000 сирийци са напуснали домовете си "}
{"url": "http://epicenter.bg/article/Tramp-osmya-Nansi-Pelosi-s-fotos--tya-pak-si-go-haresa--Snimka-/196048/7/0", "text": "Тя направи своя заглавна снимка на корицата, фотос, който държавният глава пусна, за да я осмее с текст  . Кадърът е заснет по време на среща в сряда в Белия дом за изтеглянето на американските войски от Сирия. .   Заместник-шефът на кабинета на Пелоси, забелязал промяната на снимката й на корицата, отбеляза в Туитър: „ По-рано в сряда, президентът на САЩ Доналд Тръмп нападна Нанси Пелоси, която е най-яростният му съперник в Конгреса,  , съобщи АФП.   Миналата седмица Турция започна операция за изтласкване на сирийските кюрдски бойци от Северна Сирия, след като САЩ изтеглиха своите 1000 военнослужещи от района. Оттеглянето се разглежда като зелена светлина от Белия дом за турската офанзива, което създаде яростна реакция срещу президента Доналд Тръмп. Междувременно американският президент изпраща смесени съобщения, понякога със заплахи срещу Анкара, но и други, които предполагат, че САЩ не са имали роля в борбата между Турция и кюрдските бойци, пише АФП. ", "date": "2019.10.17", "title": "Тръмп осмя Нанси Пелоси с фотос, тя пък си го хареса (Снимка)"}
{"url": "http://epicenter.bg/article/Filipinskiyat-prezident-e-s-ohluzvaniya-i-odraskvaniya-sled-padane-ot-motor/196058/7/0", "text": "Филипинският президент Родриго Дутерте е паднал снощи от своя мотор, който бил паркиран на територията на президентския дворец. В резултат той получил охлузвания и драскотини, но тези дребни наранявания няма да попречат на графика му, съобщи днес говорителят му Салвадор Пинело, цитиран от Асошиейтед прес.    \"Наистина е вярно, че президентът е обикалял с мотора си\", но е паднал, след като вече го е бил паркирал, каза Пинело. Дутерте се пресегнал към обувката си, в резултат на което паднал и получил \"леки охлузвания и драскотини по лакътя и коляното\", уточни неговият говорител.    Той добави, че днес президентът си почива, а за възстановяването му няма да са нужни някакви \"сериозни медицински манипулации\".  От официални лица обаче се чуха и други версии, които звучат противоречиво, отбелязва АП.    Сенатор Кристофър \"Бонг\" Го, бивш дългогодишен сподвижник на Дутерте, каза, че докато президентът карал мотоциклета си, машината занесла и той паднал. В резултат на това Дутерте усещал известна болка в бедрото, но по думите на Го той е добре. Бриг. ген. Хосе Нембра, който отговаря за охраната на президента, заяви пред репортери, без да навлиза в подробности, че при злополуката Дутерте не е падал от мотора. Седемдесет и четири годишният президент е страстен любител на големите мотоциклети като \"Харли Дейвидсън\" и преди е споменавал, че веднъж катастрофирал по време на дълъг преход с мотор и все още усещал болка от получените тогава наранявания.   Източник: Новини.бг", "date": "2019.10.17", "title": "Филипинският президент е с охлузвания и одрасквания след падане от мотор"}
{"url": "http://epicenter.bg/article/Kyurdite-obviniha-Turtsiya-v-izpolzvane-na-napalm-i-fosforni-boepripasi-/196063/7/0", "text": "Кюрдската администрация в Североизточна Сирия обвини днес Турция в използване на забранени оръжия като напалм и фосфорни боеприпаси, предаде АФП, цитирана от БНР.    Употребата на подобни оръжие от началото на турската операция в района не може да бъде потвърдена от независим източник.    В становище, публикувано 8 дни след началото на смъртоносната офанзива, кюрдската администрация заяви, че Турция е прибягнала до използването на тези оръжия заради неочаквано яростната съпротива на кюрдските бойци в граничния град Рас ал Айн.    „Турската агресия използва всякакви налични оръжия срещу Рас ал Айн“, се казва в кюрдското становище. \r\n \r\n За момента турският президент Реджеп Ердоган игнорира международния натиск да прекрати офанзивата, в която загинаха десетки цивилни, а над 300 000 души избягаха от района на боевете.    Правозащитната организация Сирийска обсерватория за правата на човека, която е базирана в Лондон, не успява да потвърди използването на напалм и фосфорни боеприпаси.    Но шефът ѝ Рами Абдел Рахман заяви, че има бум на рани от изгаряния, особено в района на Рас ал Айн.    Кюрди публикуваха видео в социалните мрежи, на което се виждат деца с изгаряния, за които сирийски лекар твърди, че може да са от забранени оръжия.  ", "date": "2019.10.17", "title": "Кюрдите обвиниха турската армия, че използва напалм и фосфорни боеприпаси в Сирия"}
{"url": "http://epicenter.bg/article/Zhan-Klod-Yunker--Ima-sdelka-za-Brekzit-/196046/7/0", "text": "Европейският съюз и Великобритания са постигнали споразумение за Брекзит.    Това е обявил председателят на Европейската комисия Жан-Клод Юнкер.   Великобритания и ЕС постигнаха споразумение за Брекзит, обявиха Жан-Клод Юнкер и премиера на Великобритания Борис Джонсън, съобщава БТА, като се позовава на Франс прес.   Според информация на „Ройтерс”, цитирана от БТВ, британският премиер Борис Джонсън и председателят на Европейската комисия Жан-Клод Юнкер са подписали балансирана сделка.    В „Тутър” Джонсън написа: „Имаме страхотна нова сделка, която връща контрола – сега парламентът трябва да я приеме в събота, така че да продължим с останалите приоритети като здравната система, цената за живот, престъпността и околната среда”.    Юнкер обяви: „Където има воля, има и сделка. Това е балансирано споразумение за ЕС и за Обединеното кралство. Тя е завет към задължението да намираме решения. Препоръчвам на Съвета на Европа да я приеме”.   Главният преговарящ на Европейския съюз по въпросите за Брекзит Мишел Барние приветства постигнатото в последната минута споразумение за излизане на Обединеното кралство от структурите на Общността, като го определи като „честен и разумен компромис“, който защитава европейските интереси, предаде Франс прес, цитирана от \"Фокус\".  „Ние постигнахме споразумение, което е справедливо и разумно и отговаря на нашите принципи\", обяви Барние пред репортери, но призова за предпазливост, тъй като сделката все още трябва да премине през британския парламент. До този момент депутатите в Лондон вече три пъти отхвърляха споразуменията за Брекзит.   Информацията идва преди решаващата среща на върха на ЕС в Брюксел, в която участва и премиерът Бойко Борисов.   Демократическата юнионистка партия на Северна Ирландия (ДЮП) обаче подчерта, че остава против споразумението за Брекзит. Източник от партията заяви пред AFP, че ДЮП не може да подкрепи съгласуваните митнически въпроси, както и споразуменията за данък върху продажбите.   Водената от Джереми Корбин Лейбъристката партия няма да подкрепи новото споразумение за Брекзит, което бе постигнато между Брюксел и Лондон, предава телевизионният канал Sky News.  От партията подчертаха, че ще настояват за втори референдум за излизането на страната от структурите на Европейския съюз.  Демократическата юнионистка партия на Северна Ирландия (ДЮП) също подчерта, че остава против споразумението за Брекзит. Източник от партията заяви, че ДЮП не може да подкрепи съгласуваните митнически въпроси, както и споразуменията за данък върху продажбите.    ", "date": "2019.10.17", "title": "Жан-Клод Юнкер: Има сделка за Брекзит! EС и Великобритания се разбраха! (ДОПЪЛНЕНА)"}
{"url": "http://epicenter.bg/article/Merkel--Germanskoto-pravitelstvo-nyama-da-dostavya-orazhiya-na-Turtsiya/196077/7/0", "text": "Канцлерът на ФРГ Ангела Меркел отново призова Турция да прекрати военната си операция в Североизточна Сирия и подчерта, че Германия няма да я снабдява с оръжия при сегашните условия. Съответното тя обяви в реч пред Бундестага преди отпътуването си за Брюксел за срещата на върха на Европейския съюз, предава TACC, цитирана от Агенция \"Фокус\". „Днес и утре, разбира се, ще обсъдим отношенията с Турция. Ситуацията [с операцията на Анкара в Сирия] директно влияе на всички нас. Многократно, включително в личен разговор с турския президент призовавах за незабавно прекратяване на военната операция в Северна Сирия срещу кюрдските сили. И това го повтарям тук\", цитира агенцията думите на германския лидер. Меркел отбеляза, че при цялото разбиране на интересите за сигурност на Анкара, „военната операция в Сирия води само до нови човешки страдания\" и жертви. „Това е хуманитарна драма със сериозни геополитически последици“, предупреди канцлерът на ФРГ. „Следователно, при сегашните условия германското правителство няма да доставя оръжия на Турция. Радвам се, че тази позиция се споделя от европейските партньори\", подчерта Меркел, като посочи, че военната операция на Турция може да обезсили успеха, постигнат в борбата срещу терористичната организация „Ислямска държава“. В същото време тя засегна темата и за турските сондажи в Източното Средиземноморие. „Не можем да приемем Турция да пренебрегва териториалната цялост на държава-членка на ЕС [Кипър]. Ще обявим това на срещата на върха на ЕС\", увери Меркел.", "date": "2019.10.17", "title": "Ангела Меркел: Германското правителство няма да доставя оръжия на Турция"}
{"url": "http://epicenter.bg/article/Merkel--Shansovete-za-opredelyane-na-data-za-pregovori-s-Albaniya-i-Makedoniya-ne-sa-dobri/196099/7/0", "text": "Шансовете за постигане на съгласие на срещата на върха на ЕС за определяне на дата за започване на преговори със Северна Македония и Албания не са добри. Това заяви германският канцлер в правителствено изявление, публикувано днес в Бундестага.   „Ние имаме отговорност към тези държави. Мисля, че си струва да се даде европейска перспектива на Северна Македония и Албания“, каза Меркел, цитирана от МИА.   Преди началото на днешната лидерска среща на върха на ЕС в Брюксел канцлерът Меркел направи правителствено изявление в германския парламент и се спря на темата за разширяването на ЕС със Северна Македония и Албания.   В изявлението се добавя, че междувременно се изграждат мостове към партньорите от ЕС, които все още имат задръжки за началото на преговорите за присъединяване със Северна Македония и Албания и настояват за по-голяма прозрачност на процеса на разширяване. Но все пак, твърди изявлението, шансовете за постигане на съгласие на срещата на върха на ЕС не са добри. \"Германия чувства специална привързаност към страните от Западните Балкани и иска да се присъединят към ЕС\", каза още германският канцлер.   Тя посочи, че страните от ЕС трябва да спазват обещанията, дадени на тези страни, тъй като това ще гарантира стабилността и просперитета на самия ЕС.   След вчерашната среща в Тулуза с Меркел, френският президент Еманюел Макрон заяви, че Северна Македония и Албания ще трябва да изчакат още малко, преди да получат одобрение за преговорите за присъединяване към ЕС. Макрон заяви, че двете страни са постигнали значителен напредък във вътрешните реформи, но засега това не е достатъчно.   За разлика от него, Меркел заяви, че все още има малко време до срещата на върха на ЕС за двете страни да се споразумеят.   Малко по-рано днес премиерите на държавите-членки на Вишеградската група призоваха председателя на Европейския съвет Доналд Туск да започне дебат за започване на преговори за присъединяване със Северна Македония и Албания по време на срещата на върха на ЕС.   В писмо до Туск премиерите на Полша, Словакия, Унгария и Чехия изразиха недоволството си от неуспеха за постигане на консенсус за започване на преговори за членство с двете страни по време на срещата на външните министри на страните-членки на ЕС във вторник.   \"Въпреки разочарованието ни от Съвета по общи въпроси ние предлагаме да се проведе решителен дебат на срещата на върха на ЕС тази седмица, където заедно ще се опитаме да разрешим тази ситуация\", заявиха в писмото четиримата премиери. Те оценяват, че решението, което ще бъде взето, ще се отрази на доверието в ЕС в региона на Западните Балкани и „още по-важно – ще има сериозното и трайно въздействие върху стабилността и сигурността“ на Съюза.   В писмото си до Туск те отбелязват, че Северна Македония и Албания са постигнали значителен успех в прилагането на реформите, изисквани от тях в рамките на предприсъединителния процес и в регулирането на отношенията със съседите им.   \"Ние осъждаме факта, че въпреки всичко това, ЕС все още не е в състояние да гарантира ясна европейска перспектива на тези страни\", се казва в писмото на четиримата премиери.   Източник: Нова.тв", "date": "2019.10.17", "title": "Меркел: Шансовете за определяне на дата за преговори с Албания и Македония не са добри"}
{"url": "http://epicenter.bg/article/Asad--Shte-otgovorim-na-turskata-agresiya-s-legitimni-sredstva/196105/7/0", "text": "Сирия ще отговори на турска агресия във всяка част от своята територия с „всички налични легитимни средства“, заяви днес сирийският президент Башар Асад, предаде Ройтерс, цитира БНР.   Коментарите му идват, след като бе сключено споразумение между Дамаск и кюрдско-арабския алианс Сирийски демократични сили за отблъскване на офанзивата, започната от Турция в Североизточна Сирия миналата седмица.   Анкара от своя страна определи това като „мръсна сделка“.   „Ще отговорим и ще се противопоставим навсякъде в Сирия, използвайки всички легитимни средства на наше разположение“, каза Асад на среща със съветника по националната сигурност на Ирак Фалех ал Фаяд. ", "date": "2019.10.17", "title": "Асад: Ще отговорим на турската агресия с легитимни средства"}
{"url": "http://epicenter.bg/article/Boris-Dzhonsan-v-Bryuksel--Tuk-komandva-Zhan-Klod-Yunker/196108/7/0", "text": "Тук командва председателят на Европейската комисия Жан-Клод Юнкер, е казал британският премиер Борис Джонсън в Брюксел, предаде Би Би Си, цитира Новини.бг   Министър-председателят на Обединеното кралство е пристигнал днес в европейската столица часове след обявяването на новината за споразумението за Брекзит. Той и ръководителят на органа на изпълнителната власт на 28-те са дали съвместна пресконференция в централата на ЕК.    \"Ние днес постигнахме споразумение. Сделката е доказателство за нашата добра воля и плод на нашите усилия. Споразумението дава сигурност и на британците, и на европейците, там където обикновените хора не се чувстват сигурни заради Брекзит. Аз се радвам за постигнатата сделка. Но фактът за Брекзит ме натъжава\", е казал бившият премиер на Люксембург.    \"Ние сме европейска държава\", е заявил в отговор стопанинът на \"Даунинг стрийт\" 10. \"Ние сме приятели и стабилен партньор на Европа и ще останем такива и след излизването ни от блока (очаквано на 31 октомври)\", е посочил още премиерът в Лондон.   Джонсън също е изразил готовността на страната му да сътрудничи с 27-те в икономиката, сферата на сигурността и други области.", "date": "2019.10.17", "title": "Борис Джонсън в Брюксел: Тук командва Жан-Клод Юнкер"}
{"url": "http://epicenter.bg/article/Zapochna-sreshtata-mezhdu-Mayk-Pens-i-Erdogan-/196110/7/0", "text": "Турският президент Реджеп Тайип Ердоган прие вицепрезидента на САЩ Майк Пенс в президентския комплекс в столицата Анкара, предава Анадолската агенция, цитирана от \"Фокус\". Срещата е започнала в 15:40 часа местно време (също българско време).    Очаква се двамата да дискутират продължаващата операция в Северна Сирия.    Пенс пристигна по-рано в Анкара, начело на делегация, която включва и държавния секретар на САЩ Майк Помпео.    По-рано Помпео подчерта важността за това американската делегация да се срещне лично с Ердоган, за да обсъдят продължаващата в Сирия операция „Извор на мира“ и да намерят решение на конфликта.    На 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации.    Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.  ", "date": "2019.10.17", "title": "Започна срещата между Майк Пенс и Ердоган "}
{"url": "http://epicenter.bg/article/Ucheni-otkriha-sledi-ot-neandertaltsi-na-gratski-ostrov/196115/7/0", "text": "Учените за първи път са открили доказателства за неандерталци на гръцкия остров Наксос, с което отдалечава назад във времето човешката дейност в Беломорието с хиляди години, показва ново проучване.    \"Разкопките доведоха до вида ясни данни, необходими в подкрепа на твърдението за по-ранна палеолитна културна дейност в Егейския басейн\", пише екипът от антрополози и археолози в списанието Science Advances, цитира Канал 3.   \"Данните сочат, че Беломорието е било достъпно за архаични и съвременни хора десетки хилядолетия по-рано, отколкото се смяташе досега.\"    \"Палеодозиметричните дати предполагат, че хомините - разширеното семейство на съвременни и изчезнали хора, \"са присъствали в региона преди (до 200 000 години)\", се казва в проучването.    Неандерталците биха могли да получат достъп до зоната по времето, когато открита земя свързва Анадола с континенталната Югоизточна Европа, чрез мореплаване или чрез двете, се казва в проучването.    Екипът от експерти от Канада, Гърция, Франция, Сърбия и САЩ разкопава хълм на 152 метра надморска височина в Стелида, Западен Наксос от 2013 г.    Те откриха стъргала, пробождащи пособия и други каменни инструменти, съответстващи на използваните от неандерталците.    Наксос е най-големият остров на Цикладския архипелаг в Беломорието.    \"Досега най-ранното датираното известно място на Наксос беше Пещерата на Зас – на около 7 000 години. Ние разширихме историята на острова със 193 000 години\", каза директорът на проекта Тристан Картър, антрополог от университета Мактастър в Онтарио, за гръцката агенция АНА-МПА.    \"Широко се смяташе, че разпръскването на хомините е ограничено до наземните пътища до по-късния плеистоцен\", се казва в проучването, а именно до преди 5000 години.Последните открития изискват учените да преразгледат тези хипотези\", завърши той.", "date": "2019.10.17", "title": "Учени откриха следи от неандерталци на гръцки остров"}
{"url": "http://epicenter.bg/article/Britanskite-deputati-shte-glasuvat-provezhdaneto-na-vtori-referendum-za-Brekzit-/196118/7/0", "text": "Депутатите в британския парламент внесоха успешно предложение за гласуването на нов референдум за Брекзит на заседанието на Камарата на общините на 19 октомври, пише британското издание Тhe Independent, цитирано от \"Фокус\".    Информацията идва малко след като стана ясно, че премиерът на Великобритания Борис Джонсън се е споразумял с Брюксел за новите предложения за Брекзит и те бяха приветствани от редица европейски лидери.    Бившият депутат от Консервативната партия Оливър Летуин поведе успешния опит на депутатите да се намесят в плановете на Джонсън за Брекзит, като предложението му беше прието с 287 гласа „за“ срещу 275 „против“.    Депутатите също така приеха формално провеждането на съботно заседание, насрочено за 19 октомври на Камарата на представителите, което трябва да обсъди новия план за Брекзит на премиера. Идеята на правителството за къс дебат, посветен на „приемането на сделката или приемането на Брекзит без сделка“ обаче е изправено пред нова спънка, след гласуването за провеждане нов референдум.    Този ход отваря пътя на проевропейски настроените депутати да гласуват за провеждането на второ допитване сред британците, за това дали одобряват сделката на Брекзит.    Летуин заяви, че планът му ще позволи на депутатите да правят изменения на предложението на правителството за Брекзит и за тях да бъде гласувано, ако това бъде позволено от председателя на британския парламент Джон Бъркоу.    Той добави, че новите предложения ще затворят дупка в закона, който задължава Борис Джонсън да търси отсрочка за Брекзит, ако не постигне сделка до 19 октомври. Законът гласи, че това ще стане само ако депутатите не приемат новите предложения.    Според Летуин това ще позволи на хората и на депутатите да подкрепят и да ратифицират нова сделка за Брекзит, вместо да бъдат поставени в позиция, в която ще позволят на правителството да се измъкне от наредбите на британското законодателство.    Ръководителят на Камарата на общините Джейкъб Риис-Мог заяви, че на 19 октомври Борис Джонсън ще направи официално изявление за преговорите с ЕС и ще отговаря на въпроси на депутатите, свързани с Брекзит.    Той заяви, че депутатите също така ще имат възможност да одобрят споразумението или да се съгласят на Брекзит без сделка.    Рийс-Мог, който е поддръжник на оттеглянето на Великобритания от ЕС, заяви, че той самия ще подкрепи плана на Джонсън, тъй като премиерът заслужава похвала за „забележителния си прогрес за сделка, която всички ние можем да подкрепим“.    „Това е много вълнуваща и позитивна сделка. Тя премахна недемократичната клауза за ирландската граница. Това е огромен напредък за цялото Обединено кралство, това ще подсигури, че ние ще сме една митническа територия. Наясно съм с детайлите от сделката“, заяви Рийс-Мог.  ", "date": "2019.10.17", "title": "Британските депутати ще гласуват провеждането на втори референдум за Брекзит "}
{"url": "http://epicenter.bg/article/Turtsiya-smyata--che-sanktsiite-na-SASht-sa-nesavmestimi-s--quot-duha-na-NATO-quot--/196123/7/0", "text": "Турското министерство на отбраната заяви, че дискусиите за налагането на нови санкции над Анкара, във връзка с провеждането на военната операция в Северна Сирия са несъвместими с \"духа на НАТО\", предават турски медии, цитирани от \"Фокус\".    „В основата на операцията „Извор на мира“ стоят защитата на нашата държава, граници и народ. Дори дискусиите за санкции срещу нашата държава са несъвместими с духа на 70 годишният алианс на НАТО“, заявиха от външното министерство в съобщение в „Туитър“.    Турският президент Реджеп Тайип Ердоган обвини германския външен министър Хайко Маас в непрофесионализъм, след като той призова за ограничаване на износа на оръжие за Анкара, заради военната операция „Извор на мира“, пише руският вестник ”Известия“.    Турският лидер нарече немския дипломат аматьор, който не разбира нищо от политика.    Ердоган също критикува решението на Берлин да ограничи износа на оръжие за Турция.    „Тук идва германският външен министър - човек, който няма чувство за мярка, и казва - няма да продаваме оръжие на Турция“, заяви държавният глава пред репортери. Според Ердоган не Турция, а Маас и Германия ще загубят от този план.    По-рано Хайко Маас обяви, че германското правителство е решило да спре износа на оръжие за Турция поради операцията на Анкара в Сирия.    Лидерите на други европейски страни, по-специално на Франция и Великобритания, остро осъдиха военната интервенция, която Турция започна в Сирия, и призоваха за свикване на Съвета за сигурност на ООН. По-късно германският канцлер Ангела Меркел в телефонен разговор с Ердоган също се изказа в подкрепа за прекратяването на военната операция, а Франция веднага след това спря доставките на оръжие за Турция.    Ердоган разкритикува държавите от ЕС, които осъдиха военната операция на Анкара в Сирия и заплаши, че ще „отвори границите“ за сирийските бежанци към Европа.    На 9 октомври Турция започна операция „Извор на мира“, насочена срещу кюрдските формирования в региона, които Анкара счита за терористични организации. Планът на операцията включва създаване на зона за сигурност по северната граница на Сирия, в която да бъдат настанени милионите бежанци, които в момента се намират в Турция.    Ердоган обеща да запази териториалната цялост на Сирия и да насочи силите си срещу „Работническата партия на Кюрдистан“ и терористите от „Ислямска държава“.  ", "date": "2019.10.17", "title": "Турция смята, че санкциите на САЩ са несъвместими с \"духа на НАТО\" "}
{"url": "http://epicenter.bg/article/Ursula-fon-der-Layen--Sdelkata-za-Brekzit-postavya-osnova-za-nova-era-v-otnosheniyata-mezhdu-ES-i-London/196126/7/0", "text": "Споразумението за Брекзит е основа за нова ера в отношенията между Брюксел и Лондон, е заявила новоизбраният председател на Европейската комисия – Урсула фон дер Лайен, предаде Би Би Си, цитира Новини.бг   Според германката сделката, сключена днес, е добра за всички засегнати страни от излизането на Обединеното кралство от 28-те.   \"Днешната договореност не слага край на една епоха. Тя поставя основа на нова ера в отношенията между Великобритания и Европейския съюз\", е посочила още тя.", "date": "2019.10.17", "title": "Урсула фон дер Лайен: Сделката за Брекзит поставя основа за нова ера в отношенията между ЕС и Лондон"}
{"url": "http://epicenter.bg/article/Uchebnitsi-na-balgarskata-izdatelska-grupa--Prosveta--byaha-obyaveni-za-edni-ot-nay-dobrite-v-Evropa/196064/6/0", "text": "Учебници на българската издателска група „Просвета“ бяха обявени за едни от най-добрите в Европа. Международно жури присъди златно отличие в престижния конкурс за най-добър европейски учебен материал BELMA ( ) на поредицата  . Конкурсът се провежда всяка година на най-големия издателски форум в света – Международния панаир на книгата във Франкфурт. Бронзова награда пък получи още една поредица учебници на „Просвета“ – тези по  . „Горди сме, че за пореден път „Просвета“ доказа, че прави учебници на световно ниво – заяви Кина Андреева, главен редактор в издателската група. – Оценката на журито беше категорична: В наградените учебници има нови подходи, новаторски идеи, методически те са отлично направени и всичко това е съчетано с отлични графично оформление и илюстрации.“   Поредицата   за 1. – 4. клас стана победител в категория „Учебни материали за деца от 8 до 10 години.“ Второто място в категорията взе издание от Сърбия, а третото – от Естония. Десетки хиляди български деца вече учат по  , създадена от доказаните учители Емилия Колева и Елка Ставрева по новата програма на МОН специално за деца, на които английският не е майчин език. Поредицата е предпочитана от преподавателите, защото помага да се преодолеят основни типични трудности при усвояване на английски език от българчета. Това е нейното голямо предимство пред чуждите системи. на „Просвета“ извоюваха бронзово отличие в категория „Учебни материали за деца от 12 – 13 до 16 – 17 години“.   Преди да получат европейско признание, тези учебници първо се доказаха на родна земя – те категорично са най-харесвани от българските преподаватели по история. Учебниците са дело на общо 8 автори с богати професионални биографии: Пламен Павлов, Теодор Леков, Александър Николов, Райна Гаврилова, Веселин Янчев, Михаил Груев, Диляна Ботева-Боянова и Мария Босева. В тази категория първото място бе присъдено на учебник от Финландия, сребърен приз взе издание от Швейцария. Журито даде и второ бронзово отличие на издателство от Норвегия. Всички учебници от двете наградени поредици на „Просвета“ имат електронни варианти, които са безплатни за учителите, работещи с тях. Е-учебниците съдържат интерактивни упражнения, забавни и логически игри, видеофилми и аудиозаписи. Те са мощен инструмент за разнообразяване на работата в клас и за ангажиране на вниманието на учениците. „Просвета“ вече има утвърдена традиция да печели отличия за България на конкурса BELMA. Учебниците по английски на „Просвета“ от десет години насам са признати за едни от най-успешните на континента. Още през 2009 г. учебник от предишния вариант на системата   – този за 5. клас, получи бронзова награда. През 2017 г.  за 1. клас спечели бронз в категорията от 6 до 11 години. Година по-рано  , учебникът по френски език и литература за 11. клас, бе удостоен със специалната награда на журито заради иновативния си подход при работа с литературни текстове. А тази награда се присъжда ежегодно само на един учебник, избран от всички възрастови категории и учебни предмети. През 2014 г. и българският учебник по британска и американска литература за 11. клас   беше отличен като най-добър в категорията си на панаира на книгата във Франкфурт. Конкурсът BELMA се организира от Европейската асоциация на издателите на учебници (EEPG), Франкфуртския панаир на книгата и Международната асоциация за изследване на учебници и образователни материали (IARTEM). Тази година надпреварата беше изключително оспорвана. В конкурса със свои заглавия участваха 28 издателства от 17 държави, а броят на участващите печатни и електронни учебници и учебни материали надхвърли 50.", "date": "2019.10.17", "title": "Учебници на българската издателска група „Просвета“ бяха обявени за едни от най-добрите в Европа"}
{"url": "http://epicenter.bg/article/Izleze-ot-pechat--Kratko-vavedenie-v-lyubovta--ot-prof--Ronald-de-Suza/196084/6/0", "text": "Излезе от печат „Кратко въведение в любовта” от проф. Роналд де Суза в превод на Паулина Мичева. Художник на корицата е Кирил Златков.   Когато искаме да узнаем какво е чувството да си влюбен, се обръщаме към поетите. Когато искаме да разберем колко нелепа е всъщност представата ни за любовта, се обръщаме към философите. Поети, музиканти, художници и композитори са се вдъхновявали от тази емоция и тласкани от любовта, са давали и най-доброто, и най-лошото от себе си.   Това „ “ (200 стр., цена: 16 лв.)  е написано от гледна точка на философ. (Философията обича загадките, а любовта предлага изобилие от такива.) Любовните истории рядко имат щастлив край. Най-великите обикновено завършват със смърт. По-леките, познати ни като романтични комедии, завършват с брак: но наложената идея, че бракът е щастлив край, също подсказва, че бракът наистина е краят, което е вид смърт. Не смъртта на влюбените, нито дори на тяхната любов, а смъртта на любовната история. За щастие, множество успешно просъществували бракове свидетелстват, че и любовта, и историята могат да оцелеят и след сватбата; но после пак е ред на смъртта – този път истинската, която идва, за да ни раздели.   В крайна сметка всички любовни истории са тъжни. И все пак колко славно е това пътуване... поне докато продължава! Горчивата сладост на преходността само допринася за по-голямата ни радост. При всички положения любовта е нещо като оптическа призма, през която се пречупват всякакви преживявания – дори такива, които не включват пряко любимия човек.    (р.1940), професор емеритус в Университета на Торонто, е изнасял лекции в повече от двайсет страни. Сред областите му на интерес са емоциите, философията на биологията, етиката и естетиката.   С книгата си „Кратко въведение в любовта” той ни повежда из лабиринта на най-естественото и най-загадъчното чувство. Защо обичаме, как избираме кого да обичаме, егоистични или алтруистични са желанията на любовта, защо най-прекрасното чувство на света ни кара да вършим ужасни неща... Отговорите на тези и на много други въпроси ще ви помогнат да откриете своята любовна история и да разберете любовните сценарии на другите.   *** “   Глава 1 ЗАГАДКИ . Арнолд Перн    Робърт К. Соломон   Някои хора полудяват от любов. Някои умират заради нея, други убиват. Ако трябва да сме откровени, последното не се среща чак толкова често в реалния живот. Но на героите в опери и пиеси се случва непрекъснато. Всички очакват нещо подобно, когато гледат или четат за любовта като трагедия, и изглежда, си казват: О, това може да се случи и с нас. Вие самите, уважаеми читатели, може и да сте полудявали от любов веднъж-дваж, да сте усещали тръпката на споделената любов или тайнственото, тъй величествено терзание на отхвърлените чувства. Поети, музиканти, художници и философи са се вдъхновявали от тази емоция и тласкани от любовта, са давали и най-доброто, и най-лошото от себе си. Били са съперници в битката за изразяване на силата, с която тя променя живота ни; и все пак, когато повечето от нас се опитват да сторят същото и да я опишат, любовта бива удавена безмилостно в морето на баналностите. Макар прищевките на любовта често да изглеждат неразбираеми, към тълпата от поети, романисти, философи и композитори, които дърдорят непрестанно за любов, напоследък се присъединяват и биолози, и невролози, които обещават да обяснят всичко. Дали те ще разбулят мистерията? Може би най-сетне ще ни дадат тъй дълго диреното хапче или отвара, които да запечатат завинаги любовната връзка – или да ни освободят от нейната магия. Дали това е възможно, или дали е желателно да се случи, са сред въпросите, които ще бъдат повдигнати в тази книга.   Любовните истории рядко имат щастлив край. Най-великите обикновено завършват със смърт. По-леките, познати ни като романтични комедии, завършват с брак: но наложената идея, че бракът е щастлив край, също подсказва, че бракът наистина е краят, което е вид смърт. Не смъртта на влюбените, нито дори на тяхната любов, а смъртта на любовната история. За щастие, множество успешно просъществували бракове свидетелстват, че и любовта, и историята могат да оцелеят и след сватбата; но после пак е ред на смъртта – този път истинската, която идва, за да ни раздели. В крайна сметка всички любовни истории са тъжни. И все пак колко славно е това пътуване... поне докато продължава! Горчивата сладост на преходността само допринася за Кратко въведение в любовта по-голямата ни радост. По думите на поета Андрю Марвел: „Щом не можем слънцето да спрем, ще го накараме да тича!“.   И тъй, какво е това нещо, както пита прочутата песен, наречено любов? Не бих се впускал в детайлно изследване на всички употреби на думата „любов“. Всеки речник ще ни предостави около четири дузини приблизителни синоними. Всеки синоним има различен нюанс; някои са доста отдалечени едни от други. Привързаността не е обожание; харесването не е похот; пристрастността може да е или да не е следствие от страстта; екстазът доста се различава от деликатната симпатия. Има и по-мистериозни, гръцки, думи, които се използват за разграничаване на различните видове любов. Три от тях дори не намекват за наличието на сексуално желание.   (филия) говори за близко приятелство.   (сторге) означава „грижа“, в смисъл на обгрижване на някого, което предполага да милеем за интересите и благосъстоянието на любимия, както бихме могли да милеем за близки приятели или за семейството си. Но   не е несъвместима със сексуалното желание за разлика от   (агапе), понякога възприемана и като „благодеяние“, което е по-скоро обобщаваща, универсализирана и асексуална  .   Добродетелите на агапе са описани в едно от посланията на апостол Павел към коринтяните: „Любовта е дълготърпелива, пълна с благост, любовта не завижда, любовта се не превъзнася, не се гордее, не безчинствува, не дири своето, не се сърди, зло не мисли... всичко извинява, на всичко вярва, на всичко се надява, всичко претърпява“. Това са качества, които бихме могли да открием във всяка човешка връзка. Но именно поради тази причина на агапе ѝ липсват две от очевидните характеристики на любовта такава, каквато обикновено е подразбирана.   Първо, любовта винаги е свързана с избирането на един човек (или поне на малък брой индивиди) като изключителен и незаменим. Онези, които обичаме, играят такава роля в живота ни, каквато се предполага, че основната маса на човешкия род не може да има. Докато   изисква от нас да облагодетелстваме всички свои съседи, без да изключваме никого. Второ, наставлението да се обичаме един друг предполага, че човек може да го прави по желание. Но любовта (или възпирането на това чувство) не е нещо, което просто можем да решим да направим, когато си пожелаем.   Четвъртата гръцка дума,  , най-добре представя темата на тази книга. Еросът обикновено се свързва с интензивно сексуално привличане. Именно еросът, а не агапе или сторге, или дори филия, е вдъхновил по-голям брой поеми, музикални произведения, творби на изкуството и престъпления, отколкото всяко друго човешко чувство. За ероса в неговата най-крайна, обсесивна, тревожна и страстна романтична форма ще заема от американската психоложка Дороти Тенов термина „лимеранс“. Въпреки не особената популярност на тази дума в обикновената реч, съществуват основателни причини да се изкове специален термин за това, което Джордж Бърнард Шоу нарича „най-яростната, най-безумната, най-измамната и най-преходната от всички страсти“. Защото, макар че далеч не въплъщава цялата еротична любов, лимерансът съдържа значителна част от тъй типичното за любовта напрежение.   Противно на това, което често се приема за подразбиращо се от само себе си, любовта не е просто емоция. Разбира се, думата „любов“ вероятно ще извика в съзнанието ни представата за деликатни и нежни чувства. Подобни любовни чувства наистина са емоции, но те определено не са единствените емоции, съставляващи еротичната любов. В зависимост от обстоятелствата – от това къде се намирате, в точно каква любовна история, – любовта може да породи скръб, страх, вина, съжаление, огорчение, тъга, презрение, унижение, възторг, отхвърляне, тревожност, завист, отвращение или убийствена ярост. Така че мислете за любовта по-скоро като за условие, което оформя и ръководи мислите, желанията, емоциите и поведението ни, свързани с човека в нашия фокус, „възлюбения“. Тя е нещо като оптическа призма, през която се пречупват всякакви преживявания – дори такива, които не включват пряко любимия ни.   Ще я нарека синдром – не като чувство, а като сложен модел на потенциални мисли, поведения и емоции, които проявяват тенденция „да протичат заедно“. А доколкото любовта предизвиква и смущение, което може да изисква медицинска помощ, терминът „синдром“ в случая е съвсем подходящ. Често се казва, че влюбеният човек, особено ако е във фазата на лимеранс, е „полудял от любов“.   Това кратко въведение в темата за любовта е написано от гледна точка на философ. Философията обича загадките, а любовта предлага изобилие от такива. Не е нужно да сме кой знае колко смирени, за да признаем, че тя често ни обърква. Любовта е безкористна; любовта е егоистична. Любовта е нежна; любовта е жестока. Любовта е преходна; любовта е вечна. Любовта е рай; любовта е ад. Любовта е война. Любовта граничи с божественото; любовта оправдава най-лошите престъпления. Някои казват, че Бог е любов – и със сигурност и Бог, и любовта носят отговорност за доста неща. Общуването с божественото може да бъде опасно, дори и за случайните наблюдатели. Нека тогава да започнем със загадките, възникнали във връзка с някои разпространени идеи за любовта.   Възможно ли е абсолютно всяко нещо да бъде сметнато за нечий „любовен обект“? На пръв поглед би могло да изглежда така. Можете да обичате пътешествията или морковите, или математиката, Кратко въведение в любовта или бързите коли. Но по-строго погледнато, тези неща влизат по-скоро в графата „харесвани“, отколкото „обичани“. За еротичната любов обхватът на възможните обекти изглежда още по-ограничен: допустими са само човешките същества; и сред тях според някои хора ограничението се отнася и за един конкретен пол. (За някои този единствен пол е противоположният, за други е точно обратното.) Тези ограничения издават два предразсъдъка: първо, че обектите на любовта трябва да бъдат сведени до един пол; и второ, че има само два пола.   Може би никой от тези предразсъдъци, уважаеми читатели, не е част от вашата ценностна система. Но вероятно подкрепяте други табута. Например това, според което любовта на възрастните, насочена към деца, е нещо противно и гнусно. Ужасът, предизвикан от педофилията, е културно обусловен: в други времена и места любовта по взаимно съгласие между възрастен мъж и момче или възрастен мъж и момиче се е смятала за нещо нормално. Сега обаче тя е събрала целия позор, насочен преди това към други форми на любов и секс, като хомосексуалността, прелюбодеянието, садомазохизма по взаимно съгласие или еротичната страст без одобрението на родители или свещеници. Днес вече никое от тези неща не ни шокира, но неодобрението към еротичните отношения между различните поколения е все още много силно.   Само едно друго табу се доближава по интензивност до това неодобрение. Зоофилията, еротичната любов, която някои хора изпитват към животните, също вдъхва ужас, особено когато се бърка със скотщината, която е просто секс с нечовекоподобни животни. (И двете са изследвани с ентусиазъм от Едуард Олби в неговата пиеса „Козата, или коя е Силвия?“, в която имаме герой, влюбен в коза.) Табуто, забраняващо секса с животни, често се аргументира с довода, че животните не могат „да дадат съгласието си“. Това говори много за особеностите на нашето отношение към животните, любовта и секса; факт е, че някои от хората, които формулират това възражение, никога не са си и помисляли да поискат от кравата или прасето съгласието им да бъдат убити и изядени. Изглежда, в нашата просветена епоха само животните могат да страдат от „съдба, по-лоша от смъртта“.   Още по-странни, но предизвикващи по-скоро озадачени подигравки, отколкото ужас, са обектофилите, които твърдят, че са влюбени в неодушевени предмети. Една световна шампионка по стрелба с лък имала страстна афера с лъка си. Когато любовта избледняла, спортните ѝ умения също отслабнали. Тогава тя се омъжила за Айфеловата кула.   Във всеки случай границата между одушевеното и неодушевеното все повече се размива. Японската роботика работи усърдно за заместването на обикновените надуваеми секс кукли с роботи с определен пол, които да притежават все по-сложни разговорни и емпатични умения. Вече е доказано, че домашните любимци, както естествени, така и роботизирани, намаляват безпокойството и свалят кръвното налягане на самотните обитатели на старческите домове. Само въпрос на време е роботите да започнат да влизат в интим­ Кратко въведение в любовта ни емоционални и сексуални отношения с лишени от любов хора на всякаква възраст. По този начин философите и психолозите може би ще успеят да открият за какво всъщност жадуват лишените от любов хора. Накратко, макар любовта често да се възприема като способност, присъща единствено на хората, изглежда, че няма естествени ограничения за това, което те могат да твърдят, че обичат. За наистина широко скроените умове това включва животни, неодушевени предмети и някои неща между тях. Грешно ли е да бъдем толкова широко скроени? (Ако сте с толкова широко отворено съзнание, както е казал някой, мозъкът ви може да изпадне, тъй че внимавайте.)   Обектофилите определено чувстват нещо; но може ли това да е наистина любов? Е, защо не? Как можем да решим такъв въпрос? Почти всички „експерти“, писали по темата, нямат търпение да ни кажат как да различим истинската любов от фалшификатите: някои форми на любов, уверяват ни те, са по-благородни и по-висши; други са низки и не съвсем човешки. Това е морализаторски импулс, на който ще се опитам да устоя. Моето работно предположение е, че никоя форма на любов не е по същество „по-истинска“ от останалите. Дали някои форми на любов ще ви направят по-щастливи? Може би, но тогава вашата концепция за любовта вероятно допринася за самото осмисляне на щастието, с което я съизмервате.   Във всеки случай винаги има нещо произволно в споровете за дефинициите. Вместо да се опитваме да дефинираме любовта, нека се насочим към други загадки, предизвикани от някои наши представи за нея.", "date": "2019.10.17", "title": "Излезе от печат „Кратко въведение в любовта” от проф. Роналд де Суза"}
{"url": "http://epicenter.bg/article/Vladimir-Sheytanov--S-diplomatsiya-sreshtu-futbolnoto-huliganstvo/196019/11/0", "text": "    Събитията от 14.10.2019г. на националния стадион „Васил Левски“ доста бързо и скандално се изродиха от класическа картина на футболно хулиганство в мощна международна медийна вълна срещу България и българското общество за дълбоко вкоренен расизъм.    Една тежка загуба на българския национален отбор по футбол от националния отбор на Великобритания с 0:6, съпроводена със срамни изяви на малобройна група български запалянковци в стил „Луков Марш“, дадоха основание за появата на десетки анти-български публикации в световни медии като: Индепендънт, Телеграф, ББС, Форбс, Дойче веле, СЪН и други британски таблоиди.    България, а не само крайно дясната LAUTA ARMY от Пловдив, беше заклеймена във Великобритания като расистка, нещастна и изостанала. Някои „висши аристократи на духа“ си позволиха да определят българите като животни на фона на трите британски лъва. Странното е това, че седмица преди самата футболна среща, английският треньор и футболисти, сякаш като по сигнал, започнаха да предупреждават, че са готови да напуснат терена София при евентуални расистки изстъпления от трибуните. Поне за мен и за широката публика причините така и не станаха ясни.    Случаят прерасна в дипломатически казус, почти скандал, с изявлението на британския министър-председател Борис Джонсън, с отговора на българския премиер Бойко Борисов и поканването на британския посланик Емма Хопкинс в българското Министерство на външните работи по случая. Разбираемо, остра позиция зае и УЕФА.    Не подлежи и на йота съмнение, че България трябва решително да се справи с фашистките девиации на футболните терени у нас и извън тях. Това не са отделни случаи. Разследването на инцидента трябва да стигне този път до край – кой, защо и по какви подбуди нанесе този срам на нацията ни. Има ли плащане или друга форма на подбудителство?    Този път реакцията на българския премиер и на българското дипломатическо ведомство заслужава висока професионална оценка. Българската дипломация напомни своите добри страни. Премиерът, последван от дипломатите ни, показа живо чувство за национално достойнство и добър дипломатически такт. Реакцията бе мълниеносна и точна. В изказването му пролича солидност и отговорност пред честта и авторитета на нацията.    Да, в България имаме футболно хулигантство, което си позволи фашистки поздрави и символика, но ние не го толерираме. За постепенното възраждане на тази политическа стилистика отдавна пишат най-добрите пера на българската журналистика. Не от вчера София е принудена да търпи криворазбраната кметска толерантност към неговите факелни шествия. И все пак да погледнем към корените на явлението, към първите прояви на беса на ХХ век.    Фашизмът и нацизмът не са родени в България, а бяха внедрени у нас от страни, които и днес са сред най-гласовитите критици на моя народ. Днес, уродливостта отново напомня за себе си. Футболното хулигантство също не е родено край р.Тунджа, а край една друга островна река, край която се говори един друг език и се пие една друга бира, и тя не е „Загорка“. Родината на хулиганството не е България. От векове е известно, че явлението „хулиганство“ (синоним на бунтарство, ярост, фрустрация, бруталност) има ирландски произход и произтича от ХУЛИГАН–ови (Hooligans) - семейство на известни грубияни и свадливци. Сродното явление „вандализъм“ също не произхожда от България, а носи името си от германско племе ВАНДАЛИ, което през 455 г. завладява столицата на Свещената Римска империя.    Във втората половина на ХХ век, футболното хулиганство стана част от презадоволената и разглезена „цивилизована“ Европа. Светът още не е забравил изстъпленията на футболни хулигани, които причиниха срутването на козирката на един европейски стадион, от което загинаха и бяха ранени няколко десетки европейци. Помним от страниците на европейските вестници заплахите на още едни футболни хулигани, че ще превърнат световното първенство по футбол през 2018г. в място за саморазправа с местните запалянковци. Черната хроника на английското футболно хуиганство познава следните събития:    29 май 1985 г., Брюксел (Белгия): 39 фенове са убити и 350 ранени преди финала за КЕШ между Ливърпул и Ювентус (0:1), когато привържениците на “червените” преминават загражденията на стадион \"Хейзел\" и се сблъскват с тези на Ювентус, които са притиснати до стена, която се срутва. След това английските клубове получават петгодишна забрана за участие в евротурнирите.    21 май 1988 г., Лондон (Англия): Англия и Шотландия играят контрола на “Уембли”. След ожесточени битки между агитките един е убит и 90 са ранени.    15 април 1989 г., Шефилд (Англия): 95 души са смазани до смърт, когато полицията отваря вратата пред нахлуващите фенове към вече препълнената трибуна на “Хилзбъро” преди полуфиналния мач за ФА Къп между Ливърпул и Нотингам Форест.    15 февруари 1995 г., Дъблин (Ейре): На \"Лансдаун роуд\" в приятелския мач Ейре - Англия двете агитки се сбиват след гол на ирландците. Резултатът е един убит и 60 ранени.    Всичко това не е измислица, а остро заболяване на общественото съзнание по стадионите и улиците на едни от най-претенциозните градове на Европа.    Българското футболно хулиганство е грозно и примитивно, но бихте ли ми казали господа – благородници, къде футболното хулигантство не е „дивашко и варварско“. Хулиганството по дефиниция е дефицит на цивилизованост. Но то е също така и продукт на национално високомерие, надменност, чувство за превъзходство над другите, над различните.    Британското, белгийското, полското, хърватското, испанското футболно хулиганство не е по-красиво от българското. Същият примитивизъм. И сигурен съм, че Нейно Превъзходителство г-жа Емма Хопкинс, посланик на кралица Елизабет Втора в България, напълно споделя това мнение. Поради това, в изявлението на Нейно Превъзходителство на вчерашната й среща в българското дипломатическо ведомство от 15.10.2019г. ми липсва едно изискано британско извинение за провокациите на британските футболни запалянковци срещу българския национален химн на същата тази футболната среща от 14.10.2019г. Липсва ми и още едно изискано британско извинение за пиянския вандализъм преди футболната среща на британските пияници и наркомани (един от които е загинал от свръхдоза) в баровете на гостоприемна София. Въпреки куртоазното заявление на госпожа Посланика, че високо цени толерантността на българския народ, все пак то не може да изтрие горчилката от думите на някои британски представители за расизъм в България.    И ако аз като българин мога с право да завиждам за класата на английския национален отбор по футбол, съвсем не завиждам за класата на английското футболно хулиганство.    Поведението на българския премиер и дипломатическо ведомство в случая бяха на висотата на ситуацията. България трябва най-решително да се справи с фашистките девиации на футболните терени и извън тях. Ние не можем да си затваряме очите пред тази истина. Нека изчистим името на българската столица от петното от 14.10.2019г. и го свържем завинаги с идеята за благороден футбол.    Има и нещо символично в действията на правителството по този случай. Само преди две-три седмици Народното събрание ратифицира новата Конвенция на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия. България следва да изпълнява стриктно своите международни задължения по Конвенцията срещу футболното хулиганство.    И още нещо. Дано урокът от 14.10.2019г. да заложи основата на едно скорошно възкръсване на българския футбол от годините на най-големите наши футболисти, които не се страхуваха да побеждават отборите на Англия, Германия, Италия, на Интер, Аякс, Байерн, Ливърпул, Реал Сосиедад, и други европейски легенди.  ", "date": "2019.10.17", "title": "Владимир Шейтанов: С дипломация срещу футболното хулиганство"}
{"url": "http://epicenter.bg/article/Kevork-Kevorkyan--Vanga--Levchev--Kenedi-/196025/11/33", "text": "Сега, покрай смъртта на Левчев, се сетих, че имам едно много ценно интервю с него – от 2003-а.  През изминалите години доста неща бяха опоскани от него от разни „автори“ – особено за Ванга. Предлагам ви тъкмо фрагментите, които се отнасят за нея.    ***  /интервюто/    - Навремето каза в “Събеседник по желание”, че времето е надежда…  - Да, даже ти го написах тогава.    - Обаче има един въпрос на Макс Фриш: “Може ли омразата да роди надежда?”  - Според мен, не, или във всеки случай не добра надежда. Нашата грешка беше, че заложихме на омразата - тя не ражда добри надежди.    - Още около надеждите. Надяваш ли се на отвъден живот?  - Честно казано, не.    - Не заслужаваш ли?  - Не ми е ясна тази материя. Има такъв живот обаче, очевидно има. Успореден ли е, отвъден ли е, какъв е, не мога да ти кажа, но има такъв. Но защо трябва да се надявам на него?    - Откъде имаш знаци за това?  - Ванга беше такъв знак на човек, който може да говори с друг свят. Как ще го наречеш, е друг въпрос. Тя виждаше това, което ние не виждаме.    - Кое беше последното, което ти каза Ванга?  - Преди смъртта си тя стана доста неконтактна, доста трудна и когато се виждахме, мълчахме. Тя ми определяше кога да дойда пак, но практически разговор не се получаваше. Спомням си в един от последните разговори, който беше много тягостен, тя ме предупреди, че идва лошо време.    - Как точно го каза?  - Лошо, лошо, идва много лошо. Когато запитах какво става, какво е лошото, тя ми отговори: “Парите сменят своето място”.    - Своето място?  - След като са минали добри и лоши времена, ще ти кажа, че едва ли някой може да ми даде по-точна дефиниция на това, което е станало. Парите смениха своето място.    - Къде отидоха?  - От едно общество в друго. Пък, разбира се, от едни ръце в други.    Ванга беше възрастна сляпа жена. Тя виждаше това, което ние не виждаме, но не виждаше онова, което ние виждаме. Тя можеше да падне в една дупка, тя трябваше да бъде водена. Тя беше в ръцете на службите. Къщата й беше пълна с микрофони, хора я пазеха, пускаха едного, друг не пускаха и т.н.    Но тук бих ти разказал една история. Веднъж заведох Джон Чийвър при нея. Почти съжалявам за този експеримент. Има стенограма от преводачката Илинда Маркова с разрешението на Ванга. Ванга посрещна този голям писател, той е от ранга на Гор Видал, с когото ти разговаря скоро. Посрещна го с няколко приказки за живота му, които го убедиха, че тя знае много неща, и даже го поуплашиха.    След това за моя голяма изненада го попита дали познава Жаклин Кенеди. Той каза: “Да.” - “Можеш ли да й предадеш нещо от мен?” - “Да, мога”. - “Кажи й да дойде при мене и аз ще й кажа кой е убил мъжа й, т.е. президента Кенеди”. Той каза: “А не може ли вие да дойдете, или по друг начин да стане?” Тя каза “не”. Те не й даваха често пъти до Мелник да отиде! “Но ако тя, Жаклин Кенеди, не е наблизо, аз не мога да дам този отговор”, каза Ванга.    /След време, в един от разговорите ни, Левчев се сети и за друго.  Жаклин Кенеди си била ангажирала за цял месец апартамент в хотел „София”, но така и не я пуснали да дойде.  „Кой, нашите идиоти ли? – попитах. – Че защо, тъкмо щяха най-после да научат нещо съществено?”  „Как нашите! Какво говориш! Американците!“/    /продължение на интервюто/  В края на срещата с Чийвър Ванга изведнъж му заговори нещо, което мен дори малко ме подразни. “А какво има - казва - в твоя куфар?” - “Нищо няма. Има ризи, вратовръзки“. Има - казва Ванга - и други работи”. Когато се прибрахме в София, куфарите на Джон Чийвър бяха изчезнали. Побеснях, разбира се, наругах, когото можах. Куфарите бяха намерени. А един от тези, които намериха куфарите, ми каза: “Имаше наркотик вътре”.    - Какво искаш да кажеш? Слушали са разговора ли?  - Разбира се. Естествено, че са го слушали.    - А наркотика?  - Вероятно той е употребявал наркотици. Той е бил преди това алкохолик, това всеки го знае, цяла Америка го знае.    - Кой избягваше да ходи при Ванга?  - Тези, които ги беше страх. Тя често пъти се е смяла, питаше ме: “Този защо не идва?” После сама ми отговаряше, странна приказка имаше: “Щото му е мръсно чорапчето”. Какво значи това, и досега не знам. Но има хора, които се страхуваха от нея и те могат да продължат да се страхуват..    - И казваш, че тя е едно от свидетелствата за отвъдното?  - Да, да. Тя казваше неща, които човек не ги знае. Тя твърдеше, че чува гласове. Аз мисля, че съм го казвал това, то предизвика доста разправии, сега пак ще предизвикам разни приказки…    - Нищо. Да са живи и здрави.  - Аз я питах един път защо не ни предупреди за смъртта на Людмила Живкова. Тя каза: “Това не ми беше казано”. Известно е, че тя чуваше гласове, но мисля, че имаше и вътрешно зрение.    - А времето какви въпроси изсипа в чинията ти?  - Времето изсипва в чинията ми много неприятни въпроси. Защо толкова зле живеят хората, имаме ли право да търпим, да мълчим? Когато говорихме за Ванга, ти ме запита за нейните последни думи. Всъщност аз не ти отговорих на този въпрос. Нейните последни думи бяха след едно дълго мълчание. Аз седях до нея. Накрая тя каза: “Няма страшно”. Не зная на кого го казваше тя. На себе си ли говореше, на мене ли? Към кого бяха адресирани тези думи? Но много бих желал те да се отнасят за България. За тези хора, които се опитват да живеят достойно. Искам да им кажа, че тези думи “Няма страшно” се отнасят за тях. Не знам дали имам право.    - Кой ще открадне България. Мислил ли си върху това?  - Не. Могат да се откраднат блага и други неща, България - не. Няма страшно.    - Има един девиз: “Приличай на британец, мисли като евреин”. На кого да приличаме и като кого да мислим?  - Аз искам да мислим като българи и да приличаме на себе си.    ***  /Фрагменти от книгата „Кеворк проговаря. Необичайни срещи“/    Отвъд мистерията, в случая с Ванга има и нещо друго. Безбройните човешки истории, които е трябвало да изслушва, не са ли я унижавали по някакъв начин? Как е страдала? Изглежда, никой не я попита за това. Просто я натоварваха със собственото си страдание, и толкова.  Руската поетеса Ахматова казала веднъж, че на човек трябва да му издигнат паметник там, където той е най-много унижаван.  Значи, Рупите е това място.    Ето каква представа имам за феномени като Ванга. След среща с нея, човек би трябвало „да стане сам за себе си въпрос” /Св.Августин/.    Бяха ме спрели от „Всяка неделя”, мотаех се несретен, но и обичан от много приятели.  Веднъж Невена Коканова/ тя беше от тези приятели/ реши да ме води в Рупите. Заедно със Златкова, тогава директор на Дома на киното, и режисьора Павел Павлов.  Пристигнахме. Сестра й ни посрещна и ни заведе в задното дворче.  Ванга седеше на припек, и веднага ни започна. Най-напред Павел, сетне и другите. Почти не слушах, струваше ми се недискретно. Но изведнъж Ванга кресна срещу мен: „Какво прави Иван Славков?” /той още беше шеф на телевизията/.  „Ами, добре е” – смутолевих, което си беше самата истина.  „И той ще дойде!” – отсече Ванга, и продължи с другите.    След доста време, пак по същия неочакван начин, изглежда бе усетила, че нямам желание да я разпитвам за себе си, и то пред толкова хора, пак кресна: „Ти ще стоиш още 10 години в телевизията!”    Сякаш ми го заповядваше. Напуснах телевизията в края на 90-а година. И едва доста време след това си дадох сметка, че Ванга бе познала съвсем точно.    Всеки човек е абсолютно уникален сам по себе си. Дори отпечатъците на милиарди хора не се повтарят, какво остава за цялото същество.  Какъв товар тогава е носела тази жена.  И дали й е било интересно с тези, които най-много са я обсебвали?  Едва ли.    А са я използвали зверски. Дори и по държавна линия. Най-редкия талант, експлоатиран по най-дивашкия начин. С опашки, билетчета и пр. И пазачи, разбира се.    Невена бе доволна от подмятането на Ванга /”Ще стоиш още 10 години в телевизията”/, обаче аз продължавах да й мрънкам за интервю. И тя от своя страна, по неподражаемия начин, по който ухажваше всички, също настояваше.  Накрая се разбраха Ванга да си почине след обяда, и сетне ще я запиша.    Междувременно, някой се обади по телефона, нещо казаха на сестра й, и всичко пропадна. После се смилиха, пак имаше телефонно обаждане, и успях да запиша разговорите по време на целия обяд на касетофон. Имаше знаменити неща. И сега се учудвам, как съм се сетил да й задам един иначе банален въпрос: „Виждала ли си Христос”?    После, на връщане, нейде към Владая, Невена, която караше отпред, внезапно спря. Спрях и аз. Тя ме изчака да отида при нея, отделихме се настрани, и ми каза по своя си начин, на който не можеш да устоиш: „Кево, трябва да ми дадеш касетата. Не ме карай да ти обяснявам, дай ми я!”  Върнах се при колата си, взех касетата и без повече приказки и я дадох.    Ето какъв отговор даде Ванга на въпроса за Христос:  „Той няма фигура. Това е едно огромно огнено кълбо, в което не можеш да погледнеш от светлина. Само светлина. Друго не се вижда. Ако някой ти каже, че е виждал Бог, да знаеш, че не е вярно.”    Нищо от направеното за Ванга не може да се сравни с фантастичния филм на Невена Тошева. Той е отпреди близо 50 години.  През 1985-а занесох този филм в Москва. Готвехме поредното излъчване оттам на „Всяка неделя”. Репортерът Боре Ангелов бе влязъл под кожата на Джуна, известна съветска екстрасенска, генерал-майор от КГБ по изричното нареждане на Брежнев, на когото тя държеше очите отворени.    Джуна, впрочем, също е световен феномен с доказани качества. Тя не искаше да участва в предаването, макар че може би по-скоро се глезеше. Аз пък нямах време за губене с генерал-майори, макар и източни красавици. Имах друг проблем – исках Джуна да ми помогне да осигуря за участие поетът Евгений Евтушенко – друг съветски глезльо, иначе чудесен поет.    Направих сложна комбинация, достойна за КГБ. Борето докара в българския хотел в Москва, където се бяхме настанили, Джуна, а тя доведе със себе си Евтушенко. Той не можеше да й отказва нищо, понеже тя лекуваше болното му дете. Вечеряхме, сетне ги поканих в апартамента си и пуснах филма за Ванга.    И изведнъж, както кротко си гледахме, Джуна побесня. Заръкомаха необуздано, а крясъците й сигурно са стигнали до Кремъл. Борето се уплаши и се хвърли да я успокоява. „Спокойно, гълъбче – казваше й той. – Стига си махала с ръце, че ще падне полюлея!”  Погледнах нагоре, той наистина се беше заклатил застрашително.    Постепенно Джуна започна да говори членоразделно и стана ясно следното: тя побесняла, защото Ванга предсказвала „лоши неща”, това не било справедливо и хуманно и пр. съветски дивотии.  Нищо подобно, разбира се, доколкото знам, Ванга никога не си е позволява подобно нещо.  Просто, едно чудо се беше срещнало с друго. Малко по малко всички се успокоиха.    Ето как Ванга е „предсказвала” лошото.  Фрагмент от разговора ми с Величка Маркова, съпруга на легендарния футболист Георги Аспарухов – Гунди:    К.К.: Търсили ли сте срещи с Ванга в ония години?  В.М.: Мисля, че той се е виждал с нея, може би през 1964 година, когато с националния отбор са били в Петрич. Но той никога не ми даде категоричен отговор.  Един път казва – да, видяхме се, друг път – не. Но аз след смъртта му разбрах от негови приятели, че тя не го е приела.  Казала му: „Виж, момче, какъв хубав сняг вали навън, иди и се радвай на природата”.    К.К.: Преценяваш ли това като някакъв знак?  В.М.: Да, сега го преценявам като страшен знак.”    ***        ***  ", "date": "2019.10.17", "title": "Кеворк Кеворкян: Ванга, Левчев, Кенеди "}
{"url": "http://epicenter.bg/article/Simeon-II--Vrazkite-mezhdu-Balgariya-i-Gartsiya-sa-se-uvelichili-i-sa-ukrepnali/196030/11/0", "text": "Добрите отношения между България и Гърция допринасят за хармонията в региона. Това заяви бившият министър-председател (2001-2005 г.) и цар на България (1943-1946 г.) Симеон Сакскобургготски в интервю за гръцкия сайт „Инкорект“.   Интервюто започва с въпроса как се е променил животът му след падането на монархията. \"На практика целият ми живот премина след като България стана “народна”, а по-късно парламентарна република. Въпреки обстоятелствата, главно политически, аз винаги съм работил и служил като легитимен суверен на България, какъвто съм\", отговаря Симеон.   \"30 години след падането на Берлинската стена и завръщането към демокрацията, ние все още не можем да се отървем от дълбокия отпечатък, който марксизмът е оставил на нашето общество\", казва още той.   „В интерес и на двете страни е да имат добри отношения. Както споменах, докато бях в Атина наскоро, забелязах, че връзките между нашите две страни са се увеличили и са укрепнали. Това допринася за хармонията в региона с икономически ползи за хората“, заяви Симеон Сакскобургготски.    Той коментира Договора от Преспа, който беше сключен през юни миналата година от премиерите на Македония и Гърция Зоран Заев и Алексис Ципрас. Споразумението разреши дългогодишния спор между Скопие и Атина за името на Македония и заедно с подписания година по-рано Договор с България за добросъседство и приятелство отвори пътя за евроатлантическа интеграция на Македония.    „Вярвам, че всяко споразумение само по себе си винаги е плюс. Стига да бъде свободно прието от подписалите, а не наложено от диктата на великите сили. Договорите и споразуменията трябва да се прилагат на практика и евентуално да бъдат подобрени, ако е необходимо“, подчерта Симеон Сакскобургготски.           - На практика целият ми живот премина след като България стана “народна”, а по-късно парламентарна република. Въпреки обстоятелствата, главно политически, аз винаги съм работил и служил като легитимен суверен на България, какъвто съм. В този смисъл не е имало реална промяна.   - Като цяло, както и всички други страни, които след Втората световна война бяха доминирани от комунистическата партия. Що се отнася конкретно до България, 30 години след падането на Берлинската стена и завръщането към демокрацията, ние все още не можем да се отървем от дълбокия отпечатък, който марксизмът е оставил на нашето общество. Трябва да се отчете, че ефектите на една потискаща и провалена идеология са засегнали почти три поколения българи.   - Няма съмнение, че конституционните или парламентарните монархии са също толкова демократични, колкото свободно избираните републики.     - Като се имат предвид редица случаи в цял свят, нарастващата радикализация и поляризация на електората, е патент. Обикновено монархията има балансираща и успокояваща, ако мога да кажа, роля. Непрекъснатостта има допълнителна полза за успокояване на водите или намаляване на антагонизмите, като не се налага да преминава през президентски избори на всеки четири или пет години. Монархията има и държавни символи, каквито няма друга система. За тези, които намират „автоматичното наследяване“ за недемократично, бих попитал дали в днешния високопрофесионален и специализиран свят може да има по-добре подготвен човек от престолонаследника, който от първия ден в живота е бил подготвян за тази работа!   - Всичко зависи дали се разглежда обективно, в днешния контекст, а не както през Средновековието. На първо място е избор на хората, избор на мнозинството. Налагането на една или друга система е недемократично.     - Разбира се, в интерес и на двете страни е да имат добри отношения. Както споменах, докато бях в Атина наскоро, забелязах, че връзките между нашите две страни са се увеличили и са укрепнали. Това допринася за хармонията в региона с икономически ползи за хората.   - Вярвам, че всяко споразумение само по себе си винаги е плюс. Стига да бъде свободно прието от подписалите, а не наложено от диктата на великите сили. Договорите и споразуменията трябва да се прилагат на практика и евентуално да бъдат подобрени, ако е необходимо.    и   ", "date": "2019.10.17", "title": "Симеон II: София и Атина допринасят за хармонията на Балканите!"}
{"url": "http://epicenter.bg/article/Evrodeputatat-Eva-Maydel--Startapite-sazdavat-50--ot-novite-profesii-v-ikonomikata-/196032/4/0", "text": "„Работният пазар в последните 10 години се преобразява ежедневно и най-голям принос за това имат стартиращите предприятия. Те създават 50% от новите професии в икономиката. През този мандат ще продължа да работя за по-добра среда за развитие на бизнес идеите на европейските предприемачи, за улесняването на платформите за колективно финансиране да оперират в единния пазар на ЕС.“ Това заяви българският евродепутат Ева Майдел по време на кръгла маса, посветена на стартъпите, съобщиха от пресцентъра на ГЕРБ.    Събитието се проведе в сряда, 16 октомври 2019г, в Брюксел и бе организирано от „Allied for Startups“ - световна мрежа от над 40 застъпнически организации, фокусирани върху подобряване на политическата среда за стартиращи компании.    „Освен достъпът до финансиране друг много сериозен проблем се оказва намирането, привличането и задържането на кадри с необходимите умения. Трябва да предприемем спешни мерки за квалифицирането на работници, за да останем конкурентоспособни в глобалната икономика. Инвестициите в хора и умения са най-добрата политика за дългосрочен растеж.“, добави още Ева Майдел.    Специален гост на дискусията бе Джон Колисон, един от най-младите стартъп милиардери, който е основател на компанията Stripe, подпомагаща уебсайтовете да поддържат онлайн плащания.    „Важно е да чуваме тези, които работят на терен. Те знаят какво в политиките функционира и помага, и какво възпрепятства.“, заяви българският евродепутат.  ", "date": "2019.10.17", "title": "Евродепутатът Ева Майдел: Стартъпите създават 50% от новите професии в икономиката "}
{"url": "http://epicenter.bg/article/Shefat-na-Bundesbank-predupredi-za-opasnost-ot-mashtabna-targovska-voyna-SASht-ES-/196037/4/0", "text": "Управителят на Бундесбанк Йенс Вайдман заяви в сряда, че нарастващото търговско напрежение по света има потенциал да забави значително икономическия растеж, като в същото време изрази продължаващата си загриженост по отношение на стимулиращите мерки, предприемани от Европейската централна банка.    \"Мащабна търговска война между Съединените щати и Европейския съюз може да струва скъпо и на двете страни\", посочи г-н Вайдман в своя реч в Ню Йорк пред Съвета по външни отношения, съобщава \"Уолстрийт джърнъл\", цитиран от БНР.    \"Потенциалните неблагоприятни ефекти могат да бъдат значително по-големи, отколкото в случая с настоящите търговски спорове с Китай\", като дори там нещата изглеждат \"обезпокоителни\". Йенс Вайдман отбеляза, че в сегашният спор Китай-САЩ \"мерките, които вече бяха възприети, могат да намалят производството на двете страни с повече от половин процент в средносрочен план, докато световната търговия ще се сви с 1,5 на сто\".    Според шефа на Бундесбанк, тези, които смятат, че тарифите могат да донесат нещо положително, както смята администрацията на Доналд Тръмп, грешат. \"Привържениците вярват, че по-високите мита могат да решат няколко проблема наведнъж. Те твърдят, че повишаването на тарифите може да намали дефицита по текущата сметка, да защити работните места и дори да направи хората да живеят по-добре\", каза той. Това убеждение обаче е погрешно, добави Вайдман, защото \"тарифите повишават цените на внасяните стоки и това отслабва покупателната способност на потребителите\".    Йенс Вайдман също така изрази загриженост относно стремежа на Европейската централна банка да стимулира икономиката на еврозоната - най-вече чрез подновеното закупуване на еврооблигации. Той каза, че за разлика от Федералния резерв на САЩ, ЕЦБ трябва да купува държавен дълг от страни с различни местни икономики, фискални политики и нива на кредитен риск. Той се притеснява, че покупките на дългови книжа потискат пазарните сигнали за здравето на пазарите на облигации на отделните държави-членки на еврозоната.    Шефът на Бундесбанк заяви, че ЕЦБ не се нуждае от допълнителни усилия за стимулиране, ако сметне за необходимо. Но той допълни, че тръгването по този път ще повдигне сложни въпроси за разходите и ползите.    Г-н Вайдман коментира също така и отрицателните доходи, наблюдавани по отношение на германския държавен дълг и приписвани на комбинация от фактори, включително на структурните промени в икономиката, които доведоха до по-ниско общо ниво на лихвите, както и влиянието на покупките от централната банка върху дългосрочния държавен дълг.    Германският централен банкер смята, че не е време да се изостави идеята, че ниската безработица може да повиши инфлацията с течение на времето. \"Всъщност, увеличение с 1% на разходите за заплати в крайна сметка ще увеличи потребителските цени с около 0,3%\", посочи той. Това обаче е бавен процес, каза г-н Вайдман, но той добави, че \"бавното засилване на инфлацията всъщност не трябва да бъде считано като изненада\".", "date": "2019.10.17", "title": "Шефът на Бундесбанк предупреди за опасност от мащабна търговска война САЩ-ЕС "}
{"url": "http://epicenter.bg/article/Nov-sluchay-na-afrikanska-chuma-v-oblast-Ruse-/196041/4/0", "text": "Нов случай на африканска чума по свинете е установен в област Русе. Това бе съобщено днес на заседание на Областната епизоотична комисия, предаде БГНЕС.  Положителната проба е установена при отстреляно диво прасе в землището между селата Пепелина и Широково, община Две могили. Вече е издадена заповед на Изпълнителната агенция по горите, с която са определени съответните зони за забрана, а месото от отстреляното животно е иззето и загробено. Мястото също е дезинфекцирано.    На епизоотичната комисия стана ясно също, че през миналата седмица е постъпил сигнал за отглеждани домашни прасета в квартал „Средна кула“ в Русе. След съвместна проверка на служители от Областната дирекция на МВР и Дирекцията по безопасност на храните обаче не са установени такива.    Междувременно е приключила и заключителната дезинфекция в свинекомплекса в село Голямо Враново. В понеделник от Областната дирекция по безопасност на храните са взели проби, които да проверят ефекта от извършената дезинфекция. Резултатите от нея все още не са ясни. Когато те станат известни ще приключи цялата процедура, съгласно действащите указания и разпоредби.", "date": "2019.10.17", "title": "Нов случай на африканска чума в област Русе "}
{"url": "http://epicenter.bg/article/MZHG-obyavi-novi-merki-za-po-visoka-biosigurnost-v-zhivotnovadnite-obekti-/196054/4/0", "text": "Нови мерки за по-висока биосигурност в животновъдните обекти предвиждат изменения в Наредба № 44 от 2006 г. за ветеринарномедицинските изисквания към животновъдните обекти. Това съобщиха от пресцентъра на Министерството на земеделието, храните и горите. Тя е   за обществено обсъждане. Във връзка с навлязлото в страната заболяване африканска чума по свинете бяха преразгледани и оценени действащите към момента изисквания за биологична сигурност в животновъдните обекти. Разработени са допълнителни изисквания при отглеждане на свинете в личните стопанства, фамилните и индустриалните ферми, с които да се минимизират рисковете от проникване и разпространение на заразни заболявания. С цел подобряване на биосигурността ще бъде намалена бройката на отглежданите свине в личните стопанства от пет на три, като предназначението на животните ще бъде само за угояване. При тези обекти е необходимо да обособят ограждения за биологична сигурност, както и осигуряване на постоянен достъп до вода, място за съхранение и обеззаразяване на тор и място или съоръжение за дезинфекция. Във фамилните ферми ще могат да се отглеждат до 10 свине майки и приплодите им, но не повече от 200 броя свине общо. Въвеждат се и изисквания, свързани с определяне на площ, фронт на хранене, достъп на хора и животни, дезинфекция и съхранение на тор. При фамилни и индустриални ферми трябва да има обособени места и/или съоръжения за съхранение на фуража, които трябва да са покрити и заградени. Всяка сграда за отглеждане на животните трябва да има филтър, помещение или място на изхода за почистване, измиване и дезинфекция на транспортни средства. Животновъдните обекти – пасища, също трябва да имат ограждения, осигуряващи безопасност, навеси, съоръжения за бързо залавяне и фиксиране на животни.   Всички отвори в индустриалните ферми за свине трябва да са обезопасени с мрежи. В случай, когато в обекти животни се разпределят в две или повече самостоятелни производствени групи, е необходимо да се въведат отделни мерки за биосигурност за всяка група. Собствениците на люпилни и животновъдни обекти с индустриален характер за отглеждане на птици и свине и фамилна ферма за свине се задължават да имат изготвени индивидуален план за биосигурност. В него трябва да са определени критичните контролни точки в обекта и процедури за тяхното управление. Необходимо е стопаните да имат план за прилагане на спешни мерки при констатиране на заразно заболяване, одобрени от БАБХ. С цел повишаване на биосигурността в обектите за свине, е необходимо да се предприемат мерки за ограничаване достъпа на външни лица във фермите, особено за тези, които извършват дезинфекция, дезинсекция и дератизация в животновъдните обекти. Същото се отнася и за обекти за отглеждане на птици и люпилните във връзка със заболяването „Инфлуенца по птиците“. Предвидено е люпилните и животновъдните обекти с индустриален характер за отглеждане на птици и свине да имат програма за почистване, дезинфекция, дезинсекция и дератизация, одобрена от БАБХ.", "date": "2019.10.17", "title": "МЗХГ обяви нови мерки за по-висока биосигурност в животновъдните обекти "}
{"url": "http://epicenter.bg/article/Programist-specheli-Golyamata-nagrada-na--LUKOYL-Klub--/196078/4/0", "text": "Веселин Пеев от София е победителят в голямата игра на бензиностанции Лукойл „Впусни се в приключението!“. Той спечели екскурзия за двама до Щутгарт с посещение на завода и музея на Порше. Номерът на неговата карта „ЛУКОЙЛ Клуб“ бе изтеглен между 11 000 редовни потребители на премиум-горивата ЕКТО, съобщиха от компанията.    Акцията „Впусни се в приключението!“ даде възможност на повече от 500 хиляди членове на програмата за лоялност „ЛУКОЙЛ Клуб“ да играят за над 5000 различни бонуси и награди. Тя е част от общата концепция на бензиностанции Лукойл да предлагат на лоялните си клиенти все по-качествени продукти и услуги. Сред тях водещо място заемат премиум-горивата ЕКТО с подобрени експлоатационни и екологични характеристики, които се утвърдиха на българския пазар с продуктите ЕКТО Дизел и двата вида бензини – ЕКТО Плюс и ЕКТО-100.    Точно бензинът ЕКТО-100 донесе и Голямата награда на програмиста Веселин Пеев. «Клиент съм на ЛУКОЙЛ от много години. Отскоро съм с нов автомобил и установих, че той се чувства най-добре с бензина ЕКТО-100», сподели победителят в играта. Девет такива зареждания в рамките на промоцията го изведоха до посещение в едно от култовите места за любителите на бързи автомобили – завода на Порше в германския град Щутгарт и музея на легендарната марка в същия град.    В четвъртък Веселин Пеев получи наградата си от директора по търговските въпроси на „Лукойл-България“ Дмитрий Флоринский.    „Днешната церемония и щастливото лице на победителя са достойният финал на поредната акция в полза на лоялните ни клиенти, проведена в рамките на програмата ни „ЛУКОЙЛ Клуб“ и серията висококачествени горива ЕКТО – отбеляза Дмитрий Флоринский. – С участието си в „ЛУКОЙЛ Клуб“, нашите клиенти получават все повече преимущества и все по-добри условия, а картата ни за лоялност се развива в крак с времето. Освен стандартната пластика, тя вече е и електронна и всеки, който пожелае, може да я носи в своя мобилен телефон чрез мобилното приложение Lukoil Club Bulgaria“. Желая на победителя успешно и интересно пътешествие, а на всички останали ще кажа: Добре дошли в ЛУКОЙЛ-Клуб, зареждайте повече и печелете повече!“  ", "date": "2019.10.17", "title": "Програмист спечели Голямата награда на „ЛУКОЙЛ Клуб“ (ВИДЕО)"}
{"url": "http://epicenter.bg/article/-ayndat-otbelyaza-5-mecechen-vpax-cled-poctignatata-cdel-a-za-Bpe-zit-/196102/4/0", "text": "Бpитaнcĸият пayнд зaпиca ocтpo пocĸъпвaнe и cĸoчи нaд гpaницaтa oт 1,29 дoлapa зa пъpви път oт мaй мeceц нacaм, cлeд ĸaтo cтaнa яcнo, чe Beлиĸoбpитaния и Eвpoпeйcĸия cъюз ca пocтигнaли cпopaзyмeниe зa Бpeĸзит, cъoбщaвa Теlеgrарh, цитиран от money.bg. Taĸa бpитaнcĸaтa вaлyтa дocтигнa 5-мeceчeн вpъx cпpямo щaтcĸия дoлap.    Към 14:30 ч. българско време поскъпването на паунда спрямо долара беше с 0.46% и един паунд се обменяше за 1.287 долара. Заради силния курс на еврото поскъпването на британската валута спрямо нея е по-ниско (0.10%) и един паунд се обменяше 1.158 евро. Euronews отбелязва, че през последните шест търговски сесии курсът на стерлинга спрямо долара е нараснал с 6%, което е най-продължителният период на нарастване от над 30 години насам.   Фoндoвият пaзap нa Ocтpoвa cъщo peaгиpa пoлoжитeлнo нa нoвинaтa, ĸaтo ocнoвният индeĸc FТЅЕ 100 ce изĸaчи c 0,36% дo 7193,52 пyнĸтa. Heмcĸият DАХ oт cвoя cтpaнa дoбaви 0,25%, дoĸaтo фpeнcĸият САС 40 изгyби 0,10%.    Днec няĸoлĸo мeждyнapoдни мeдии cъoбщиxa, чe Бpюĸceл и Лoндoн ca cтигнaли дo cдeлĸa, a мaлĸo пo-ĸъcнo тoвa бeшe пoтвъpдeнo oт пpeдceдaтeля нa Eвpoпeйcĸaтa ĸoмиcия Жaн-Kлoд Юнĸep.    \"Bяpвaм, чe нacтъпи вpeмe дa зaвъpшим пpoцeca пo нaпycĸaнe и дa пpoдължим нapeд, ĸoлĸoтo e възмoжнo пo-бъpзo c пpeгoвopитe зa бъдeщoтo пapтньopcтвo нa EC c Beлиĸoбpитaния\", ĸoмeнтиpa тoй.  ", "date": "2019.10.17", "title": "Πayндът отбеляза 5-мeceчeн вpъx cлeд пocтигнaтaтa cдeлĸa зa Бpeĸзит "}
{"url": "http://epicenter.bg/article/Stamen-Yanev--Ne-mozhem-da-kazhem-koya-shte-e-tochnata-lokatsiya-na-investitsiya-na-Folksvagen-/196112/4/0", "text": "Истината е, че докато няма решение на Борда, подписан договор, стартиране на реални действия по започването на изпълнението на инвестицията, ние не можем да кажем коя от държавите е точната локация. Това каза в интервю за Агенция „Фокус“ изпълнителният директор на Българската агенция за инвестиции Стамен Янев по повод решението на „Фолксваген“ временно да замрази плановете си за изграждане на техен завод в Турция.    „Нямам представа какво би могло да бъде решението на концерна: връщането или по някакъв начин въвличането на други държави в процеса би могло да стане, предполагам, след някакво решение. Това е процедура. Изборът на съответната локация преминава през много етапи. Преминаването през етапи означава, че няма връщане назад, поне към този момент, освен ако няма бизнес решение в друга посока. На тази база мога да твърдя, че България беше на финала с конкретни договорености, отговарящи на изискванията на инвеститора. Оттам насетне дали ще има преразглеждане на цялостния процес, това също вероятно е въпрос на бизнес решение от страна на концерна. Към настоящия момент ние нямаме твърдо решение нито на Управителния съвет, нито на Надзорен, свързан с избора на която и да е от локациите, които са били на финал. Към настоящия момент няма официално окончателно решение за избор на определена локация за осъществяване на инвестицията. Може да има решение в посока едната или другата страна, прекратяване на процеса, преразглеждане на процеса. Всичко е възможно. В бизнеса неслучайно оцеляват, както и в природата, не най-големите животни, не най-бързите, а най-адаптивните. За да бъдеш нависоко в бизнеса, трябва да си много гъвкав и адаптивен“, допълни той.    Стамен Янев припомни, че от гледна точка на България всички изисквания на инвеститора са покрити.  „Предоставили сме и сме готови да положим необходимите усилия, за да предоставим целия пакет от насърчителни мерки, съгласно европейското законодателство. България е основен фактор за стабилност в региона и имаме сериозна политическа и икономическа стабилност, което ни даде шанс да преодолеем в голяма степен всички останали предложения, които са били разглеждани, преминали сме през тежък процес на избор и България е на финала“, посочи още той.    Стамен Янев благодари на министрите на финансите и икономиката, както и на премиера за ангажираността им в процеса на преговорите по сделката. \"Затова и в голяма степен мога да кажа, че правителството създаде един много добър екип от експерти на високо професионално ниво, които покриваха всички изисквания на инвеститора и си вършеха работата тих и последователно така, че България да стигне на финала за избора на мястото за осъществяване на инвестицията на „Фолксваген“. Тук е мястото да благодаря на всички както и на министър Горанов, и на министър Караниколов, и на самия премиер, защото през цялото време те са стояли зад този екип, подкрепяли са го и са следели денонощно нашата работа, която за да стигнем до финала, вероятно е била на високо равнище и покри всички изисквания на инвеститора. Предоставили сме всичко, което е поискано, а бих казал и повече\", допълни той.", "date": "2019.10.17", "title": "Стамен Янев: Не можем да кажем коя ще е точната локация на инвестиция на Фолксваген "}
{"url": "http://epicenter.bg/article/Kristalina-Georgieva-prizova-za-targovski-mir-mezhdu-SASht-i-Kitay-/196117/4/0", "text": "Частичната търговска сделка между САЩ и Китай е новина, която може да се приветства, но не може да премахне негативния ефект върху световната икономика от търговската война между двете страни, заяви днес управляващият директор на Международния валутен фонд Кристалина Георгиева, цитирана от АФП.    „Наистина е добра новина, че САЩ и Китай говорят един с друг“, каза Георгиева пред репортер в началото на годишната среща на МВФ.    „Но ние се нуждаем не просто от примирие, нуждаем се от търговски мир“, подчерта тя.    По-рано днес китайското министерство на търговията обяви, че търговските преговори на страната със САЩ вървят в „положителна посока“.  ", "date": "2019.10.17", "title": "Кристалина Георгиева призова за търговски мир между САЩ и Китай "}
{"url": "http://epicenter.bg/article/Raboten-forum-na-glavnite-prokurori-na-balkanskite-darzhavi-se-otkriva-v-Izmir-/196047/3/0", "text": "Днес в турския град Измир се открива първият „Работен форум на Главните прокурори на Балканските държави“. Той събира на едно място главните прокурори на държави от региона и цели да постави началото на ползотворно и перспективно сътрудничество между правоприлагащите органи, които играят основна роля в опазване на стабилността и сигурността на полуострова. Това съобщиха от пресцентъра на държавното обвинение.    Българската прокуратура се представлява от г-н Борислав Сарафов – заместник на главния прокурор по разследването и директор на Националната следствена служба. На форума присъства и завеждащият отдел „Международен“ във ВКП г-н Цветомир Йосифов. Главният прокурор Сотир Цацаров отсъства поради служебен ангажимент в Съединените щати.    Инициативата е съвместно дело на главните прокурори на България Сотир Цацаров и на Турция Мехмет Акарджа и бе обсъдена за първи път при посещението на българския главен прокурор в Анкара през ноември 2018 г.    Създаването на работен форум на обвинителите от балканските държави се обуславя от необходимостта от ефективно противодействие на съвременните рискове пред сигурността като транснационалната престъпност и в частност нелегалната търговия на наркотици, оръжия и трафика на хора. Действията на организираните криминални групи днес лесно прехвърлят националните граници и излагат на риск стабилността на целия регион, което налага обединяване на усилията и безусловен ангажимент на компетентните институции на национално, регионално и международно ниво.    По време на форума ще бъдат обсъдени по-тясното сътрудничество между прокурорите от Балканския полуостров по наказателноправни въпроси, както и общата рамка и условия за взаимодействие. Форматът предвижда още регулярни срещи и обмен на добри практики в превенцията и противодействието на трансграничната организирана престъпност.  ", "date": "2019.10.17", "title": "Работен форум на главните прокурори на балканските държави се открива в Измир "}
{"url": "http://epicenter.bg/article/Zatvor-do-5-godini-mozhe-da-poluchi-ediniyat-ot-zadarzhanite-sled-macha-s-Angliya/196059/3/0", "text": "Обвинение за хулиганство с особена дързост ще получи един от футболните хулигани задържани вчера в 1-во районно управление на МВР в столицата. Това е 18-годишният Цветан Гечев, който е в изпитателен срок на друга присъда и сега може да получи наказание затвор до 5 години.    От записи на охранителните камери на Националния стадион се вижда, че именно Цветан Гечев е дал знак за начало на расистките скандирания и е показвал нацистки знаци.    От Районната прокуратура съобщиха за \"По света и у нас\", че днес ще повдигнат обвинение на Гечев.    Останалите осем ще получат административни наказания по Закона за футболното хулиганство. На тях ще им бъде забранено да посещават мачове за срок от 1 до 2 години и ще им бъдат наложени глоби от 1000 до 2000 лева.    Според източници на БНТ  има още 6-ма заподозрени, които предстои да бъдат разпитани и на някои от тях също може да бъдат повдигнати обвинения и предадени на съд.", "date": "2019.10.17", "title": "Затвор до 5 години може да получи единият от задържаните след мача с Англия"}
{"url": "http://epicenter.bg/article/Antikoruptsionnata-komisiya-iska-nad-1-1-mln--leva-ot-Kircho-Kirov/196079/3/0", "text": "Антикорупционната комисия е предявила иск за 1,163 млн. лева срещу бившия шеф на разузнаването ген. Кирчо Киров и съпругата му Мария, съобщи  . Софийският градски съд (СГС) е насрочил делото за конфискация за 10 февруари догодина, а то е резултат от двете обвинения за длъжностни присвоявания за общо 10 млн. лева срещу бившия шеф на разузнаването. Той има и една условна присъда за разгласяване на държавна тайна.  Дело за конфискация е заведено от комисията и срещу бившия подчинен на Киров в Националната разузнавателна служба (НРС) Димитър Лидарев. Искът на комисията срещу него и съпругата му Екатерина е за още по-голяма сума – 1, 534 млн. лева.    Лидарев е подсъдим с Киров по едно от делата за присвояване на над 5,1 млн. лева от НРС. По него Софийският военен съд осъди ексшефа на службата на 15 години затвор, докато Лидарев получи условна присъда, след като в края на делото пред първата инстанция направил пълни самопризнания.    Делата срещу Киров са секретни и за тях информация има само след присъди, като тя идва обикновено от прокуратурата, а не от военните съдилища. След първите присъди срещу двамата, от прокуратурата обясниха, че присвояваните пари били представяни като разходи за дейност на службата, която обаче е била преустановена след присъединяването на България към ЕС. Въпреки това, всеки месец за нея се харчели суми от порядъка на 80 000 евро или 100 000 долара, но доказателства за разходите няма. Според обясненията на самия Киров, той харчил парите при най-висока секретност, но в архивите нямало останали никакви документи за тези разходи. Лидарев пък признал, че изпълнявал стриктно заповедите на началника си, което включвало изготвяне на фалшиви документи за теглене и отчитане на сумите, които получавал от касата на службата.    Това дело трябваше да започне преди 3 месеца и на втора инстанция във Военно-апелативния съд (ВАпС), но военните съдии го спряха за 6 месеца заради здравословното състояние на Киров, който в края на м.г. получи микроинсулт. Влошеното му състояние тогава стана причина за отлагане на първото му дело за присвояване също на около 5 млн. лева от разузнавателната служба, което вече стигна до Върховния касационен съд (ВКС). По него Киров е осъден на 10 години затвор, но делото беше спряно, след като съдебно-медицинска експертиза удостовери заболяването на генерала. Заключението на лекарите пък беше използвано от Военно-апелативния съд да спре и другото дело срещу Киров, което накара прокуратурата да подаде протест до ВКС. От държавното обвинение съобщиха през юли, че военните съдии неправилно са се позовали на експертиза от друго дело, от която нямало дори заверен препис, не ставало ясно и защо делото трябва да бъде спряно за цели 6 месеца.    Само преди дни ВКС е уважил протеста на прокуратурата и е отменил определението на военните съдии, с които делото е спряно до 18 декември, показа проверка на „Лекс“. От определението на ВКС става ясно, че протестът на Военно-апелативната прокуратура не е бил поддържан от представителя на Върховната касационна прокуратура (ВКП), който обаче не го и оттеглил.    Върховните съдии Елена Авдева – председател на състава, Теодора Стамболова-докладчик и Бисер Троянов пишат, че макар изказът на военно-апелативния прокурор в протеста да е пестелив, искането му е основателно. Съдиите казват още, че разбират, но не приемат позицията на ВКП и на защитата на Киров, които са обяснили, че представянето на експертизата от едното дело в друго, е целяло само процесуална икономия.    „Такава теза ВКС не може да приеме. И не става дума за процесуален формализъм, а за минимализъм при спазване на дължимата форма със съответно съдържание за конкретното наказателно производство. Не бива да се забравя, че всяко отклонение от нея в името на постигане на някакъв предвидим бърз ефект, замества правилното приложение на процедурите, торпилира проявлението на принципите и несъмнено може да доведе до процесуален произвол“, пише в решението на ВКС. В него върховите съдии също признават, че е неясно защо делото срещу Киров е спряно за точно 6 месеца, които освен това не изтичат през декември, както е решил ВАпС, а през януари 2020 г., нито е ясно какво става с другия подсъдим Лидарев, за когото няма данни делото нито да е спряно, нито да е продължило.    Справка в сайта на Военно-апелативния съд показа, че процесът остава насрочен за 18 декември.", "date": "2019.10.17", "title": "Антикорупционната комисия иска 1 163 000 лева от Кирчо Киров"}
{"url": "http://epicenter.bg/article/Bremennata--obvinena-za-ubiystvoto-v-Kostenets--Tova-e--sluchilo-se-e--/196101/3/0", "text": "Софийският окръжен съд остави в ареста 24-годишната Даниела Иванова, съобщи Нова телевизия. Тя е обвинена за убийството на приятеля си в Костенец в началото на седмицата.    38-годишният Тихомир беше ранен 11 пъти с нож при конфликт, породен от ревност.    Според съда има доказателства, че 24-годишната жена е най-вероятният убиец. Това са разпити на свидетели и експертиза. Адвокатът на Даниела каза пред съда, че Тихомир я е нападнал с нож, а тя е отвърнала при самозащита.    „Това е, случило се е”, заяви пред журналисти Даниела Иванова.    „Има ли са някакви търкания и конфликтни. Тя е имала връзка с други мъже. Той ревнувал”, заяви прокурор Мирослав Ангелов.", "date": "2019.10.17", "title": "Бременната, обвинена за убийството в Костенец: Това е, случило се е! "}
{"url": "http://epicenter.bg/article/Obvineniyat-za-ubiystvoto-na-feldsher-v-s-Oreshnik-beshe-ostaven-v-aresta/196122/3/0", "text": "Оставиха в ареста Иван Пачелиев, обвинен за убийството на фелдшер в тополовградското село Орешник. Пред Бургаския апелативен съд той поиска днес мярката му за неотклонение да бъде променена в по-лека.    Събрани са достатъчно косвени гласни доказателства от около 20 свидетели, че именно Иван Пачелиев е извършил престъплението, обясни административният ръководител на апелативната прокуратура в Бургас Любомир Петров.   „Той е бил към момента на убийството в здравната служба. Жена е чула викове и плач. Влязла е, за да види какво става там. Пачелиев е излязъл и е казал, че пострадалият го няма. Той вече е бил там мъртъв. Следващият свидетел, който е влязъл, вече го намира прободен с ножове. Има 4-5 ДНК експертизи, както и други медицински експертизи. Има и показания на свидетели, че при почти никакви сериозни поводи реагира изключително агресивно – удря хора, напада и ги обижда. За мен този човек е много опасен, особено под влияние на алкохол“, обясни той.    Петров допълни, че спрямо обвиняемия има и друго висящо дело за две тежки умишлени престъпления. Служебният защитник Димитър Ников обясни, че Пачелиев отрича да е извършил убийството. „Има свидетелски показания, че е бил в здравната служба. Той е с превързана ръка. Ходил е и преди това в медицинската служба. Раната явно е била сериозна, порязал се е с моторна резачка. Имал е шевове и това е налагало снемане на конци и превръзки“, допълни той.    Пред бургаските магистрати Пачелиев поиска по-лека мярка за неотклонение като посочи, че има здравословни проблеми.    За подобно престъпление законът предвижда от 20 до 30 години лишаване от свобода, доживотен затвор или доживотен затвор без замяна. Решението на Апелативният съд в Бургас е окончателно.", "date": "2019.10.17", "title": "Обвиненият за убийството на фелдшер в с.Орешник беше оставен в ареста"}
{"url": "http://epicenter.bg/article/Edin-obvinen-i-osem-globeni-za-rasistkite-iztsepki-na-macha-s-Angliya-/196127/3/0", "text": "Районната прокуратура в София е повдигнала обвинение на един от задържаните за непристойни действия на мача между България и Англия,   18-годишният Ц. Гечев е обвинен и задържан за 72 часа. Той е извършил непристойни действия, грубо нарушаващи обществения ред и изразяващи явно неуважение към обществото. Други осем, които бяха задържани от СДВР, бяха глобени и получиха двугодишна забрана да посещават спортни мероприятия.    На 16.10.2019 г., от 01 РУ СДВР са докладвани преписки за осем лица (задържани за 24 часа по реда на ЗМВР), във връзка с възникнали инциденти на футболната среща между националните отбори на България и Англия, проведена в гр. София, на 14.10.2019 г. на Национален стадион „Васил Левски“ и нарушения на обществения ред, изразяващи се в отправяне на обидни реплики и жестове към присъстващи на стадиона лица.    След преценка на събраните в хода на проверката данни, наблюдаващият прокурор е преценил, че същите не са достатъчно за образуване на досъдебно производство, като е постановен отказ от образуване на такова. Същевременно, материалите са изпратени обратно на началника на 01 РУ СДВР - за ангажиране на виновните осем лица с административнонаказателна отговорност по Закона за опазване на обществения ред при провеждането на спортни мероприятия (ЗООРПСМ).    В следобедните часове на вчерашния ден, от СДВР са докладвани и материали, касаещи образувано под ръководството и надзора на Софийска районна прокуратура досъдебно производство за престъпление по чл. 325, ал. 2 НК (хулиганство, отличаващо се с изключителен цинизъм). По това производство също е било задържано лице (за 24 часа, по реда на ЗМВР). След запознаване с материалите по делото, наблюдаващият прокурор е изготвил постановление за привличане на обвиняемия Ц. Гечев (на 18 години) към наказателна отговорност за описаното по-горе деяние, като същевременно е издадено и постановление за задържането му за срок до 72 часа.    Гечев е обвинен в това, че по време на футболната среща, е извършил непристойни действия, грубо нарушаващи обществения ред и изразяващи явно неуважение към обществото – показвал среден пръст, показвал нацистки поздрав с изпъната нагоре дясна ръка, обърнал се с гръб към игрището, свалил си сивото долнище /анцуг/ и на два пъти си показал задните части, като деянието по своето съдържание се отличава с изключителен цинизъм. Гечев е осъждан, като деянието е извършено в изпитателния срок на предходно негово осъждане.    Разпоредено е привеждане на Гечев в сградата на СРС на 18.10.2019 г. – за разглеждане на искане за вземане спрямо него на мярка за неотклонение „Задържане под стража“.  ", "date": "2019.10.17", "title": "Един обвинен и осем глобени за расистките изцепки на мача с Англия "}
{"url": "http://epicenter.bg/article/Ananiev--Uvelichavame-s-10--zaplatite-na-raboteshtite-v-regionalnite-zdravni-inspektsii-dogodina-/196107/2/0", "text": "Предвидено е 10-процентно увеличение на заплатите на работещите в регионалните здравни инспекции през следващата година. Това съобщи в Русе министърът на здравеопазването Кирил Ананиев при откриването на новото отделение за диализа в университетската болница „Канев\", предаде Novini.bg.    \"Освен това се предвижда и догодина 10% ново увеличение на заплатите, на хората, които работят в РЗИ. Първата крачка, знаете, направихме миналата година. Това ще е втората крачка. Трайна е политиката, която министерството провежда по отношение на нашите регионални здравни инспекции, тъй като това са министерствата, министерството на здравеопазването на територията на съответния регион\", коментира Кирил Ананиев.    Кирил Ананиев откри обновеното отделение \"Диализно лечение\" в Университетската болница \"Канев\" в Русе. Отделението бе осветено от Русенския митрополит Наум. Разширението и ремонтът са извършени с 500 000 лева, дарени от фондацията \"Игнат Канев\".", "date": "2019.10.17", "title": "Ананиев: Увеличаваме с 10% заплатите на работещите в регионалните здравни инспекции догодина "}
{"url": "http://epicenter.bg/article/Stanishev-pred-levite-premieri--Makron-pravi-politika-na-inat--Myastoto-na-Skopie-i-Tirana-e-v-ES-/196109/2/0", "text": "„Мястото на Северна Македония и Албания е в ЕС. За съжаление, за пореден път важни за бъдещето на ЕС решения стават жертва на безотговорно поведение, базирани на краткосрочни вътрешнополитически съображения. В момента френският президент Макрон прави политика на инат. Това не е демонстрация на сила, а точно обратното – на безсилие. Реформите и обновлението на ЕС не могат да станат по този начин – с пренебрегване на критериите, правилата, солидарността, изграденото доверие. За нас като българи този метод е болезнено познат – повече от десет години чакаме на прага на Шенген. Ново отлагане на тези преговори ще бъде пагубно за политическите процеси в тези страни, силно демотивиращо за останалите в региона, и сериозно ще подкопае доверието в ЕС като двигател на положителни промени в страните-кандидати. Единственият ефект от този подход ще бъде разпалването на анти-европейски популизъм и национализъм. В старите страни-членки той вече подкопава устоите на ЕС; на Балканите може да бъде взривоопасен. Не бива да го допускаме“.    Това заяви лидерът на ПЕС Сергей Станишев на подготвителната среща на левите премиери и комисари преди Европейския съвет днес в Брюксел. По негова покана, премиерите на Северна Македония Зоран Заев и на Албания Еди Рама, както и бившият премиер на Гърция Алексис Ципрас, също взеха участие в срещата. Очаква се европейските лидери да обсъдят старта на преговорите за членство в ЕС със Северна Македония и Албания, след като ден по-рано министрите не успяха да постигнат съгласие.    В специално писмо, изпратено до председателя на Европейския съвет Доналд Туск, Станишев настоя от името на ПЕС въпросът да залегне в дневния ред на срещата на върха. Днес той заяви: „Доволен съм, че положените от нашето политическо семейство усилия дадоха резултат и темата все пак ще бъде на масата на лидерите довечера. Ние подкрепяме започването на преговори с двете страни – те свършиха огромна работа през изминалите години, водени от прогресивните правителства на Заев и Рама. Сега е ред на ЕС да спази поетите ангажименти и това е преобладаващото мнение в Европейския съвет.“", "date": "2019.10.17", "title": "Станишев пред левите премиери: Макрон прави политика на инат! Мястото на Скопие и Тирана е в ЕС!"}
{"url": "http://epicenter.bg/article/YuNESKO-pokazva-postizheniyata-na-BAN-/196111/2/0", "text": "По инициатива на Българската академия на науките отбелязването на 150-годишнината на Академията е включено в програмата на ЮНЕСКО за 2019 година. По този повод фотоизложба на БАН в сградата на ЮНЕСКО в Париж представя пред международната общност дейността на Академията, съобщи пресцентърът на БАН, предаде БТА. Изложбата бе открита вчера в присъствието на посланици, българи, които живеят и работят във Франция и представители на научната общност. Домакини на събитието бяха посланикът на България във Франция и постоянен представител на България към ЮНЕСКО Ангел Чолаков и председателят на БАН акад. Юлиан Ревалски. Председателят на БАН представи дейността на Академията и нейната роля през всичките исторически периоди. Той говори за постиженията на българските учени в 150-годишната история на БАН и нейни актуални проекти.   В прочетения на откриването приветствен адрес от името на генералния директор на ЮНЕСКО г-жа Одри Азуле се казва, че отношенията между ЮНЕСКО с БАН имат дълга история. Много български учени са допринесли значително за дейностите на международната програма за фундаментални науки, междуправителствената програма \"Информация за всички\", програмата \"Човек и биосфера\", \"Паметта на света\" и международната програма за биоетика.   Подчертава се важността на автономията както на изследователите, които имат свободата да следват своето интелектуално любопитство, така и автономията на институционално ниво.", "date": "2019.10.17", "title": "ЮНЕСКО показва постиженията на БАН "}
{"url": "http://epicenter.bg/article/Borisov-za-Bobi-Mihaylov--BFS-mozhe-i-100-godini-da-si-go-darzhat--pravitelstvoto-nyama-da-raboti-s-neg/196113/2/0", "text": "“БФС може да си държи за свой президент Борислав Михайлов още 100 години, но правителството няма да работи с него”, категоричен беше той пред журналисти в Брюксел.    \"Ние взехме адекватно решение: правителството не иска вече да има нищо общо с този футболен съюз - продължи Борисов. - Полицията си арестува тези, които са провокаторите, прилага си закона, повдигат им се обвинения. Оттам нататък спортно-техническите качества си има кой да ги обсъжда. Като гледам дебатите по телевизията в който и град да е, там искат стадион. И на кого да го дадеш този стадиона, когато го построиш? Това казах - от нашето правителство толкова. Ако се променят, тогава можем пак да разговаряме. Колко пъти говорехме за детско-юношески спорт, за това с какво можем да помогнем?     Борисов обърна внимание и на акцията на ГДБОП в офисите на БФС и задържането на няколко души като част от операцията по събирането на доказателства за корупционни схеми, уговаряне на мачове и натиск върху съдии.    \"Преди известно време ние говорихме именно за респект, за чистота на взимане на съдийски решения, за ненамесата в работата им. За съжаление, те не се вслушаха и мислеха, че с колегите, които се срещахме и ги предупредихме, си правим евтин пиар\", отчете той преди заседанието на Европейския съвет.  Премиерът говори и по темата с расисткия скандал от европейската квалификация срещу Англия и отношението на английските медии. \"Поговорете с английските медии защо така си позволиха да ни нападнат - обърна се той към журналистите. - Колко расистки кампании имаха те? Вие сте красиви, може да ги накарате да си признаят.”   ", "date": "2019.10.17", "title": "Борисов за Боби Михайлов: БФС може и 100 години да си го държат, правителството няма да работи с нег"}
{"url": "http://epicenter.bg/article/Pencho-Milkov--Neka-horatas-energiya-i-saznanie-da-se-obedinyat-v-imeto-na-Ruse/196114/2/0", "text": "  На среща с жители на с. Бъзън кандидатът за кмет на Русе от местна коалиция “БСП за България” Пенчо Милков сподели, че настоящата политическа ситуация изисква предприемането на решителни мерки.  “Дълбоката ми принадлежност към Русе е основният мотив, който ме тласна да се кандидатирам за кмет на града. Решението ми е дълго обмисляно и осъзнато. Породи се още докато бях общински съветник в община Русе с най-много актуални въпроси и обикалях всички квартали на града, мислейки какво аз бих направил различно, защото обществената работа днес е съвременна форма на четничество – пътуване из страната и поемане на отговорност”, с тези думи се обърна към жителите на с. Бъзън Пенчо Милков, кандидат за кмет на Русе, издигнат от местна коалиция “БСП за България”.    “Има процеси, които продължават много дълго време и именно затова настоящата ситуация изисква предприемането на решителни мерки. Нужно е хората с енергия и съзнание да се обединят и да извървим заедно един общ път в името на възхода на Русе, за да го превърнем в успешен модел и еталон за развитие в страната”, категоричен беше Милков. Той сподели, че от години работи в името на русенци и познава техните нужди и проблеми, както и тези на хората от малките населени места. “В Бъзън съм идвал не веднъж и винаги съм поддържал добри професионални отношения с настоящия кмет, г-жа Цанкова, независимо, че е представител на основния ни политически опонент. Контактът ни е бил изключително ползотворен, без ожесточение и настойчива обостреност, които много често съществуват при опонентите”, коментира социалистът.    По време на срещата жителите на селото поставиха пред него редица въпроси, за чието решение се нуждаят от подкрепата на община Русе. На първо място поискаха да разберат какво е отношението на Милков към намаляването на щата на кметствата в малките населени места. Запознаха го с проблема, свързан с преминаването на тежкотоварни автомобили през населеното място, които рушат улиците и уточниха, че ще търсят съдействието на русенска администрация за изграждане на околовръстен път. Поискаха подкрепа за съживяване на сградата на местното училище и за подмяна на водопровода в селото. Много от присъстващите споделиха, че вотът им на местните избори ще бъде за личност, а не за партия.    От своя страна Пенчо Милков заяви, че е противник на честата смяна на правилата и на хората, които работят. Всички служители в общинската администрация, в общински предприятия, търговски дружества и ведомства, както и тези в кметствата на малките населени места следва да знаят, че никой няма да бъде принуден да напуска своята работа или притискан заради политически или личностни критерии. Той коментира, че ръководството на общината е мандатно, а служителите не са и изрази убедеността си, че всеки служител със своите натрупани знания и опит е богатство за община Русе. “Основен принцип на работата ми е единението, а не разделението на хората. Разчитам на енергичността, професионализма и честността на всеки”, допълни Милков.  ", "date": "2019.10.17", "title": "Пенчо Милков: Нека хората с енергия и съзнание да се обединят в името на Русе!"}
{"url": "http://epicenter.bg/article/Nikolay-Radev--Shte-otvorim-i-vtori-obshtinski-dom-za-vazrastni/196120/2/0", "text": "  „Подобряването жизнения статус на пловдивчани е наша мисия!“ – заяви кандидатът за кмет на Пловдив от „БСП за България“ Николай Радев на среща в Дома за възрастни хора „Св. Василий Велики“. „Преди два мандата кметът Иван Тотев заяви, че социалните грижи не са приоритетни за него. Аз се ангажирам да подпомагам дома” – категоричен бе Радев. Живеещите в единствения в Пловдив общински дом за възрастни хора го приветстваха са думите: „Изключително сме доволни, че най-накрая един доказал се хуманист е кандидат за кмет. Разчитаме на Вас!“.  Ремонтът на сградата и недостатъчното и остаряло оборудване, както и недостигащият медицински персонал бяха изтъкнати като първостепенни неволи за живеещите в дома. „Св. Василий Велики“ е вторият по големина в България дом за стари хора, с капацитет от 200 човека; като 15% от тях са лежащо болни, настанени в медицинския отдел. „В Пловдив имаме голяма, готова сграда, която може да превърнем в ново социално заведение за възрастните пловдивчани, това е бившето военно поделение на Асеновградско шосе“ – заяви кандидатът на социалистите, когато разбра, че за настаняване в дома на Коматевско шосе се чака дълго.  „Повишаването на заплатите на служителите в социални институции, като нашата, ще привлече необходимите кадри и ще ги задържи” – сподели директорката на дома Нина Христова.  ", "date": "2019.10.17", "title": "Николай Радев: Ще отворим и втори общински дом за възрастни"}
{"url": "http://epicenter.bg/article/Prezidentat-vrachi-visshi-darzhavni-otlichiya-na-shestima-iztaknati-balgari-/196121/2/0", "text": "Знак за виталността на нашата нация са успехите на световно ниво, които са постигнали видните българи, отличени днес с държавни отличия, заяви президентът Румен Радев, който на церемония в Гербовата зала удостои с ордени шестима изтъкнати дейци в областта на науката, образованието, спорта, медицината, белетристиката. Това съобщиха от пресцентъра на президентството.   С орден „Стара планина“ първа степен бяха отличени писателят Владимир Зарев - за заслуги в областта на културата и изкуството, както и легендарният баскетболист Атанас Голомеев - за приноса му в областта на спорта. На церемонията акад. проф. Владимир Овчаров беше награден с орден „Св. св. Кирил и Методий“ огърлие за принос в развитието на медицинската наука и образование в България.    С орден „Св. св. Кирил и Методий“ първа степен държавният глава удостои акад. проф. доктор на техническите науки Чавдар Руменин за заслугите му в областта на науката. Вирусологът акад. проф. доктор на медицинските науки Ангел Гълъбов също беше отличен с орден „Св. св. Кирил и Методий“ първа степен за принос в сферата на образованието и науката.    Христо Мирянов беше удостоен с медал „За заслуга“ посмъртно. Отличието на известния треньор по борба е за принос в областта на спорта. Медалът бе приет от неговия син Георги Мирянов.    На церемонията президентът Румен Радев изтъкна, че гражданската и професионална енергия на отличените вдъхват национално самочувствие и дух в обществото ни. „Въпреки различните направления, в които работите, между вас има здрава и дълбока връзка – тя се изразява във вашето отговорно отношение към бъдещето на следващите поколения българи“, обърна се държавният глава към носителите на висшите отличия.    От името на наградени благодарности изказа Владимир Зарев. Тези отличия ще ни задължават и в бъдеще да служим със знанието си, с безсънието и таланта си на България, заяви писателят.", "date": "2019.10.17", "title": "Президентът връчи висши държавни отличия на шестима изтъкнати българи "}
{"url": "http://epicenter.bg/article/Gl--sekretar-na-SBZh-Ivan-Varbanov-se-otteglya-zaradi-otkaz-da-badat-nasrocheni-izbori-v-SBZh-/196124/2/0", "text": "Главният секретар на СБЖ Иван Върбанов се оттегля зарадиотказ да бъдат насрочени избори в СБЖ при изтекъл мандат   Главният секретар на Съюза на българските журналисти /СБЖ/ Иван Върбанов подаде оставка, след като на 10.10.2019 г. Управителният съвет на организацията, който е с изтекъл мандат, е отхвърлил настояването и предложението за обсъждане и насрочване на избори в СБЖ.    Сегашното ръководство на СБЖ бе избрано на Общо събрание, проведено на 14 – 15 март 2015 г. Мандатът е регламентиран от устава на Съюза – четири години.    Заради заведени съдебни дела, оспорващи избора и завършили с решения на три инстанции в полза на СБЖ, не беше възможно вписване на ръководството на СБЖ до 12 август 2019 г., когато състав на Софийски градски съд постанови със свое решение - № 13 от 12.08.2019 г., заличаване на старите членове и оповестяване на новите. Вписването в регистъра на сдруженията с нестопанска цел на Агенцията по вписванията към Министерството на правосъдието бе направено на 8-ми октомври т.г.    Във всички съдебни актове – и на съда, и в регистъра, ясно е посочена датата на изтичане на мандата – 15 март 2019 година. Начинът по който се определя мандатът е регламентиран от чл. 37 на Устава на СБЖ: „Председателят и членовете на УС на СБЖ се избират за срок от четири години.“    В депозираното заявление на Главния секретар на СБЖ е записано, че поради изтичане на мандата желае да му бъде прекратен трудовия договор, а на основание на чл. 38, т.1 от Устава на СБЖ – прекратява участието си в Управителния съвет по собствено желание.    В мотивите си Иван Върбанов посочва, че след: а/последното решение на съда, което е влязло в сила и не подлежи на обжалване; б/ вписването в регистъра към АП на МП; в/ указаното обстоятелство във всички актове за изтичане на мандата на УС на 15-ти март 2019 г.; г/ разпоредбите на Устава на СБЖ, единствената първостепенна задача, вменена от Устава на СБЖ е Управителния съвет да гласува свикване на ОТЧЕТНО - ИЗБОРНО СЪБРАНИЕ НА ОРГАНИЗАЦИЯТА.    Посочва виждането си, че след като мандатът на УС на СБЖ е изтекъл, то управителният орган няма право да подписва, преподписва или анексира договори с трети лица и страни.    Подчертава, че след отказа на членовете на УС на СБЖ по време на последното заседание от 10.10.2019 г. да допуснат за разглеждане в дневния ред на точка за свикване на Общо отчетно-изборно събрание на СБЖ и отлагане на изборите за неопределени срокове, категорично се оттегля от всички постове поради несъгласие с такива тези и решения.    Позицията е описал в свое становище от 9 октомври 2019 г., входирано по надлежния ред в Секретариата и деловодната система на СБЖ под Вх. № 314 от същата дата.    Категоричен е, че спазването на върховенството на закона и Устава на СБЖ е над всичко.", "date": "2019.10.17", "title": "Гл. секретар на СБЖ Иван Върбанов се оттегля заради отказ да бъдат насрочени избори в СБЖ "}
{"url": "http://epicenter.bg/article/Stanishev-za-Brekzit--Sdelkata-na-Dzhonsan-prevrashta-Velikobritaniya-ot-sayuznik-v-konkurent-na-ES-/196125/2/0", "text": "„След повече от 3 месеца обещания, закани и заклинания, едва дни преди решаващата среща на върха, Борис Джонсън и воденото от него правителство промениха безкомпромисната си позиция. Въпреки постигнатото съгласие за проверките между Ирландия и Великобритания след Брекзит, сделката, която е на масата днес, се основава на същите принципи, като тази на Тереза Мей. Тя беше обречена от поставените от самата нея червени линии, след като не се вслуша в призивите на лейбъристите за по-близко сътрудничество с ЕС. С тази сделка вместо съюзник, Великобритания ще се превърне в конкурент на ЕС! Ето защо партията, водена от Джереми Корбин, ще гласува против и ще настоява за нов референдум. Така след години протакане, червени линии и фалшиви аргументи от страна на консерваторите, най-накрая ще се чуе и гласът на хората“.    Така президентът на ПЕС и евродепутат Сергей Станишев коментира новата сделка за Брекзит след подготвителната среща на левите премиери и комисари преди Европейския съвет, който започва днес в Брюксел. По покана на Станишев, в дебатите на лидерите от ПЕС се включи и Джереми Корбин, лидер на британските лейбъристи.    „За да бъде приета новата сделка, Борис Джонсън се нуждае от подкрепа от парламента, който той затвори само преди месец, както и от депутатите, които се опита да изолира от целия процес. А освен съпротивата, която се очертава от лейбъристите, Джонсън изглежда е неспособен да овладее и коалиционните си партньори от консервативната партия от Северна Ирландия, които обявиха, че няма да подкрепят сделката. Изходът от цялата тази каша, забъркана от консерваторите и популистите, може да бъде само един – дългосрочно отлагане на Брекзит с цел нови парламентарни избори и нов референдум”, коментира Станишев.     ", "date": "2019.10.17", "title": "Станишев за Брекзит: Сделката на Джонсън превръща Великобритания от съюзник в конкурент на ЕС!"}
{"url": "http://epicenter.bg/article/Kor/196128/2/0", "text": "\"Навсякъде където се срещаме с хората усещам енерията за промяна и положитеното отношение към нашите кандидати за кметове и общински съветници. В поседните три години в БСП има една тенденция – първо избрахме президент, след това увеличихме депутатите си от 38 на 80, а след това увеличихме и евродепутатите си. За тези избори сме си поставили за цел да удвоим кметовете и общинските си съветници в страната и да предложим различна местна политика. Трябва обаче хората да преодолеят страха, за да постигнем промяната, която всички искаме”.   Това заяви председателят на НС на БСП Корнелия Нинова на среща с жители на община Чепеларе. Тя добави, че това, което отличава кандидатите на БСП от останалите е, че за тях социалната община стои на първо място.   „Освен на национално ниво, по решаването на социалните проблеми и преодоляването на демографската криза, трябва да се работи и на общинско ниво”, коментира лидерът на левицата. Нинова каза още, че това може да се случи, ако има безплатни детски градини и ясли, еднократна помощ при раждане на дете, общински жилища и данъчни облекчения за млади работещи семейства, данъчни облекчения за начинаещ бизнес, преизчисляване на всички пенсии, развитие на социалния патронаж и много други. „Чепеларе има 61 паметници на културата, а това е една много добра основа за по-голямо, целогодишно развитие на туризма заедно със зимните спортове. Спортното училище, обаче е пред закриване поради липса на деца”, коментира още Корнелия Нинова.    Пантелей Мемцов: Чепеларе е наш дом и заедно трябва да го подредим   „Хората, които сме подбрали в листата си за общински съветници е съставен от хора, които са изявени общественици и специалисти в своите професии. След изборите заедно с тях ще работим по  програма ни за развитие на Чепеларе”. Това заяви кандидатът за кмет на община Чепеларе издигнат от „БСП за България” Пантелей Мемцов. Той добави, че тези хора имат една мисия – общината да се превърне в по-добро място за живот и развитие на бизнеса. „Няма да ни е лесно, но когато сме обединени и работим заедно с жителите на общината, родното ни място ще се развива. Чепеларе е наш дом и заедно с вас трябва да го подредим”, каза още кандидатът за кмет.   ", "date": "2019.10.17", "title": "Корнелия Нинова: Навсякъде усещаме енергията за промяна!"}
