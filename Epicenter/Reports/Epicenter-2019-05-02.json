{"url": "http://epicenter.bg/article/Mariya-Gabriel-otkri-parvata-obshtinska-hudozhestvena-galeriya-v-Sandanski-/181715/2/0", "text": "  Водачът на листата на ГЕРБ и кандидатите на СДС за изборите за Европейски парламент Мария Габриел (която е действащ български еврокомисар по цифровата икономика и общество) откри първата общинска художествена галерия в Сандански. Галерията е създадена по искане на художниците от града, на което откликва кметът Кирил Котев, съобщиха от пресцентъра на ГЕРБ.  \"За мен културата и изкуството са в основата на нашата българска и европейска идентичност. Радвам се, че тази нова галерия ще бъде още една възможност художниците на Сандански да покажат тази наша идентичност. С таланта си, вие, художниците, сте неделима част от българското и европейското културно многообразие. Да го съхраним и направим така, че повече европейци и други народи по света да имат достъп до него, работя и аз\", заяви при откриването на галерията Мария Габриел.  Водачът на листата на ГЕРБ и СДС присъства и на официалното откриване на празничния концерт за Деня на Сандански. Тя поздрави жителите и гостите, като се обърна специално към младите хора на Санданска община, които години наред са участвали в конкурсите на европейска тематика, които Мария Габриел организираше като член на Европейския парламент два мандата. Редица от тях посетиха Европейския парламент в Брюксел като първа награда, други спечелиха поощрителни награди.  \"Скъпи санданчани, вие имате изключителни поводи за гордост – вековна и богата история, съхранени традиции и неповторими природни дадености. Те превръщат Сандански в неизменна част от културно-историческото наследство на България и Европа и предпочитано място за отдих и туризъм. Но най-ценният капитал сте вие, неговите граждани. Пожелавам от сърце да поддържате престижа и авторитета на града и същевременно да запазите богатото му културно наследство. Убедена съм, че притежавате сили, идеи и упоритост, за да се развива Сандански стабилно и устойчиво като европейски град, утвърждавайки се като още по-желано място за живот и инвестиции\", заяви още водачът на листата на ГЕРБ Мария Габриел.  ", "date": "2019.05.02", "title": "Мария Габриел откри първата общинска художествена галерия в Сандански "}
{"url": "http://epicenter.bg/article/Borisov--Opozitsiyata-tvardi--che-sam-shtyal-da-izvadya-Balgariya-ot-ES--Dokade-mozhe-da-stigne-glupostta-im-/181633/2/0", "text": "Твърдението на опозицията, че съм щял да извадя България от ЕС, е пример докъде може да стигне глупостта им. Това каза министър-председателят Бойко Борисов след среща с премиера на Свободна държава Бавария Маркус Зьодер, предаде Агенция „Фокус“.  Той обърна внимание, че колегата му Зьодер е бил един от най-резките политиц срещу България преди години и му е трябвало време, за да се запознае с много от детайлите. Според него, ако и България е в Шенген и утре дойде друго правителство, което не се справя с миграционната вълна от Турция, до Холандия и Бавария ще вървят мигранти до шенгенско пространство.  „Колегата Зьодер казва, че България е направила много за ЕС, а вчера чух от колеги от опозицията, че съм щял да извадя България от ЕС. Просто само давам пример на глупостта им, докъде може да стигне“, допълни премиерът.   ГЕРБ има само един път и това е европейският, подчерта Борисов. Ако Виктор Орбан и Салвини правят пакт за Нова Европа, тогава защо BMW направи завод в Унгария, след като е такъв? Ние правим усилия сега за завод за автомобили и в България, и тук Германия и Бавария могат да покажат своето отношение, заяви премиерът, цитиран от Канал 3.  \"Орбан ми е приятел, питате ме дали ще тръгна по неговия път - отговорът ми е твърдо \"не\". Гласувах за замразяването на членството му в ЕНП. И ако Германия направи тази стъпка към нас, ще покаже отношението си към тези, които са били успешни, дисциплинирани към Европа\", продължи Борисов.   \"България е много прогнозируема при наше правителство - твърда европейска и атлантическа насоченост. Имаме и разлики с Германия - ние не построихме Южен поток, а вие направихте Северен поток. Сега се надяваме нашият газов хъб \"Балкан\" да бъде подкрепен истински и от вас, за да можем и ние да останем в газово-разпределителната система, която се изгражда\", изрази надежда Борисов.  ", "date": "2019.05.02", "title": "Борисов: Опозицията твърди, че съм щял да извадя България от ЕС! Докъде може да стигне глупостта им?"}
{"url": "http://epicenter.bg/article/Borisov--Raztrevozheni-sme-ot-t-nar---quot-pohod-na-nadezhdata-quot--koyto-se-organizira-v-lagerite-v-Turtsiya-/181649/2/0", "text": "Разтревожени сме от подготовката на така наречения \"поход на надеждата\", който се организира в лагерите за бежанци в Турция.   Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република България\", предаде Агенция \"Фокус\". В нея участва и премиерът на Бавария Маркус Зьодер.   Борисов се обърна към баварския си колега с това, че Германия дава по над 1000 евро на човек, това допълнително примамва бежанците. “Бих искал баварският колега да знае, че ние сме разтревожени от подготовката на така наречения поход на надеждата, който се организира в лагерите в Турция“, подчерта Бойко Борисов. Той посочи, че понеже през България не е лесно да се премине, в момента има над 30 000 души, които сe организират да тръгнат по Балканския път - през Гърция, Македония, Сърбия, Хърватия, към Австрия и Германия. Според него това е много силна организация и, ако тръгнат жени и деца и с тях се атакуват границите, ще стане голям проблем. „Такава организация тече“, допълни Бойко Борисов.  България, макар и да показва добри резултати, сама не може да се справя срещу сериозните проблеми с миграцията, трябва да й се помага, заяви още премиерът.  „Мигрантите в Турция са близо вече 4 млн. В Крим - знаете проблемите. В Косово - знаете проблемите. България сама срещу толкова сериозни проблеми не може да се справи. Трябва да ѝ се помага. Показваме, че го правим, но дето се вика – издъхваме. Това са години наред. Няма никакъв шанс това да приключи, то ще става по-тежко. Европа е най-хубавото място в света. Най-хубавото място за живеене. Вие баварците сте допринесли изключително много за това“, допълни още министър-председателят. По думите му всички искат да дойдат в Европа на готово.  „Някои дори без да се трудят. Така че пак казвам – аз бях единственият, който подкрепи канцлера Меркел, когато пропуснахме голямата вълна с мигранти. Да бъдем справедливи. Тогава какво имахме – много мощна медийна атака“, посочи още министър-председателят.  „Най-хуманното място е Европа, най-хуманната държава е Германия. Тогава може би чисто по европейски и по женски канцлера Меркел каза: „Елате ще ви спасим, няма да ви оставим да се давите“, което впоследствие донесе многото проблеми. Чисто хуманно, ако днес върнем времето назад и изведнъж медиите показват как се давят деца, каква ще е нашата реакция?“, попита премиерът.  Според него се е допуснало лавината от мигранти да уплаши европейските граждани.  „Когато имаме възможност да си кажем всичко като приятели в очите, тогава има и ефект. Безгрешни хора няма, всеки може да сгреши, но ако повториш грешката, ако потретиш, значи си глупав. Това не искам да го правим“, заяви Борисов. Той посочи, че хиляди момчета и момичета са по границата и слушат тези неща.  „Ние все пак като политически лица сме чували и хубаво и лошо, но за тях това е изключително важна оценка. Ще кажат в края на краищата заслужавало си е да се трудим така всеотдайно“, допълни още министър-председателят.  ", "date": "2019.05.02", "title": "Борисов: Разтревожени сме от т.нар. \"поход на надеждата\", който се организира в лагерите в Турция "}
{"url": "http://epicenter.bg/article/Tsveta-Karayancheva-shte-otkrie-v-Burgas-izlozhba--Vsichko-se-sastoi-v-nashite-sdruzheni-sili-/181684/2/0", "text": "По повод 140 години от Учредителното събрание и приемането на Търновската конституция председателят на Народното събрание Цвета Караянчева ще открие в Бургас изложбата „Всичко се състои в нашите сдружени сили“. Представянето на документалната експозиция, подготвена от Народното събрание и Държавна агенция „Архиви“, ще бъде на 3 май 2019 г. в 17.00 часа в изложбена зала „Александър Георгиев – Коджакафалията“.  На откриването на експозицията ще бъде представен и оригиналът на Търновската конституция. Цвета Караянчева ще поздрави присъстващите, сред които ще са председателят на парламентарната Комисия по околната среда и водите Ивелина Василева, председателят на ДА „Архиви“ доц. Михаил Груев и кметът на Бургас Димитър Николов. ", "date": "2019.05.02", "title": "Цвета Караянчева ще открие в Бургас изложба „Всичко се състои в нашите сдружени сили“"}
{"url": "http://epicenter.bg/article/Sluzhbata-za-sigurnost-na-Vatikana-i-nad-2000-nashi-politsai-shte-pazyat-papata-u-nas-/181692/2/0", "text": "Над две хиляди полицаи от специализираните подразделения на МВР и НСО ще охраняват папа Франциск по време на визитата му в град Раковски, съобщи „Марица“. Отделно той ще бъде зорко пазен и от службата за сигурност на Ватикана.   Защитата на Светия отец, особено при пътуванията му в чужбина, във времена на религиозен екстремизъм и тероризъм е свързана с логистика и подготовка, започваща месеци преди отпътуването му.  Най-видимата част от охраната на папата са швейцарските гвардейци, които от 1506 г. самоотвержено и професионално си вършат работата. Техен отряд пристигна в София на 1 май и ще остане до 7 май. Това най-малката държавна армия в света, защото в гвардията служат около 130 войници и офицери. На територията на Ватикана те изпълняват и ролята на телохранители, засилена след покушението през 1981 г. срещу папа Йоан-Павел Втори.  Но това не е основната част, охраняваща папата при появата му сред хилядите вярващи на площад \"Св. Петър\" или при визита зад граница. С това се занимава Корпусът на жандармерията на града-държава Ватикана. Жандармерията е на 203 години и числеността ѝ е приблизително колкото тази на Швейцарската гвардия.  Това са специалисти по тактическо разузнаване и оценка на обстановката, планиране, управление на трафика, защита от и отблъскване на нападение, отряд за предотвратяване на саботажи и обезвреждане на експлозиви. Въоръжението им е с различен обсег и любопитните познавачи са забелязвали, че то включва пистолети Glock и автоматични и полуавтоматични Heckler&Koch, Beretta, представители на серията Carbon 15 (основана на дизайна на Colt AR-15) и пушки-помпи на италианската FABARM.  Началник на ватиканската жандармерия и личен телохранител на папата е д-р Доменико Джани, който често може да бъде видян да съпровожда папомобила. Той е на 56 години и идва от Финансовата полиция на външното разузнаване на Италия, през 1999 г. е заместник-ръководител, а през 2006 г. (по времето на папа Бенедикт XVI) става Главен инспектор на ватиканския Corpo della Gendarmeria. Роден е в Арецо и е завършил педагогика в Сиена.  Той описва, че Франциск няма намерение да променя стила си, основан на по-голяма близост и директен контакт с хората. \"Дори като папа той си остава свещеник, който не иска да изгуби контакт с паството си. Дългът ни е да го защитаваме и да се пригодим към него, а не обратното. Трябва да сторим всичко, за да може той да продължи да проповядва така, както иска.\" Джани посочва още, че Франциск е наясно със заплахите, но е изразявал повече загриженост за идващите във Ватикана вярващи и гости, които са десетки хиляди всеки ден.  Третата институция, която е свързвана със сигурността на папата, е SIV (Servizio Informazione del Vaticano). По медиите се спори за естеството на тази информационна служба на Ватикана, като версиите се движат от спекулативните, че това е подобие на ЦРУ или Мосад с \"корени в Инквизицията\" и \"агенти с лиценз да убиват\", до доста по-близките до реалността - че е аналог на Foreign Service на Държавния департамент на САЩ. В обяснението на американците какви кандидати търсят за своята служба се казва, че казва, че те трябва да са \"мотивирани, със способност за преценка и лидерски качества, запазващи хладнокръвие в моменти на огромен стрес или дори безнадеждни обстоятелства като военен преврат или голямо природно бедствие\".  Иначе казано, в SIV са хората, които се смята, че ненатрапчиво събират информация в чужбина, без да са служители на разузнавателни служби. Това е особено важно за пътуванията на папата зад граница. И не бива да се забравя, че от векове Светият престол разполага с вероятно най-обширната мрежа за събиране на информация в света.  Швейцарската гвардия и жандармерията на Ватикана работят в тясно сътрудничество с местните полиция и въоръжени сили на страната, където гостува папата.  Папа Франциск триумфално ще пристигне с папамобила си в град Раковски в 10.30 часа на 6 май. Всички граждани, които желаят да видят главата на Римокатолическата църква, са добре дошли, заяви кметът на града Павел Гуджеров.  Всички мерки за сигурност, които МВР ще вземе, целят да не ограничават достъпа на хората до папата, заяви началникът на Областната дирекция на МВР Пловдив старши комисар Атанас Илков.  Гуджеров лично ще посрещне папата на автогарата в квартал Генерал Николаево.  Оттам папамобилът ще потегли по улица \"Михаил Добромиров\", за да стигне до площад \"България\" пред църквата \"Пресвето сърце Исусово\".  Всички граждани трябва да заемат местата си на площада пред храма най-късно до 9,30 часа. Тържествената литургия в най-голямата католическа катедрала у нас ще започне в 11,15 часа. На службата ще присъстват единствено 250-те деца от всички католически енории у нас на възраст от 9 и 10 години, които ще приемат първо причастие от Франциск. Две огромни видеостени се монтират, за да осигурят видимост за тържествената литургия, която ще отслужи папа Франциск от 11,15 часа и първото причастие за 250 деца от всички католически енории у нас.  След обедната среща с католическите епископи в манастира на састрите францисканки \"Св. Елисавета\", папамобилът ще потегли към квартал \"Секирово\" в 14,30 часа. Миряните ще могат да посрещнат кортежа на бул. „Раковски“. Възможно папата да наруши протокола, да слезе от от автомобила и да се срещне с вярващите.  Следобед ще се проведе срещата с обществеността в църквата \"Св. Архангел Михаил\". Два буферни паркинга с 4000 места са осигурени за автомобилите, които се очакват.  От 5 май ще бъдат затворени две улици в Генерал Николаево - \"Москва\" и \"Филип Станиславов\", а в кв. \"Секирово\" – ул. \"Никола Вапцаров\".  На 6 май придвижването между двата квартала ще бъде само пеш, ще има и други затворени улици. Хората обаче ще може да се придвижват спокойно, увериха от общинската управа.  Подаръкът, който община Раковски е подготвила за папата, е изображение на църквата \"Пресвето сърце Исусово\" и на площада пред нея на местния художник Бойчо Котов.  Кметът на Раковски Гуджеров изрази специални благодарности към комисар Илков за осигуряването на реда и сигурността по време на визитата на главата на Римокатолическата църква.", "date": "2019.05.02", "title": "Службата за сигурност на Ватикана и над 2000 наши полицаи ще пазят папата у нас "}
{"url": "http://epicenter.bg/article/Elena-Yoncheva-v-Dimitrovgrad--Borisov-hvarli-Balgariya-v-kyosheto-na-Evropeyskiya-sayuz-/181693/2/0", "text": "  Днес Борисов отрече, че той и политиката, която води, ще доведе до излизане на България от Европейския съюз. Борисов хвърли България в кьошето на Европейския съюз и е на път да изкара България от Европа.   Това заяви водачът на листата на БСП за Европейските избори Елена Йончева в Димитровград след среща с ръководството на Неохим, съобщиха от пресцентъра на БСП. Тя посочи, че България не е приета в Шенген именно заради корупцията. Йончева цитира доклада на ЕС, в който се казва, че две трети от сигналите за корупция на видни политически личности не се разследват от българските специализирани органи. Корупцията в България възлиза на 11 млрд. евро всяка година огромна сума, която може да бъде инвестирана в заплати, пенсии, в икономика с висока придадена стойност, коментира тя. В България 40 процента живеят на границата на бедността и социалното изключение. \"И по тази тема сме извън Европейския съюз\", заяви Йончева. В енергетиката Германия строи Северен поток 2, а Борисов даде кранчето на газта на нашия южен съсед Турция. Йончева добави още, че обезлюдяването на селата и на България е съществен проблем.   В община Димитровград, където има 26 села, 4 училища са почти пред затваряне. Всеки млад човек между 20 и 39-годишна възраст напуска България поради липса на перспектива, констатира Йончева. Кандидатът за евродепутат Деница Златева коментира срещата им с ръководството на Неохим, един от най-големите работодатели в областта: Бяхме запознати с трудностите на предприятието. Изключително важно е да развиваме българската икономика. Златева отбеляза, че по време на срещата кандидатите за евродепутати са поели ангажимента да намерят механизми, за да се подпомогне фирмата. Да се възползваме от възможностите на ЕС за подпомагане на химически предприятия, коментира Йончева.   По време на посещението си в Неохим Йончева и Златева разговаряха със синдикатите към предприятието и посетиха два цеха за производство на амоняк и азотна киселина.  ", "date": "2019.05.02", "title": "Елена Йончева в Димитровград: Борисов хвърли България в кьошето на Европейския съюз!"}
{"url": "http://epicenter.bg/article/Korneliya-Ninova/181696/2/0", "text": "\"Кампанията ни върви добре, няма противоречия нито в листата, нито в партията, но разбира се всеки има право на преференции. Ние сме в кондиция. Ще победим, младите хора в листата дават ново начало. Те са прекрасно съчетание между опит и младост\". Това заяви лидерът на БСП Корнелия Нинова в предавеното \"Лице в лице\" по БТВ   Всички ще носим отговорност за резултата от изборите, каза още тя.   На въпрос дали не превръща евровота във вътрешно-политическа битка, Нинова отговори - американската медия повдигна въпроса за апартаментите на властта, а не БСП.  \"БСП не е равнозначно на Свободна Европа! Няма как в европейски избори да не се обсъждат вътрешни политики. Няма как да не обсъждаме корупция, след като Европа ни оценява като най-корумпираната, да обсъждаме доходи, при положение че сме най-бедните. Ние сме европейци и изборите засягат и вътрешните проблеми на страната\", категорична бе Нинова.   Тя настоя Борисов да поиска оставката на земеделския министър Порожанов заради скандал с къщите за гости. Тогава той ще бъде принципен - посочи лидерът на БСП и подчерта, че в ГЕРБ подават оставки, за да заглушат проблема, който е изграждан от години.   На въпрос защо БСП брани всеки човек, за когото прокуратурата повдигне обвинение, Нинова отговори, че след \"Кумгейт\" Делян Добрев не е бил отстранен. \"Ще бъде доказателство за подобна политика, ако Борисов поиска оставката на Румен Порожанов. Ако го направи сигурно ще бъде последователен, тъй като Порожанов е бил или министър на земеделието или шеф на ДФ \"Земеделие\", който е контролирал процеса на строежа на къщите за гости\", каза Нинова  \"Те искат и дават оставки, но си остават с имотите. Когато имотите се конфискуват и се върнат на народа, от който са взети, тогава ще каже да, те са принципни, каза Нинова. Те не признават проблема, те подават оставки, за да заглушат проблема\", категорична е лидерът на БСП. \"Корупцията вече е държавна политика, задкулисието стана държавна политика\", продължи Нинова.   На реплика на водещата за къщите за гости на семейството на Елена Йончева Нинова каза, че трябва за всеки да се извърши проверка. Тя обаче каза, че прехвърлянето на проблемите върху опозицията не е добър ход. \"10 години те управляваха, не сме в министерствата, нито в ДФ \"Земеделие\", не разпределяме пари и няма обществено одобрение\", добави лидерът на БСП. В Европа гледат на хората на ГЕРБ като хора, които са взели пари от Европа за тях самите, добави Нинова.   Не се страхуваме от дебати, но ще участваме по наша преценка, отговори Нинова на въпрос защо не са участвали в дебата по БТВ. \"Ще преценим кога и с кого да участваме в такива дебати. Основният ни конкурент е ГЕРБ и ще се участваме с дебати с тях\", каза тя.   \"Европа дава пари на България с една цел - да настигнем стандарта на развитите държави - за земеделие, за спешна помощ. Какво се оказва? Тези пари не са отишли там където трябва, а в ръцете на управляващите в имоти и т.н. това отдалечаване ли е от европейската цел и ценности? Аз мисля, че да, категорична е Нинова.   Нинова отговори и на въпроси, свързани с възмущението на Борисов от изказвания на първомайския митинг на БСП, че ГЕРБ вади България от ЕС. \"Където и да пипнете, виждате злоупотреби с евросредства, посочи тя. Да се мъчиш да се измъкнеш, хвърляйки вина върху опозицията, е много грешен ход. Той не среща подкрепа сред обществото\", каза Нинова по повод на реакцията на водещата Цветанка Ризова, че и семейството на Елена Йончева е в кръга на проверяваните за къщи за гости.   \"Дай Боже, г-жа Кьовеши да бъде избрана за европейски прокурор, тогава харченето на европейски средства ще се следи\", пожела Нинова. И изрази учудване, че българският представител е гласувал против кандидатурата на Кьовеши. Трябва да се промени моделът, който е заложен в тази система, категорична е Нинова. Ако това не се промени, няма нужда от оставки - ще си отиде Георги, ще дойде Петър и всичко ще продължи по старому, добави соцлидерът.   Три години се борим с клишета, които се лепят върху БСП. Дайте ни един пример за антиевропеизъм, каза Нинова. Кой каза, че европейска ценност е третият пол? Европейска ценност е солидарността, каза Нинова. И на свой ред попита риторично водещата Цветанка Ризова ще смени ли написаното за пол в акта за раждане на сина си.   На митинга на БСП призовах българите да гласуват, защото тези избори не са маловажни, каза още Корнелия Нинова.   Ние гледаме на тези избори и като начин да променим нещата в България, изтъкна Корнелия Нинова. А що се отнася до критиките към управления на БСП в миналото, Нинова обърна внимание, че социалистическата партия е единствената, която е признала вина в свой документ, приет на конгрес.    Ние бяхме подложени на много изкушения, но три години казвахме \"Не\", ние искаме да разградим паралелната държава, не да станем част от нея, заяви в заключение лидерът на БСП Корнелия Нинова.  ", "date": "2019.05.02", "title": "Корнелия Нинова призова Борисов да поиска оставката на Порожанов заради скандала с къщите за гости"}
{"url": "http://epicenter.bg/article/Aleks-Aleksiev--V-momenta-amerikanskiyat-vtechnen-gaz-e-30--po-evtin-ot-ruskiya/181700/2/0", "text": "В момента американският втечнен газ е 30% по-евтин от руския, заяви в предаването \"Лице в лице\" по БТВ анализаторът Алекс Алексиев.   Втечненият газ е много ефективен, за тръбния се сключват договори за 30 - 40 години, смята анализаторът. Втечненият газ се продава най-вече на спотови цени, когато има пазар, товарят се кораби, когато може да се продаде на печалба. Това го прави много по-гъвкав отколкото природния газ, който върви по тръби, заяви Алексиев. Алексиев посочи, че САЩ ще дадат 1 млрд. долара за развитие на пазара на втечнен природен газ (ВПГ) в Източна Европа. Алекс Алексиев даде тази информация във връзка с думите на премиера Бойко Борисов за дотации от Америка във връзка с ВПГ. Не може да искаме от Тръмп дотации за американския втечнен газ, това са пазарни отнешения, подчерта анализаторът.   В момента Турция направи нещо много по-умно – започна да се преориентира от руски газ към втечнен газ. Турците в момента строят шест плаващи терминала, те знаят накъде вървят нещата, но ние, за съжаление, като че ли не го разбираме, коментира председателят на Центъра за балкански и черноморски изследвания.   Когато имаш един доставчик, ти си зависим. Ние сме зависими от Русия. За нас е особено важно да имаме повече от един доставчик – тогава ще има конкуренция и руснаците ще си свалят цената, подчерта Алекс Алексиев.   По думите му на пазара на втечнен газ не бива да има държавни дотации, тъй като това би изкривило конкуренцията.  ", "date": "2019.05.02", "title": "Алекс Алексиев: Не може да искаме от Тръмп дотации за американския втечнен газ. Това е пазар! "}
{"url": "http://epicenter.bg/article/Spetsprokuraturata--MVR-i-DANS-s-aktsiya-v-pet-grada/181618/3/0", "text": "Днес, 2 май 2019 г., Специализираната прокуратура, съвместно с МВР и ДАНС, извършва действия по разследване.  Това съобщиха от пресцентъра на Специализираната прокуратура.   Разследванията се извършват на територията на София, Пловдив, Сливен, Карнобат и Бургас за престъпления по чл. 248а, ал. 2 и ал. 5 от Наказателния кодекс – измами със средства от европейски фондове.   \r\n Преди два дни премиерът разпореди МВР и прокуратурата да започнат проверки на всички746 такива къщи, построени с евросредства в периода 2017 - 2013 година. \r\n   \r\n Земеделският министър Румен Порожанов и вътрешният министър Младен Маринов обявиха, че 110 къщи вече са проверени, като 32 от тях ще трябва да връщат пари в размер на 10 млн. лева, тъй като въпросните къщи не са били използвани по предназначение.   Младен Маринов заяви, че са в  проверките по конкретните обекти. Ще бъдат обхванати абсолютно всички къщи за гости в пълен обем. Правят се съответно насрещни проверки в общините, дали там са плащани туристически данъци. Дали са вписвани в съответните районни управления настанените лица. \r\n \r\n Освен самите съдържатели на къщите за гости, ще бъдат проверявани и строителите и изпълнителите на въпросните проекти. \r\n   \r\n \r\n   \r\n \r\n", "date": "2019.05.02", "title": "Спецпрокуратурата, МВР и ДАНС с акция в пет града срещу измами с евросредства"}
{"url": "http://epicenter.bg/article/Lyubomir-Datsov--Stapkata-s-kasovite-aparati-izvadi-oboroti--koito-sa-bili-skriti/181628/4/0", "text": "\"Не зная дали числата са рекордни, защото в годините преди 2008-а имаше и по-големи излишъци, но всъщност не е толкова важна пропагандната стойност на съобщението, колкото икономическата.\"   Това заяви в ефира на БНР финансистът, бивш заместник-министър на финансите и член на Фискалния съвет Любомир Дацов по повод отчетения от Министерството на финансите рекорден бюджетен излишък в края на април - над 2,678 милиарда лева, което е 2,3% от прогнозния БВП.  „Тези резултати показват, че в България все още има достатъчно високо потребление и икономическият растеж, макар и не чак толкова голям, колкото бихме искали, все пак е в рамките на около 3% - един добър резултат. Абсолютно нормално е по това време и при тази икономическа обстановка да има излишък. Това е правилното макроикономическо поведение. Освен това тези данни показват, че бюджетът е правилно балансиран“, каза финансистът.  Невъзможно е да се правят коментари на какво се дължи този излишък, допълни Дацов по време на участието си в програма „Хоризонт“. \"Вижда се като тенденция от началото на годината – последните обстойни данни са за март – че има доста странни неща. На първо място трябва да кажем, че приходите се развиват добре, но те не са по-различни от предишните години като тенденция. Бяха в рамките на нормалното. 90% от всички тези номинални разлики, които се получават спрямо миналата година, се дължат на прихода от ДДС – странно, защото не може другите данъци да имат някакви изменения в рамките на един-два процента и едновременно ДДС да има, специално за март месец, от началото на годината спрямо миналата година изменение с близо 15%\", продължи експертът в предаването „Преди всички“. „Факт е, че стъпката с касовите апарати дава резултат и извади на повърхността обороти, които са били скрити“, смята Дацов.  Според него обаче е възможно едновременно да сме свидетели на намаляване на икономическата активност, тъй като са намалели приходите от корпоративен данък и данъка върху печалбата. Експертът посочи, че е рано да се коментира и да се правят заключения.   Разходната част обаче е определяща за един бюджет, категоричен е той:  „В същото време трябва да отбележим, че има значително увеличаване на текущите разходи, което не е добра политика. Имаме помпане на текущи разходи под формата на заплати, пенсии и субсидии за сметка на инвестициите, които създават добавена стойност в икономиката“.   ", "date": "2019.05.02", "title": "Любомир Дацов: Стъпката с касовите апарати извади обороти, които са били скрити"}
{"url": "http://epicenter.bg/article/Prof--Uoltar-Rasel-Miyd--Shte-uspee-li-Kitay-da-iztlaska-Rusiya-ot-Tsentralna-Aziya--/181652/11/33", "text": "Пътуването до живописната столица на Киргизия – планинска, езерна държана в Централна Азия, която няма излаз на море – създава чувството за пътуване във времето. Помпозната архитектура и монументалният размах на градските улици и площади нагледно показват колко дълбок отпечатък е оставил тук Съветският Съюз. А изключително редките търговски центрове и супермаркети от западен тип демонстрират колко бавно се развива местната икономика след разпада на Съветския Съюз.  Бишкек също така дава представа за бъдещето на китайската сила. Пет страни от Централна Азия – Казахстан, Таджикистан, Туркменистан, Узбекистан и Киргизия – се простират от планината Тян-Шан до Каспийско море. Там има всичко: величествени планински хребети, плодородни долини, огромни запаси от полезни изкопаеми, петрол и природен газ. Те също така играят важна роля в замислите на Китай за реформиране на международната търговия, за да могат сухопътните маршрути през Азия да сменят морските търговски пътища между Европа и Азия.  Много западни наблюдатели смятат, че усилването на Китай в Централна Азия е неизбежно. Това е регион, в който Русия традиционно заема господстващо положение. Руската икономика се намира в състояние на застой, а огромният китайски пазар, неговите евтини потребителски стоки, а също така многомилиардните планове за строителството на мрежа от железопътни и автомобилни пътища в региона сякаш отдалечават сериозно държавите от Централна Азия от Москва и ги насочват към Пекин.  Но в Бишкек нещата стоят по друг начин. Да, Китай играе важна роля в икономиката на страната, но киргизките и чуждестранните наблюдатели единодушно заявяват, че руското влияние, както и преди, остава първостепенно, и много киргизи искат нещата да си останат по този начин. Една от причините се състои в това, че Пекин дава капитали, а Москва предлага работа. Средната заплата в Киргизия е само около 220 долара месечно. Над 10% от населението на тази страна работи в чужбина, при това голямото мнозинство в Русия. Паричните преводи от Русия представляват над една трета от БВП на Киргизия и помагат на много семейства да оцелеят. Това означава, че Русия притежава колосални лостове за влияние върху Бишкек, без да харчи за това и копейка от своя небогат бюджет. И ако Москва лиши киргизките работници от правото да се трудят в Русия, това ще стане най-силният удар по Киргизия и ще предизвика сериозна политическа криза в тази страна.  Русия също така има дълбоки и стабилни връзки с киргизката служба за сигурност и с армията. В киргизката преса преобладават проруските издания, много от които разпространяват прокремълската гледна точка, включително историите, че САЩ подкрепят „Ислямска държава“. В авиобазата в Кант в съветските времена са се обучавали такива знаменитости, като бившият египетски президент Хосни Мубарак и покойният сирийски президент Хафез Асад. Днес тази база е изключително важна за руските ПВО в цяла Централна Азия.  Но Русия не почива на стари лаври. Напротив, тя активно укрепва своите връзки с тази държава с размерите на Южна Дакота и население от 6 милиона души. В края на март Киргизия беше посетена от руския президент Владимир Путин, който съобщи, че са сключени договори за 6 милиарда долара и за разширяване на руската авиобаза. Министърът на външните работи Сергей Лавров намекна, че Русия се интересува от откриването на втора военна база.  Китайските инвестиции в Киргизия се възприемат противоречиво. Делото за корупция във връзка с големия китайски кредит, в който бяха замесени 8 лица, приближени до бившия президент Алмазбек Атамбаев, имаше широк резонанс. Това се случи в момент, когато дълговете на Киргизия към Китай бързо нараснаха. През септември миналата година възмутени селски жители затвориха в морски контейнер мениджъри на китайска златодобивна компания. Компанията „Хуавей“ искаше да създаде система за видеонаблюдение в киргизките градове, но получи отказ заради страховете, че китайските власти ще използват тези данни за собствени цели. Казаха ми, че договорът е бил получен от фирма, която е собственост на Русия.  Предлаганите от Китай инвестиции по програмата „Един пояс, един път“ също предизвикват подозрения. Пекин иска да прокара железопътна линия от изток на запад, за да изнася с нейна помощ стоки за Европа. Но киргизките власти искат този маршрут да мине от юг на север, съединявайки по-развитата северна част на страната с бедната селска южна част.  Нещо повече, китайските репресии срещу уйгурите и останалите мюсюлмански малцинства предизвикват възмущение и тревога в Киргизия, където 90% от населението са мюсюлмани. Някои киргизи имат роднини, които са изчезнали в Китай. Демонстрациите срещу преследването на мюсюлмани в Китай и против нелегалната имиграция от Китай се ползват с голяма подкрепа и популярност в Киргизия.  Така че китайските перспективи в Централна Азия далеч не са толкова светли, както мнозина смятат. Русия има много по-големи шансове. От гледна точка на американската външна политика, това може да създаде проблеми. Макар че много американски анализатори се надяват, че Русия в крайна сметка ще се присъедини към коалицията водена от САЩ, която създава противовес на Китай в Евразия.  Но колкото по-стабилни са позициите на Русия в Централна Азия, толкова по-малки са шансовете, че страхът пред Китай ще принуди Москва да възстанови своите връзки със Запада. Ако руското политическо превъзходство остане като цяло и се запази в условията на растящи китайски инвестиции по Пътя на коприната, то антиамериканското партньорство между Пекин и Москва ще се окаже много по-стабилно, отколкото китайско-съветския съюз от 50-те години на ХХ век.   ", "date": "2019.05.02", "title": "Проф. Уолтър Ръсел Мийд: Ще успее ли Китай да изтласка Русия от Централна Азия? "}
{"url": "http://epicenter.bg/article/Plamen-Milev--Ne-prosto-pravova-darzhava--a-darzhava-na-spravedlivostta-/181674/11/0", "text": "В началото на прехода понятието Правова държава се появи като противоположност на тоталитарната държава, която се намесва във всички области на обществения и частен живот на хората, и правата на гражданина не са зачитани, т.е. той живее под полицейска опека.  При правовата държава, напротив, индивидуалните права на гражданина са гарантирани и в нея господства правото като предварително създадена от държавата и задължителна правна норма, еднакво задължителна за управлявани и управляващи.  Правата и задълженията на гражданина и на управника са строго определени и когато правата на гражданина са накърнени от органите на властта, той има право на съдебна защита. Тази съдебна защита е гаранция за правата на гражданина. Приехме, че законът е критерий за справедливост и морал, че това което е законно, е и нравствено. Удобно е да вярваме на твърдението, че ако стриктно спазваме законите, в страната ще има ред и справедливост. Разчитаме, че ако всеки си гледа задълженията, то и системата като цяло ще работи добре.  Така заместихме старите идеологически постулати с новата идеологема за правовата държава. Днес различни НПО и външни експерти продължават да ни насаждат, че щом държавата се управлява стриктно според законите и в нея няма произвол, това е гаранция за справедливост. Тук се пропуска основният въпрос: какви са законите, какво е качеството на прилаганите закони и дали понякога в законите не е заложен рафиниран произвол?  В началото на прехода решихме, че правова държава и държава на справедливостта са идентични понятия, а всъщност няма нищо такова.  През последните години на прехода безотговорното и безхаберно приемане на закони, само защото дадена директива ни налага да имаме такива, привнасянето на правни норми от чуждестранни правни системи, както и множеството норми, защитаващи групов или дори личен интерес, показаха, че законите могат да бъдат точно толкова опасни за обществото, колкото и беззаконието и произволът. С идването на власт на ГЕРБ преди 10 години законодателството изгуби посоката, която да го направи инструмент за подобряване на обществото, превръщайки го в инструмент, обслужващ поръчкови интереси.  На английски език думата за правосъдие и за справедливост е една и съща – justice. На български има две отделни думи.  Всички „проверки“ на прокуратурата през последните години, особено що се отнася до политици в управлението ни карат да си задаваме въпросите: Дали понякога законът не препятства справедливостта? И могат ли правосъдие и справедливост да не съвпадат?  Тук следва да отбележим, че понятието за справедливост не може да бъде еднакво в нашето, все още разделено и силно политизирано общество. В отсъствието на дълголетна демократична традиция и при изострящи се социални противоречия, обществените понятия за добро и зло продължават да не бъдат избистрени. Имаме дефицит на справедливост и в резултат на това, нарастващ излишък на омраза към държавата и институциите.  Управляващият ни в момента политически елит с практиките си има основен принос за това състояние на обществото. През последните две години лобисткото законодателство и криминализирането на опонента замести политиката. Още с идването си на власт ГЕРБ превърнаха борбата на идеи в надпревара, как да използваш институциите против хората с други политически убеждения и това е особено осезателно в малките населени места. В резултат на това се създаде обществената представа, че животът се управлява основно с властови протекции, обвинения и арести.  Днес живеем в общество, в което на почит е компроматът.  Това постепенно и постоянно ерозиране на институциите, подклажда постоянни подозрения към дейността им. Липсата на политическа култура, която да отрази уважение към държавността, е причина гражданите да усещат непрекъснат дефицит на справедливост.  В допълнение на традиционните политически противопоставяния, постепенно се изгради и една прослойка от \"хейтъри\", обединени единствено от омразата си към всичко. Тяхната позиция става все по-модерна и води до парадокса – пълното недоверие и постоянните подозрения към държавните органи да се съчетава с нови и все по-високи претенции към тях. За хейтъра никога няма справедливост.  Да се бориш обаче с дефицит на справедливост, в общество, преизпълнено с омраза, е трудна и неблагодарна задача. Там, където няма вътрешни механизми за противопоставяне на омразата, не може да се създаде трайно и устойчиво понятие за справедливост, основано на уважение към закона и към институциите.  За съжаление в 44то НС и в обществото управляващото мнозинство води политическия дебат, очевидно с разбирането, че той не може да се води с възпитани и цивилизовани средства, а трябва непременно да възпроизвежда омраза. Трябва да напомним, че в полтиката действията често имат ефекта на бумеранг. Омразата към държавата и цивилизованото разбиране за справедливост са взаимно изключващи се понятия.  ГЕРБ поставиха мото на своята кампания „Европа ни чува“. Вече 9 месеца с Визия за България БСП обикаля страната и чува хората. Те искат СПРАВЕДЛИВОСТ. За това предлагаме:  ново качество на защита на трудовите права на българските граждани;  надеждна осигурителна система, гарантираща за хората спокойно бъдеще;  ефективен контрол върху стремежа за монополни цени и свръхпечалби;  равнопоставеност на различните видове собственост.  Реално разделение на властите – парламентарна вместо премиерска република. Възстановяване на парламентарната демокрация и преустановяване на доминацията на изпълнителната власт и на фигурата на Министър-председателя в държавното управление да се налага императивно чрез законови инструменти и правила.  Качествен, целеобоснован, непротиворечащ си законодателен процес, основан на принципите на правото, а не на лобистки интереси и на сляпо подражателство. Категорично сме за прекратяване на практиката „закони на парче” и „закони за самите закони”. Законодателен процес, в основата на който е интересът на България, интересът на българския гражданин.  Усъвършенстване на процедурите и правилата за „автентично тълкуване“ на норми, различно прилагани от органите на изпълнителната и местната власт и обект на противоречива съдебна практика  Гарантиране на достъпа до правосъдие и равно третиране на всички участници в процеса. Премахване на икономическите бариери пред гражданите да търсят правата си в съда;  Регресни искове на държавата спрямо виновните длъжностни лица от държавната и общинска администрация, чиито действия и/или бездействия са довели до осъдителни решения по Закона за отговорността на държавата и общините за вреди или по Европейската конвенцията за защита на основните права и свободи;  С Визия за България и с Визия за Европа ние доказваме, че сме алтернатива на управляващите и можем да дадем СПРАВЕДЛИВОСТ СЕГА!   ", "date": "2019.05.02", "title": "Пламен Милев: Не просто правова държава, а държава на справедливостта "}
{"url": "http://epicenter.bg/article/Tramp-kani-Orban-na-rabotna-sreshta-vav-Vashington/181636/7/0", "text": "Унгарският премиер Виктор Орбан е поканен от американския президент Доналд Тръмп на работна среща на 13 май, съобщи днес говорителят на унгарското правителство, предаде АП, цитирана от БНР.   Срещата е знакова, тъй като се провежда само 10 дни преди изборите за Европейски парламент. Това може да се смята като подкрепа за политиката на Орбан от страна на американския президент. Золтан Ковач написа в Туитър, че срещата във Вашингтон ще обхване въпроси като енергийна сигурност, сътрудничество в отбраната, двустранни отношения и регионална сигурност.   Съгласно представената от него информация, Орбан трябва да пътува до САЩ на 13 май. „В дневния ред на визитата са енергийната сигурност, сътрудничеството в областта на отбраната, двустранните отношения и регионалната сигурност“, пояснява говорителят на правителството в Будапеща Золтан Ковач  По-рано американският посланик в Унгария Дейвид Корнщайн разкри, че Тръмп иска да развива отношения с Орбан, тъй като го възприема като „силен лидер“. През юли 2016 г. Орбан стана първият лидер от Европейския съюз, който подкрепи Тръмп в предизборната кампания за президентския пост в САЩ, припомня агенция Фокус.  След като се върна на власт през 2010 г., Орбан се сблъска с остри критики от страна на администрацията на Барак Обама за отслабването на демократичните механизми за контрол и върховенство на закона, включително по време на посещението през юни 2011 г. в Будапеща на държавния секретар на САЩ Хилари Клинтън.  През последните месеци имаше възход в отношенията между САЩ и Унгария, въплътени например в двустранното споразумение за сътрудничество в областта на отбраната, подписано в началото на април. Появиха се и съобщения за планове на Будапеща за закупуване на ракети със среден обсег от САЩ.  Въпреки това държавният секретар на САЩ Майк Помпео предупреди по време на посещението си в Унгария през февруари, че „авторитарната Русия никога няма да бъде приятел на свободата и суверенитета на по-малките държави\". Думите му бяха насочени към Орбан, който е считан за един от основните съюзници в Европейския съюз на руския президент Владимир Путин.   Орбан, който спечели трети поредни избори през април 2018 г., се противопостави на политиката на Брюксел спрямо миграцията и се превърна в модел за подражание на много от европейските националистически и крайнодесни партии.  През юли 2016 г. Орбан стана първият лидер на страна от Европейския съюз, който подкрепи Тръмп в президентската му кампания.  Унгарският премиер, който през април 2018 г. спечели трети последователен мандат с внушителна победа, е превърнал съпротивата срещу миграцията в свой основен политически приоритет през последните години и така стана модел за подражание на много националисти и крайнодесни в Европа.  Днес Орбан ще бъде приет от италианския вицепремиер Матео Салвини, който също се противопоставя на миграцията.  ", "date": "2019.05.02", "title": "Тръмп кани Орбан на работна среща във Вашингтон"}
{"url": "http://epicenter.bg/article/Nagradite-Teaching-Alpha-tarsyat-inovatini-prepodavateli/181668/10/0", "text": "Екипът на Teaching Alpha  вече очаква от тях предложения за преподаватели, в които откриват онези похвати  от бъдещето, създаващи нови лидери, свободно мислещи хора и безгранични творци. Крайният срок за подаване на номинациите е 24.05.2019, а начините, по които може да се случи това са:   Екипът на    ще разгледа всички номинации и ще селектира част за финални интервюта. Чрез тях ще се навлезе детайлно в идеите и методите, които  учителите прилагат, за да се спре на най-вдъхновяващите и приложими за бъдещи поколения подходи. Те ще бъдат наградени по време на първия учебен ден за 2019 година. За Teaching Alpha    Teaching Alpha реализира първото си издание през 2018 година, по идея на група млади, реализирани в професиите си хора. След 100 номинации, тогава се селектират три финални проекта на:   -          -    -          - -    -          Реализирайки ежегодните награди, проектът си поставя за цел не само да поощрява, но и да разпространява добрите практики, за да могат и други учители да ги изпробват и дори надграждат.", "date": "2019.05.02", "title": "Наградите Teaching Alpha търсят иноватини преподаватели"}
{"url": "http://epicenter.bg/article/Klasicheska-torta-Garash/181695/9/14", "text": "Казват, че захарта е по-сладка, ако я споделяш с някого. Дали е така най-добре знае Боряна Таскова – млада дама, за която създаването на сладост и радост е занаят.   Образовала се е в професионалната гимназия и в международното висше училище по туризъм. През 2010 година се присъединява към екипа на шеф Жоро Иванов в гранд-хотел София, с когото печели националната купа за кулинария в Пловдив. Но това не успокоява търсещия й дух. През последните три години завършва поредица от курсове по висше сладкарство “Lenotre”.   Като трето поколение сладкарка,  Боряна с радост разлиства бабиния или мамин тефтер и възражда рецепти като тази за традиционна торта Гараш.      БЛАТ: 10 броя белтъци, 300 г кристална захар, 300 г смлени охери. Белтъците са разбиват със захарта, накрая се добавят орехите. Получената смес се изсипва внамаслени със спрей олио форми и с малко галета се пече 6-7 минути на 170 градуса.   КРЕМ: Всички продукти се оставят на стайна температура. 10 броя жълтъци, меко, почти течно масло 250 г, пудра захар 250 г, какао 30 г Съставките се избиват с миксер до получаването на кремообразна субстанция, леко течна.   Тортата се залива със 100 г разтопен шоколад и 100 мл течна животинска сметана, разтопени на водна баня.   Гарнира се с 50 г смлени орехи, печени със захар Украсява се с касис и зелен кокос.", "date": "2019.05.02", "title": "Класическа торта Гараш"}
{"url": "http://epicenter.bg/article/Zaporiraha-vsichki-firmi-na-Megz-i-Rumen-Ronchev-/181678/10/0", "text": "Всички фирми, в които дизайнерката от Раковски Миглена Каканашева, известна като Мегз, и новият ѝ приятел Румен Рончев имат участие, са под запор. Преди време Ранчев бе обвинен в застрахователна измама, а сега претенции към него имат банки, частни кредитори и НАП, разкри \"Марица\".  В опитите да отърве приятеля си от атаката Мегз предприе сложна комбинация от прехвърляния на дялове и пререгистрации. В края на миналата година Каканашева е създала поредната си фирма - „Доверие МК“ ЕООД. Новото дружество моментално е придобило „Мегз 1“ ООД, която е фактически собственик на всички останали 45 фирми с подобно име. През „Доверие МК“ Миглена е съдружник и в двете транспортни компании на Рончев. Новото дружество обаче мигновено е влязло в полезрението на кредиторите и така на 26 февруари от НАП налагат запор и на \"Доверие МК\" ЕООД.  „Ню Транс Груп“ и „Розова Долина Екс“ на Рончев и Мегз също са с блокирани сметки и имущество. Първият запор е наложен от Про Кредит Банк в края на февруари, а от 18 април има такъв и в полза на УниКредит лизинг. Юридическите хватки, с които дизайнерката опитва да излъже данъчните, имат дълга история. Фирмите на Каканашева под името „Мегз“ вече са близо 50, показва справка в Търговския регистър. Всяка от тях бива регистрирана със символичен уставен капитал буквално дни след като предишната е достигнала 49 999 лева оборот. По този начин фирмата не попада под ЗДДС и не подлежи на задължителна регистрация по смисъла на закона. Дизайнерката дължи през почти всяко свое дружество пари на държавата за данъци, осигуровки и други налози. Освен това срещу нейните компании има заведени и спечелени десетки дела за различни суми от фирми в цялата страна за забавени или неизплатени фактури.  Фирмите на Каканашева са осъждани няколко пъти и от нейни служители за неплатени заплати в периода 2015-2017 година. Редица контролни органи пък, сред които и КЗК, са глобявали дизайнерката за нелоялни търговски практики и за умишлено въвеждане в заблуда с фалшива информация за произход и състав на продуктите, продавани от онлайн магазинa на Каканашева.  Първата фирма с името „Мегз“ е регистрирана през 2013 година от майката на Каканашева. Дружеството натрупва над 130 000 лева задължения към НАП. В периода 2015-2017 г. всички шивачки и служители от фабриката в Раковски работят към това дружество. През юни 2017 г. то е продадено на Стефан Славейски, който е известен чистач на дългове. \"Бушонът\" е придобил още над 100 фирми с десетки милиони задължения към държавата. ни след вписването фирмата вече се казва „Новокер София“ и сменя адреса си от Раковски в столицата.  Според експерти в данъчното законодателство Каканашева създава огромно количество фирми, които постоянно прехвърлят активи помежду си и така умишлено забавя работата на институциите при евентуални проверки и сигнали срещу нея. В информационните масиви има редица копия от покани, изпратени от НАП - Пловдив до дизайнерката за образуване на ревизии или искания за представяне на документи, на които данъчните не са получили отговори.", "date": "2019.05.02", "title": "Запорираха всички фирми на Мегз и Румен Рончев "}
{"url": "http://epicenter.bg/article/Borisov-obsazhda-s-premiera-na-Bavariya-evropeyskiya-dneven-red-/181629/2/0", "text": "Шенгенското пространство да се пази добре, защото сега ние се пазим от него. Това каза министър-председателят Бойко Борисов след среща с премиера на Свободната държава Бавария Маркус Зьодер, предаде Агенция „Фокус“  „Изявих своите претенции към колегата Зьодер, затова че Шенгенското пространство не го охранявате добре. Ние с Турция имаме споразумение и го спазваме перфектно. Нашите проблеми са с гръцката граница. Моля да направите така, че Шенгенското пространство да се пази добре. Сега ние се пазим от Шенгенското пространство“, посочи премиерът. Според министър-председателя Шенген не е панацея.   „България е изпълнила всички критерии, заложени досега. Всички са го подкрепили. Има егоизъм в една държава и то ясно ми е казано\", каза премиерът. „Фронтекс“ има голяма и важна роля. Тя трябва да остане контролираща и съответно да пише в докладите за държавите кой как се справя. Ангажиментът за опазване на външните граници е за всяка една от граничните държави“, посочи премиерът.   Според него ангажиментът на всяка една от държавите трябва да бъде ясен.   „Не считам, че трябват милиарди отново да се похарчат, за да се създава гранична полиция на „Фронтекс“ при положение, че държавите с много по-малък ресурс могат да се справят“, допълни още министър-председателят.  Подкрепяме България за Шенген, каза премиерът на Свободната държава Бавария Маркус Зьодер.  По думите му за ЕС България постига много над средното ниво. На въпрос какво очаква от сътрудничеството си с България в контекста на приема в Шенгенското пространство, Зьодер отогвори: \"Мисля, че е изключително забележително това, което България прави за защита на външните граници. Ние искаме да засилим и ролята на \"Фронтекс\" в Европа. Има национални мерки, които се предприемат в следващата половин година след като бъде създадена новата ЕК. Мисля, че ще бъде водена във всички европейски институции дискусията как ние можем да задвижим, да форсираме ролята на \"Фронтекс\". Другата тема са границите в Европа. По принцип ние в Бавария имаме гранична полиция, която е изключително успешна. Другата теза е как можем да преосмислим темата за Шенген. Това е един дебат, който се води в Европа за контрола на вътрешните граници и как можем да го засилим и подобрим. Новата комисия трябва да направи една откровен оценка на ситуацията и да предприеме мерки\", допълни още Зьодер. На първо място сме в Европа по задържани, арестувани, дадени на съд и с присъди каналджии, подчерта Бойко Борисов.  „На разговора още веднъж детайлно запознах колегата Зьодер с охраната по Шенгенското пространство. За пример в Европа сме“, каза още Борисов. По думите му страната ни е доказала, че се справя с нелегалната миграция. Мисля, че сме на първо място в Европа, което прави чест на колегите от МВР, по задържани, арестувани, дадени на съд и вече с присъди каналджии“, подчерта министър-председателят. Той отчете, че отпуснатите пари за охрана на границата от ЕК са свършили добра работа. „Ние от нашия бюджет инвестираме непрекъснато за охрана на границата“, допълни той.  В тежки времена България се доказва като стабилен европейски партньор, заяви Маркус Зьодер.  „България показва колко силна и стабилна е тя и колко силни, важни и значими са усилията за запазване на сигурната в границите на ЕС. България също получи подкрепа от ЕС за защитата на външната граница, но тя и със собствени средства вложи много усилия, за да осигури именно защитата на тази външна граница“, заяви още Зьодер.   Баварският премиер е на посещение в България по покана на българския премиер.  Двамата обсъдиха сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред.  След двустранната среща на Борисов и Зьодер ще бъдат проведени и пленарни разговори между делегациите на България и Бавария.  ", "date": "2019.05.02", "title": "Борисов: Шенгенското пространство да се пази добре, защото сега ние се пазим от него (СНИМКИ, ВИДЕО)"}
{"url": "http://epicenter.bg/article/Porozhanov--Imame-finansovi-korektsii-na-62-kashti-za-gosti--za-32---palno-vazstanovyavane-na-parite/181656/2/0", "text": "До края на миналата година са наложени финансови корекции на 62 обекта, за 32 от тях е поискано пълно възстановяване на средствата след проверките по ОП „Развитие на селските райони“. Това каза в интервю за Радио „Фокус“ министърът на земеделието, храните и горите Румен Порожанов.  По думите му 746 са подписаните и разплатени договори за къщи за гости по тази програма. Първоначално бройката на проектите е била над 1000, но на повече от 300 от тях е било отказано или не са били разплатени сумите, обясни министър Порожанов.  „Туристическият елемент е разписан ясно в Програмата за развитие на селските райони, одобрена през 2008 година от ЕК. Правилата, заложени в двете наредби по мерки 311 и 312, са одобрени през 2008 година и там ясно е казано в кои населени места с активен туризъм не може да се изграждат подобни къщи за гости или туристически обекти. Във всички останали селски райони те са допустими. И затова кандидатстването е съгласно правилата, разписани в наредбите. Имало е два приема - първият в началото на 2009-та година, а вторият - през 2013 година. Искам да подчертая, че по стечение на обстоятелствата и двата приема са договаряни в период, в който аз не съм бил директор. Не казвам, че има нарушение при договарянето“, заяви министър Румен Порожанов.  Общата стойност на договорената субсидия е 200 милиона лв. или 265 хиляди лв. средна субсидия за къща за гости при таван от 398 хиляди лв. каза още министър Румен Порожанов. Той добави, че основните нарушения са свързани с неизползване по предназначение на обектите, предстои да стане ясно след проверките дали има нарушения и от друго естество.  Предстои да се установи дали Иванка Багдатова-Мизова има съпричастност към казуса с къщата за гости, обясни Порожанов по повод оставката на зам.-изпълнителния директор на ДФ „Земеделие“ Иванка Багдатова- Мизова.  По думите му Разплащателната агенция ще направи необходимата проверка, за да се установят детайлите около казуса с къщата за гости. Министър Порожанов добави, че самият обект е структуриран и функционира по предназначение, остава обаче да се изясни защо телефонният номер на Мизова е оставен като контакт в къщата за гости във велинградското село Юндола.  „По самия проект се изговори доста. Той е реализиран от първия прием, предполагам, че е договорен през 2010 година, а искането за плащане е представено в началото на 2011 година. Видно е, че въпросният обект е типичен обект за къща за гости, така е структуриран и работи по предназначение. Единственият проблем е, че трябва да проверим дали има някаква свързаност, тъй като не е обичайно да има мобилен телефон на сайта“, обясни Порожанов.  Министър Румен Порожанов коментира още, че Иванка Багдатова-Мизова по никакъв начин, дори и в предишните си функции и като зам.-директор не е била ангажирана с Програмата за развитие на селските райони.  ", "date": "2019.05.02", "title": "Порожанов: Имаме финансови корекции на 62 къщи за гости, за 32 - пълно възстановяване на парите"}
{"url": "http://epicenter.bg/article/Petko-Simeonov--Elena-Yoncheva-da-obyasni-otkade-vsyaka-godina-u-nas-se-kradat-11-miliarda-evro-/181658/2/0", "text": "  Ето какво пише Петко Симеонов:   Тъй като подозирам, че никой няма да може да обясни, то нека компетентните хора от „Позитано” кажат на дамата, че такова твърдение означава, че БСП поема обещание, че ако управлява държавата автоматично ще има 22 милиарда лева повече. С други думи БСП обещава минимум двойни заплати и пенсии. И тъй като това няма как да се случи - избирателите ще знаят, че БСП крадат по 22 милиарда лева всяка година.   За облекчение на публиката давам най-общата структура на държавния бюджет за 2019 г. (има го в интернет) ПРИХОДИ, ПОМОЩИ И ДАРЕНИЯ 25 693 299,8 (хиляди лева) II.РАЗХОДИ 13 323 731,6 (хиляди лева) III.БЮДЖЕТНИ ВЗАИМООТНОШЕНИЯ (ТРАНСФЕРИ) – НЕТО 11 486 769,2 (хиляди лева) IV. ВНОСКА В ОБЩИЯ БЮДЖЕТ НА ЕВРОПЕЙСКИЯ СЪЮЗ 1 282 127,7 (хиляди лева) V. БЮДЖЕТНО САЛДО (І-ІІ-ІІІ-IV) -399 328,7 (хиляди лева) VІ. ОПЕРАЦИИ В ЧАСТТА НА ФИНАНСИРАНЕТО – НЕТО 399 328,7 (хиляди лева)", "date": "2019.05.02", "title": "Петко Симеонов: Елена Йончева да обясни откъде всяка година у нас се крадат 11 милиарда евро!"}
{"url": "http://epicenter.bg/article/Stolichani-ot-zonite--zatvoreni-za-poseshtenieto-na-papata--shte-mogat-da-parkirat-v-sasednite-/181659/2/0", "text": "Столичани, които живеят в зоните, затворени за посещението на папата, ще имат право да паркират в съседни. Това съобщиха от Центъра за градска мобилност.  Живущите в 4-та и 5-а подзони на „синя зона“, които имат винетни стикери, могат да паркират в съседните в периода от 2 до 5 май. По това време част от улиците в този район ще бъдат затворени заради официалното посещение на папа Франциск в България.  Живущите в 4-та подзона ще могат да паркират в първа и във втора подзона на „синя зона“, както и в 11-та „зелена“ подзона.  Тези, които имат винетни стикери за 5-та, могат да ползват местата в „зелените“ 12-та, 13-та, 15-та и 16-та подзони.  Промяната на начина на паркиране ще важи до 07 май 2019 г. включително.  Пълният списък на зоните с ограничения можете да видите   ", "date": "2019.05.02", "title": "Столичани от зоните, затворени за посещението на папата, ще могат да паркират в съседните "}
{"url": "http://epicenter.bg/article/S-moleben-za-zdrave-i-uspeh-na-vsichki-balgari-GERB-i-SDS-otkriha-predizbornata-si-kampaniya-/181660/2/0", "text": "ГЕРБ, в партньорство със СДС, се явява на европейския вот с най-добрата листа, в която всеки кандидат притежава опит и експертност в своята сфера.   Това заяви областният координатор на ГЕРБ – Велико Търново Даниел Панов след молебен за здраве, успех и благополучие на всички българи, отслужен от Отец Асен в Катедралния храм „Рождество Богородично“. С църковното богослужение ГЕРБ и СДС откриха регионалната си предизборна кампания за евровота. Заедно с Даниел Панов на службата присъстваха народните представители Станислава Стоянова, Станислав Стоянов и Клавдия Ганчева, общински съветници, кметове на общини и населени места, излъчени от ГЕРБ, координаторите на структурите на ГЕРБ в областта, а също областният председател на СДС Мирослав Трифонов и председателите на общинските организации на синята партия. Инж. Даниел Панов бе категоричен, че ГЕРБ и партньорите им ще продължат да бъдат добронамерени, градивни и толерантни, и няма да се подведат по агресивната кампания, която опонентите провеждат. „Нашата задача през дните на кампанията е да припомняме резултатите, които България постигна и целите, които стоят пред нас за бъдещите пет години в новия мандат на Европейския парламент“, коментира областният координатор на ГЕРБ. Даниел Панов посочи, че българските граждани вече имат реални ползи от досегашната работа на евродепутатите от ГЕРБ и изрази увереност, че дясната формация отново ще излъчи най-голям брой членове на бъдещия европарламент. Сред българските успехи от предходния мандат на ЕП са драстично намалените такси за телефонни разговори в ЕС и на таксите за парични преводи в евро.   Основният принос за това е на четвъртата в кандидатската листа на ГЕРБ Ева Майдел, чийто информационен офис във Велико Търново функционира активно от февруари 2015 г.   Важно постижение е и значително завишеният бюджет за България, предвиден в следващия програмен период (2020-2027), благодарение активността на евродепутата и кандидат за втори мандат Андрей Новаков.", "date": "2019.05.02", "title": "С молебен за здраве и успех на всички българи ГЕРБ и СДС откриха предизборната си кампания в Търново"}
{"url": "http://epicenter.bg/article/Kancho-Stoychev-otkri-72-ta-konferentsiya-na-svetovnata-asotsiatsiya--quot-Galap-interneshanal-quot--vav-Viena-/181661/2/0", "text": "72-та глобална конференция на световната асоциация \"Галъп интернешънъл\" започна във Виена. Асоциацията продължава традицията на д-р Джордж Галъп и обединява основни независими агенции в целия свят.  Конференцията бе открита от президента на асоциацията Кънчо Стойчев. В приветствието си той подчерта, че асоциацията продължава да расте.  Световни имена в изследванията на общественото мнение са част от конференцията във Виена. Сред тях - Марита Карбайо, президент на асоциацията WAPOR, Дейвид Джодис, Джони Хийлд, Паскал Шелала и общо над петдесет изследователи от целия свят.  Ще има презентации от всички световни региони. В програмата се очаква да се включат още Ерик Фрай, главен редактор на Дер Щандарт, Волфганг Шусел, Михаел Нитше и др.  От страна на \"Галъп интернешънъл\" от България участват Андрей Райчев и Първан Симеонов. Във Виена е и председателят на секретариата на международната асоциация Мила Николова.  ", "date": "2019.05.02", "title": "Кънчо Стойчев откри 72-та конференция на световната асоциация \"Галъп интернешънъл\" във Виена "}
{"url": "http://epicenter.bg/article/Natsionalnata-gvardeyska-chast-organizira-parad-na-voennite-duhovi-orkestri-i-tarzhestven-kontsert/181662/2/0", "text": "На 3 май 2019 г. от 20.00 часа пред Билетния център на Националния дворец на културата в столицата ще започне музикалният парад на военните духови оркестри, в който ще участват Гвардейският представителен духов оркестър, Фестивалният оркестър и представителните военни духови оркестри на Сухопътните войски, Военновъздушните и Военноморските сили, както и изпълнители от Представителния ансамбъл на въоръжените сили. Това съобщиха от пресцентъра на Министерство на отбраната.  Освен известни български маршове, военните духови оркестри ще представят музикални творби от богатия си жанров репертоар.  На 5 май 2019 г. от 19.00 часа в зала 1 на НДК в гр. София Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната.  В концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Райко Кирилов, Бойка Дангова, Емилия Валенти, фолклорно трио „Ладена“, квартет „Армейска песен“, детска вокална група „Пим-пам“, мажоретен състав от Ботевград, клуб по спортни танци „Гранд“ към Военния клуб в гр. Хасково, танцова формация „Алгара“ и др. Тържественият концерт е с вход свободен.  Флотският военен духов оркестър е създаден през 1881 година. Още през 19 век се поставя традицията музикантите да дават безплатни концерти за гражданството в Морската градина и на централния площад в гр. Варна. Диригент на Представителния духов оркестър на Военноморските сили е капитан III ранг Мирослав Трифонов. Оркестърът е участвал в международни фестивали на военните оркестри и прави концертни турнета в Белгия, Франция, Италия, Швейцария, Турция и Германия.  Представителният духов оркестър на Сухопътните войски е наследник на оркестъра на 4-ти Пехотен Плевенски полк и е с над 100- годишна история. През 2008 г. оркестърът участва в Международния фестивал на военните духови оркестри в Букурещ, Румъния, през 2009 година изнася спектакли в различни градове на Германия в рамките на Международния фестивал на военните духови оркестри, а през 2014 година с успех участва във фестивала на военните оркестри в Санкт Гален, Швейцария. Диригент на оркестъра е старши лейтенант Тодор Пенков.  Представителният духов оркестър на Военновъздушните сили е създаден през 2000 г. С концертната си дейност сред военнослужещите от Българската армия и гражданството оркестърът спомага за патриотичното възпитание, съхраняване и развитие на традициите и ценностите в българските Военновъздушни сили. Диригент на оркестъра е майор Михаил Младенов.  Фестивалният военен духов оркестър е съставен от военните духови оркестри на Националния военен университет „Васил Левски” и Втора тунджанска механизирана бригада – Стара Загора с диригенти майор Николай Косев и капитан Цветомир Василев. Създаден е в края на 2006 г. и е домакин на Международния фестивал на военните духови оркестри, който ежегодно е част от културния живот на гр. Велико Търново.  Гвардейският представителен духов оркестър е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола. От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група.  Днес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които „Златна лира” от Съюза на музикалните и танцови дейци в България.  Началник на оркестъра е подполковник Ради Радев – главен диригент на Българската армия.  Представителният ансамбъл на Въоръжените сили е създаден на 1 октомври 1944 г., когато по инициатива на учителя по музика от Първа мъжка гимназия Драган Прокопиев се взема решение към Министерството на войната да се създаде Представителен хор. През годините Военнопредставителният хор увеличава състава си, към него се включва и танцов състав.  През 1962 г. е създаден Армейският естраден ансамбъл. В състава на ансамбъла се изявяват едни най-видните български дейци на изкуството и културата – Филип Кутев, Жул Лев, Алипи Найденов, Петър Ступел, Кирил Дончев, Емил Георгиев, Иван Стайков, Ангел Заберски, Димитър Гетов, Петър Петров, Николай Гаубич, Никола Николов, Никола Гюзелев, Боян Лечев, Ана Томова-Синтова, Румяна Барева, Маргрет Николова, Ирина Чмихова, Георги Кордов, Емилия Маркова, Кирил Семов, Стефка Оникян, Кичка Бодурова, Христо Кидиков, Нели Рангелова, Георги Христов, Михаил Белчев, Симеон Щерев и много други.  От март 2009 г. Ансамбълът на Българската армия е в състава на Националната гвардейска част. Днес той се нарича Представителен ансамбъл на въоръжените сили. Част от афиша на Ансамбъла са известни и любими български изпълнители – Орлин Горанов, Маргарита Хранова, Росица Кирилова, Гуна Иванова, Райко Кирилов, Бойка Дангова, Сунай Чалъков, Антония Маркова, Емилия Валенти, Станислава Димитрова – Съни, Вили Станева, Соня Иванова, Таня Дупаринова, Надя Казакова, фолклорна формация „Ладена”, танцов състав „Алгара”, оперният певец Стоян Бончев и емблематичният квартет „Армейска песен”. Началник на Ансамбъла и сценарист на концертите е Снежина Темелкова.   ", "date": "2019.05.02", "title": "Националната гвардейска част организира парад на военните духови оркестри и тържествен концерт"}
{"url": "http://epicenter.bg/article/Emil-Radev--Borbata-sreshtu-dvoynite-standarti-pri-hranite-e-v-imeto-na-zdraveto-na-100-mln--evropeytsi/181663/2/0", "text": "  Борбата срещу двойните стандарти при храните, която съм приел като своя лична кауза, е в името на здравето на 100 млн. европейци. Извоюваната програма с бюджет от 1,3 млн. евро е първата реална и решителна крачка в голямата битка за качеството на хранителните продукти. Това заяви кандидатът за член на Европейския парламент от листата на ГЕРБ и СДС Емил Радев. Той символично стартира предизборната си кампания в Добричка област от с. Победа, където заедно с областния координатор на ГЕРБ и народен представител вицеадмирал Пламен Манушев се срещна с членове и симпатизанти на партията. Сред присъстващите бяха и депутатът Даниела Димитрова, председателят на Общинския съвет на община Добричка Пламен Станчев, както и общински ръководители на ГЕРБ, съобщиха от пресцентъра на партията.  „Само преди 5 години в евроинституциите се отричаше наличието на разлики в качеството на храните в Източна и Западна Европа. Пилотната програма, която предложихме с колегата Андрей Новаков, гарантира изследвания на продукти и информационни кампании в защита на потребителите. С нова директива завишихме санкциите за нарушителите, но за да постигнем промяната, която искаме, е необходим общоевропейски контролен орган. Това е следващата цел, която съм си поставил”, обясни Радев.  Сред акцентите в дискусията бяха въпроси, свързани със сигурността в ЕС.  „Преборихме се България да стане част от всички информационни системи за защита на границите, да получим финансова помощ, да бъдем включени в обхвата на Европейската гранична и брегова охрана и сега отчитаме почти нулев миграционен натиск”, изтъкна Емил Радев по повод свършеното през изминалия мандат в Европарламента. Той припомни, че с гласовете на  социалисти и либерали в ЕП е било отхвърлено предложението му Европейската гранична и брегова охрана да има повече правомощия за връщането на мигранти.  „Днес виждаме, че в листата на БСП има трима агенти на бившата Държавна сигурност. Да пращаш в Брюксел хора от бившите комунистически служби би се възприело от европейските ни партньори като провокация. В качеството си на евродепутати трябва да защитаваме националния интерес и да търсим консенсус по важните теми. Длъжни сме да съхраним извоюваното доверие и добрия имидж на страната ни”, категоричен бе Радев.  Той цитира статистика, която сочи, че корупцията далеч не е проблем само в България.  „Именно затова настоях и за въвеждането на общоевропейски механизъм за върховенство на закона и демокрацията, който да замени дискриминационния Механизъм за сътрудничество и проверка. Българското председателство на Съвета на ЕС имаше важна роля за структурирането на Европейската прокуратура. Като начало тя ще се занимава с измамите с евросредства и с ДДС”, информира Емил Радев.  Пламен Манушев отбеляза заслугите му за премахването на апостилите и нуждата от легализация на официални документи в ЕС, както и усилията чрез нов европейски закон да се сложи край на „вечните длъжници”.  „Съвременната икономика е „на колела”, затова добрата инфраструктура е двигател на икономическия растеж, а европейските средства ускоряват подобряването на средата за живот”, изтъкна Пламен Станчев. Той увери, че всички в земеделските общини са оценили ролята на европейската солидарност за развитието на селското стопанство, а от началото на членството ни в ЕС рентите, които се изплащат в област Добрич, са се увеличили поне 5 пъти.  „За периода 2014-2018 г. от европроекти в областта са влезли 221 млн. лв. Това са инвестиции, които движат региона напред”, заключи Красимир Николов, ръководител на ГЕРБ в община Добрич.  ", "date": "2019.05.02", "title": "Емил Радев: Борбата срещу двойните стандарти при храните е в името на здравето на 100 млн. европейци"}
{"url": "http://epicenter.bg/article/Obshtiyat-ustroystven-plan-na-obshtina-Momchilgrad-razkriva-novi-vazmozhnosti-pred-biznesa-/181664/2/0", "text": "Нови възможности за инвестиции пред бизнеса и жителите на община Момчилград се разкриват с приемането на новия общ устройствен план. Важният документ беше приет на последната сесия на общинския съвет и обхваща всички населени места на територията на общината.   Предстои обнародването на плана в „Държавен вестник“, а месец по-късно той ще влезе в сила. Документът дава възможност за промяна статута на земеделски земи, като по този начин се дават възможности за създаването на нови урбанизирани зони.  „Разкриват се възможности за извършването на различен вид застрояване – и жилищно, и промишлено, около населените места, както и обособяването на зони за отдих. С приемането на плана се улеснява всеки, решил да инвестира в малък, среден или голям бизнес“, заяви кметът на общината Сунай Хасан. Той допълни, че общият устройствен план е изготвен след многобройни срещи и анкети с жителите и с представители на бизнеса по места и е изцяло съобразен с техните инвестиционни намерения.  Най-сериозен интерес се очаква да има на трите изхода на Момчилград, където вероятно ще се оформят промишлени зони.  „Общият устройствен план е пример за приемствеността при провеждането на местни политики в община Момчилград. Изготвянето на документа започна по времето когато кмет беше Ердинч Хайрула, продължи през кметския мандат на Акиф Акиф и завършва сега. Планът едва ли щеше да бъде реализиран в сегашния си вид, ако я нямаше последователността на общинските съветници през последните 3 мандата“, подчерта Сунай Хасан.", "date": "2019.05.02", "title": "Общият устройствен план на община Момчилград разкрива нови възможности пред бизнеса "}
{"url": "http://epicenter.bg/article/TsIK-pokaza-byuletinata-za-vota-na-26-may-/181667/2/0", "text": "ЦИК показа бюлетината за вота на 26 май. В лявата й страна са подредени партиите и коалициите по реда на жребия, който изтеглиха, а в дясната й част ще бъдат подредени преференциите, които са номерирани от 100 нагоре, предаде Канал 3.  Бюлетината е дълга около 60 см. За пръв след промените в Изборния кодекс и на евроизбори ще има квадратче с избора \"не подкрепям никого\". Имената на партиите и коалициите са в квадратчета, а преференциите са в кръгче.  От 15 май до 25 май машините трябва да бъдат сертифицирани, а в тестването са изявили желание да помогнат и от Софийския университет.  8671 заявления за гласуване в чужбина са постъпили до момента, след като срокът изтече на 30 април, обяви говорителят на комисията Александър Андреев пред медиите.  ", "date": "2019.05.02", "title": "ЦИК показа бюлетината за вота на 26 май "}
{"url": "http://epicenter.bg/article/Tsveta-Karayancheva--Zavetite-na-Oborishte-priobshtiha-balgarskiya-narod-kam-golyamoto-evropeysko-semeystvo/181669/2/0", "text": "\"Заветите на Оборище приобщиха българския народ към голямото европейско семейство. Длъжни сме да съхраним духа на съгласието, на държавността, на градивната обществена енергия, да се осланяме винаги първо на съвестта си и заедно да решаваме общонародните работи\", заяви председателят на Народното събрание Цвета Караянчева на събора-поклонение на историческата местност “Оборище” по повод 143-годишнината от Априлското въстание. Като председател на парламента изпитвам особено вълнение да съм днес тук, защото на това място преди 143 години е свикано първото българско народно събрание, отбеляза Цвета Караянчева. Тук са положени основите на парламентарната демокрация, тук нашите духовни първенци приемат, че занапред съдбините народни ще бъдат решавани с вишегласие, посочи тя. Тия неустрашими първостроители на българската държавност пишат една от най-славните страници в историята ни, заяви председателят на Народното събрание.  От Оборище българските апостоли си тръгват с ясното съзнание, че ги чака гибел, посочи Цвета Караянчева. Тук те начертават пътя на Освобождението през въоръжено въстание, тук те ни дават пример да се осланяме винаги първо на съвестта си и заедно да решаваме общонародните работи, заяви тя.   Поднесени бяха венци и цветя пред паметника в местността „Оборище“. Отслужен беше и тържествен молебен – водосвет.", "date": "2019.05.02", "title": "Цвета Караянчева: Заветите на Оборище приобщиха българския народ към голямото европейско семейство"}
{"url": "http://epicenter.bg/article/Mazh-e-zadarzhan-vav-Velikobritaniya-zaradi-izchezvaneto-na-balgarin/181612/7/0", "text": "Двадесет и две годишен мъж е бил арестуван в хода на разследването на изчезнал в Обединеното кралство българин, съобщава Би Би Си.  Мъжът е бил задържан в понеделник по подозрения за убийство във връзка с изчезването на българина с инициали В. К. Пуснат е под гаранция до 23 май.  Българинът на възраст 27 години е бил видял за последно в търговския център Лейксайд в Есекс на 8 февруари.  Полицейски инспектор от Есекс Мартин Пасмур казва, че не е типично за българина, който живеел в Западен Търок, да не се свързва толкова дълго време със семейството си. Той допълва, че семейството на българина е изключително притеснено.  Полицията продължава да се опитва да си изясни обстоятелствата и причините за изчезването на мъжа и призовава за всякаква информация по случая.  Разследващите остават непредубедени, но разглеждат случая с изчезването като разследване на убийство, посочва Би Би Си. ", "date": "2019.05.02", "title": "Мъж е задържан във Великобритания заради изчезването на българин"}
{"url": "http://epicenter.bg/article/Kralyat-na-Tayland-se-ozheni-za-svoya-ohranitelka-i-taka-ya-napravi-kralitsa/181615/7/0", "text": "Кралят на Тайланд се ожени за своя охранителка и така я направи кралица, съобщава Би Би Си.   Маха Вачиралонгкорн Бодинтхаратхеппхаяварангкун взел за жена зам.-ръководителката на личната си охрана и ѝ дал титлата кралица, се казва в изненадващо кралско прессъобщение.   Информацията бе поднесена от \"Кралския вестник\", който посочва, че  , но не се уточнява на коя дата.   Сватбата се състояла както повеляват кралските традиции. Според една от тях младоженката трябва да лежи в краката на краля за част от церемонията, защото той е оприличаван с божество и неговите крака трябва да бъдат над главите на всички останали.   Имаше слухове, че двамата са били в   още докато кралят е бил принц-престолонаследник, но едва днес връзката им се обявява публично.   е  на крал Ваджиралонгкорн.   Кралят има петима синове и две дъщери от предишни бракове.   Сутхида Ваджиралонгкорн е била стюардеса в авиокомпанията \" \" преди да бъде назначена за командир на семейната охрана на краля с  .   66-годишният крал Вачиралонгкорн стана конституционният монарх след смъртта на баща си през 2016 г. Той се е женил и развеждал три пъти и има 7 деца.   Кралица Сутхида ще има статута на член на кралското семейство. Тя и кралят имат дългогодишно партньорство и двамата от години са виждани заедно на публични места. Въпреки това връзката им никога досега не е била съобщавана публично.   Избраницата на монарха е служила в специален отдел на Кралската гвардия и в бордовия екип на „Тай Еъруейс“. Кралят съобщи за брака три дни преди церемонията по коронацията си.   Кралят на Тайланд се възкачи на престола през 2016 г. след смъртта на баща си, крал Пхумипхон Адулядет (Рама IX), управлявал 70 години. Според традицията на управляващата династия Чакри, коронацията на всеки крал не се случва веднага, а известно време след възкачването му на трона. Рама IX е коронован четири години по-късно.   Коронацията на Рама X ще се проведе от 2 до 6 май. По предварителни данни, по седемкилометрово трасе ще има шествие от повече от 150 хиляди зрители, които вече прииждат в столицата от всички провинции на страната.   Самата церемония по коронацията ще се проведе в храма на Смарагдовия Буда и Големия кралски дворец. На същото място кралят ще проведе първата аудиенция с членове на кралското семейство, министри, високопоставени държавни служители и чуждестранни посланици.   ", "date": "2019.05.02", "title": "Кралят на Тайланд се ожени за своя охранителка и така я направи кралица"}
{"url": "http://epicenter.bg/article/Navarshvat-se-500-godini-ot-smartta-na-Leonardo--Frantsiya-i-Italiya-v-sapernichestvo-za-chestvaniyata/181617/7/0", "text": "\r\n В деня, в който се навършват 500 години от смъртта на Леонардо да Винчи, френският президент Еманюел Макрон приема италианския си колега Серджо Матарела. Двамата лидери ще отдадат почит на твореца, но също така ще изтъкнат френско-италианското приятелство след напрежението в последните месеци. \r\n   На 2 май 1519 г. геният Леонардо да Винчи умира в замъка Кло-Люсe на 67 години. Това става три години, след като е поканен във Франция от крал Франсоа Първи. Погребан е в параклиса Сен Юбер на кралския дворец Амбоаз близо до Тур в централна Франция. Днес президентите на Франция и Италия ще се поклонят на гроба на твореца. \r\n \r\n   \r\n Жан-Луи Сюро, директор на замъка Амбоаз: Френският президент ще приветства тук италианският президент. Това е много тържествен момент, израз на общата памет на двете страни за тази личност, израз на културната връзка между нас. Има много силна символика в тази среща на двамата президенти. \r\n Еманюел Макрон и Серджо Mатарела ще посетят двореца Шамбор - чието изграждане е вдъхновено от чертежите на Леонардо. Там двамата лидери ще разговарят с млади французи и италианци, а на срещата са поканени архитектът Ренцо Пиано, писателят Алесандро Барико и астронавтите Тома Песке и Саманта Кристофорети. \r\n   \r\n Целта на Макрон и Матарела е да отдадат почит на европейската култура, но и да подчертаят силната връзка между двете страни след най- тежката дипломатическа криза между Рим и Париж след Втората световна война. \r\n   \r\n Тя ескалира заради сериозните противоречия между правителствата на двете страни относно миграцията, както и заради подкрепата за жълтите жилетки. Сблъсък имаше дори заради Леонардо, след като Рим упрекна Париж, че си е присвоил наследството на твореца. Сега, в навечерието на европейските избори, Макрон и Матарела ще се опитат да покажат, че всичко това е останало в миналото. \r\n \r\n   Двамата държавни глави ще се срещнат във френския град Амбоаз, където Да Винчи живее от март 1516 г. до смъртта си през 1519 г. в замъка Кло Люсе.   Именно там геният рисува три от най-известните си картини: „Мона Лиза“, “Йоан Кръстител“ и „Света Анна с мадоната и младенеца“. И трите са изложени в „Лувъра“ в Париж.   Макрон отправи поканата към Матарела през февруари с надеждата да намали ескалиращото дипломатическо напрежение между двете страни.   Годишнината стана част от нападките между двете страни, след като зам.-министърката на културата на Италия Лучия Боргонзони обвини Франция, че се опитва да заеме централно място в честванията и предложи италианското правителство да отмени някои временно предоставени на Лувъра картини на художника.   Тя „доля масло в огъня“, като подчерта, че „Леонардо е италианец, само е умрял във Франция“.   След обяд в Кло Люсе Макрон и Матарела ще отпътуват за замъка „Шамбор“, където 500 френски и италиански младежи ще участват в работилници, свързани с архитектурата, литературата и науката на Ренесанса.   Макрон ще бъде придружаван от съпругата си Бриджит и френския министър на културата Франк Риестер.   Повече от 300 полицаи и жандарми са изпратени в градчето с общо 13 000 жители край южния бряг на река Лоара заради президентското посещение.   То се случва след скриването от очите на публиката на една от най-харесваните и скъпите работи на Да Винчи - „Спасителят на света“.   От Лувъра се надяваха да получат картината – продадена на рекордната цена от 450 милиона долара на аукцион в Ню Йорк през ноември 2017 г. – и да я покажат по-късно тази година. Но след продажбата картината – смята се, че неин купувач е член на саудитското кралско семейство – повече не е показвана. Това трябваше да се случи в Абу Даби миналия септември, но церемонията беше отменена.   В Италия също няколко събития ще отбележат годишнината. В едно от тях ще бъде показан за първи път кичур коса, за който експертите твърдят, че може би е принадлежал на гения изобретател Да Винчи.   Галерия Uffizi във Флоренция ще покаже най-скъпата книга в света – Лестърския кодекс на Леонардо, който е събрал научните му трудове. Палацо Строци – също във Флоренция – ще е домакин на изложба, посветена на един от учителите на Леонардо – скулптурът Андреа Верокио.   В Рим ще бъдат показани някои от техническите и научни работи на Да Винчи, а Ватиканът ще покаже незавършената картина „Свети Йероним“. Достъпът до нея ще е безплатен, а посетителите ще могат да ѝ се насладят до 22 юни.   Малкият тоскански град Винчи, където Леонардо е роден на 15 април 1452 г., ще покаже кичура коса на пресконференция в обществената библиотека, преди да го изложи в музея на Леонардо да Винчи. Историците, направили откритието, скоро ще започнат ДНК тестове на кичура, който до преди това е бил скрит в частна колекция в САЩ. Но въпреки многото събития навсякъде в страната, дипломатическият скандал хвърля сянга върху отбелязването на годишнината, а италиански историци с тъга отбелязват, че е трябвало да има по-добро сътрудничество с Франция.   „Няма съмнение, че Франция се е организирала по-добре; изглежда като че ли художникът Леонардо ще бъде почетен от Лувъра и не в толкова голяма степен от Италия.   Определени решения създадоха бъркотия, организацията беше управлявана лошо от началото и сега ние виждаме резултата“, казва пред в. „Гардиън“ Барбара Агости, професор по история на изкуствата в университета Tor Vergata в Рим и член на комисията, която наблюдава тържествата.   Една от най-известните творби на Леонардо - последната вечеря била поръчана около 1495 година и отнела 3 години за направата си. При нея художникът прави грешка, като използва темперни и маслени бои върху изсъхнал гипс, вместо на свеж гипс, това води до бързото разрушаване на гениалната композиция.   По-късно некачествена реставрация води до още повече щети, но за огромно щастие модерните технологии на нашето време успяват да стабилизират състоянието ѝ.   Някои твърдят, че е Изабела - принцесата на Неапол, някой твърдят, че е проститутка, а трети, че е собствената му майка. Общоприетата версия е, че това е Лиза, съпруга на богат търговец от Флоренция.     Последните си години Леонардо да Винчи прекарва в Милано, където се връща през 1506 година. Между учениците, които започнали да учат в неговото студио бил Франческо Мелци, който става един от близките другари на да Винчи до краят на живота му.   Леонардо не рисувал много по време на вторият си престой в Милано, вместо това в по-голямата част от времето си се занимавал с наука. На фона на политически скандали през 1513 година Леонардо се мести в Рим, където са му отстъпени няколко стаи във Ватикана от папа Лъв Десети. Две години по-късно лично френският крал Франсоа Първи предлага на да Винчи позицията „Главен художник и инженер и архитект на краля”. Заедно с Мелци, заминават за Франция, където живеят в летния дворец на краля. Както в Милано, Леонардо отново почти не рисува, а главно се занимава с наука. Една от последните му поръчки е механичен лъв, който можел да върви и да си отваря гърдите, за да разкрие букет с лилии. След това продължава да се занимава с наука до смъртта си на .", "date": "2019.05.02", "title": "Навършват се 500 години от смъртта на Леонардо. Франция и Италия почитат гения"}
{"url": "http://epicenter.bg/article/Berluskoni-e-operiran-uspeshno--skoro-shte-bade-na--boynoto-pole-/181620/7/0", "text": "Бившият италиански премиер и политически лидер Силвио Берлускони бе приет неотдавна в болница. Спокойна нощ за лидера на „Форца Италия“ след интервенцията за чревна обструкция (запушване на червата).  Той прекара нощта в клиниката „Сан Рафаел“ в Милано, а днес разговаря със семейството си. Клиничните параметри са стабилни: операцията на Силвио Берлускони е протекла “нормално”, съобщи Алберто Зангрильо, неговият личен лекар, завеждащ анестезия и реанимация в отделението за сърдечна хирургия. „Той е добре, спокоен е и си почива. Пациентът претърпя операция за нормално функциониране на червата: в основата й няма патология или органично заболяване“, информира лекарят.  Силвио Берлускони постъпи в операционната (вторник, 30 април) в 19:30 часа местно време. След двучасова операция той бе прехвърлен в интензивното отделение. “Операцията“, обясни Зангрило, „е продължение на стара интервенция, като в този случай ставаше въпрос за чревна обструкция. Трябваше да се действа бързо и да вземем правилното решение. Берлускони прекара спокойна нощ и като негов лекар не бих могъл да се надявам на по-добро състояние. Мисля, че в рамките на няколко дни ще може да бъде изписан“.  След операцията Берлускони ще трябва да си почива поне няколко дни под наблюдение в болницата. Той ще липсва от политическия живот “през следващите няколко дни”, каза Зангрило, отговаряйки на въпрос дали лидерът на “Форца Италия” ще бъде начело на европейската кампания на 26 май: “Очевидно е, че не съм много компетентен политически, но, ако трябваше, от медицинска гледна точка, щях да му кажа: “Стойте вкъщи, независимо от цената! Но тъй като вероятно няма да ме послуша, моята задача ще бъде да го подготвя за финалния спринт на бойното поле, така че да спечели – както е свикнал да прави“.   ", "date": "2019.05.02", "title": "Берлускони е опериран успешно, скоро ще бъде на „бойното поле“"}
{"url": "http://epicenter.bg/article/SASht-izpitaha-superraketa/181632/7/0", "text": "Изпитанието на междуконтиненталната балистическа ракета Minuteman III премина успешно. Това са заявили от Пентагона, предаде Би Би Си.  Американското военно министерство е посочило, че оръжието е било изстреляно вчера от полигон в база на военновъздушни сили в Калифорния.   \"Ракетата е прелетяла около 6700 километра и е поразила цел, намирала се в района тихоокеанския архипелаг Маршалови острови. Успешният тест демонстрира, че нашите въоръжени сили са готови да отговорят на глобалните заплахи. Изпитанието бе планирано отдавна и не е свързано с конкретни събития по света\", са посочили още от силовото ведомство.  Часове преди изстрелването на Minuteman III Русия бе обявила за успешен тест на ракети вода-вода в Балтийско море.  Първите Minuteman са били разработени през 60-те години на миналия век. Те са били използвани като средство за сдържане на ракетната програма на СССР. Названието на американските ракети идва от Minuteman - членове на милиции, биели се срещу британците по време на Войната за независимост на САЩ (1775—1783).", "date": "2019.05.02", "title": "САЩ изпитаха суперракета"}
{"url": "http://epicenter.bg/article/Borisov-shte-se-sreshtne-s-premiera-na-Bavariya-Markus-Zyoder/181610/2/0", "text": "Министър-председателите на България и Свободна държава Бавария - Бойко Борисов и Маркус Зьодер ще проведат среща на четири очи в сградата на Министерския съвет.   Това съобщиха от правителствената информационна служба.  Зьодер е на посещение в България по покана на българския премиер. Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред.  След двустранната среща на Борисов и Зьодер ще бъдат проведени и пленарни разговори между делегациите на България и Бавария.  По-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“. ", "date": "2019.05.02", "title": "Борисов ще се срещне с премиера на Бавария Маркус Зьодер"}
{"url": "http://epicenter.bg/article/Porozhanov--/181613/2/0", "text": "\"Аз поисках оставката на Иванка Багдатова-Мизова, след разговор с премиера. Не можем да влизаме в детайли, преди да бъде направена проверката. Важно е, че обекта функционира като къща за гости има и сайт. По-най-бързия начин ще направим проверка и ще установим има ли конфликт на интереси.\" Това каза министърът на земеделието, храните и горите Румен Порожанов в ефира на БТВ по повод скандала с къщите за гости финансирани с европейски пари.    Румен Порожанов бе гост в сутрешния блок заради скандала с къщите за гости и къщата в Юндола, заради която подаде оставка зам.-директорът на ДФЗ Иванка Богдатова-Мизова. Причината бе, че нейният телефон се оказа обявен в сайт за резервация за въпросната къща.   \"Ако разсъждаваме логично, след стартирането на проверките, дори и да е забравила, че телефонът й е там, както тя твърди, най-малкото заради проверките би трябвало да се сети да го махне\", каза той. По повод къщата за гости, за която се предполага, че е на семейството на Мизова, министърът заяви, че е разпоредена проверка за конфликт на интереси. По думите му, и двете къщи в Юндола функционират като къщи за гости. Порожанов подчерта, че и в двата периода, през които са приемани проекти за къщи за гости, той не е бил директор на Държавен фонд \"Земеделие\". \"Къщите за гости като проверки са най-рискови, проблемът е в предназначението. Някои проекти са спрени заради кофликт на интереси. Над 538 сигнала сме изпратили до прокуратурата. Имахме случай, когато 6 къщи край морето, по различни проекти, бяха неразплатени и дадени на прокурор\", даде пример той. Порожанов съобщи, че до момента за 62 къщи за гости са наложени глоби, а за 32 трява да бъдат върнати изцяло парите. Той категорично заяви, че синът му, който е работил в одиторското дружество \"Делойт\" не е одитирал ДФЗ, както и, че няма консултантска фирма, свързана със земеделие и земеделски проекти. \"В момента се извършват доста проверки и от МВР и от НАП. По линия на тези проверки, получихме информацията за мобилния телефон на госпожа Мизова и връзката ѝ с къщата за гости. Къщата е минала през цялата експертна стълбица. Разговаряхме с госпожа Мизова, и тя каза, че искала да помогне. Според нея, тя е оставила телефона си и е забравила за това нещо. Телефоните бяха махнати още на 30. сетили са се за проверките\", каза министър Порожанов по повод оставката на зам.-изпълнителния директор на ДФ \"Земеделие\" Иванка Багдатова-Мизова, защото телефонният ѝ номер е оставен за контакт в къща за гости във велинградското село Юндола.  \"Аз не съм бил директор на Държавен Фонд Земеделие, когато е имало прием за туристическите обекти и финансирането за къщи за гости. Проектите са рискови като проверки и затова разпоредих да бъдат направени до 2018 г. над 120 проверки. За къщи за гости за които сме разплащали, мога да ви кажа, че много от тях дори са и спрени. За периода 2011-2016 над 538 сигнала до прокуратурата сме изпратили за цялото финансиране. Спирали сме къщи заради конфликт на интереси и сме ги давали на прокуратурата. Имали сме и опити за заобикаляне на правила\", каза Румен Порожанов.  Министър Порожанов коментира и скандалната къща за гости на вече бившият зам.-министър на икономиката Александър Манолев, която не е негова по документи, но и не се използва по предназначение.  \"Договаряне за къщата Александър Манолев е било една година преди започване на моя мандат. Аз лично не мога да проверя дали къщата му я има в списъка на регистрираните къщи. Трудно ми е да преценя за конфликт на интереси, но не използването на къщата по предназначение е проблем. Г-н. Манолев не е бенефициент, а има друго лице. Прокуратура излезе с информация, че тя е поставено лице. Аз разбрах, че той има къща там от публикациите. Хората от Сандански явно са знае ли за този проблем, но не са сигнализирали. Ние не е имало как да знаем, че има такава къща, защо той не е бенефициент\", обясни министър Порожанов.  Румен Порожанов заяви, че трябва да платим 11 милиона евро финансови корекции, заради недобросъвестно поведение на бенефициентите по европейските програми.   ", "date": "2019.05.02", "title": "Порожанов: Парите от субсидиите за 32 къщи за гости трябва да бъдат върнати изцяло"}
{"url": "http://epicenter.bg/article/Natsionalen-sabor-poklonenie-v-Oborishte/181621/2/0", "text": "В историческата местност Оборище над Панагюрище ще се проведе национален събор-поклонение по повод 143-ата годишнина от Априлското въстание.  Всенародното поклонение в местността „Оборище“ е израз на дълбока, всенародна признателност към първите български народни избраници, които загърбвайки личните си интереси в името на националната кауза, взеха съдбовното решение за въстание и положиха основите за утвърждаването на българската държавност и идентичност.  В 11 часа пред паметника на Априлци ще бъде отслужен водосвет за здравето и благоденствието на българския народ. От мястото - символ на българския парламентаризъм, слово ще произнесе председателят на НС Цвета Караянчева.  В 12.30 часа всенародното поклонение ще продължи пред хижа „Оборище“ с празнична програма, съобщава БНР.  ", "date": "2019.05.02", "title": "Национален събор-поклонение в Оборище"}
{"url": "http://epicenter.bg/article/Angel-Dzhambazki--Shte-prodalzha-da-branya-balgarskite-interesi-v-transporta--v-Makedoniya--navsyakade-/181622/2/0", "text": "Ще продължа да браня българските интереси в транспорта, в Македония и във всички сфери. Това каза водачът на листата на ВМРО – БНД Ангел Джамбазки по време на предизборен дебат в предаването „Тази сутрин“ по БТВ. \"Ако бъда избран отново за евродепутат, ще продължа да браня българския интерес, например в сферата на транспортния бизнес, защото става въпрос все пак за хляба на 500 хил. български граждани, както и във всички останали обществени сфери - българският интерес в Македония, в Западните Балкани и всички теми, които са присъщи и които бранихме до сега 5 години\", каза Джамбазки. По думите му това, което трябва да се постигне е да се постави България на достойно място в Европейския съюз. „Както казва един велик българин: „Да бъдем равни на другите европейския народи“. Не да бъдем втора ръка, не да бъдем второ качество, не да бъдем потребители на европейска политика, не да слушаме какво ни казват началниците в Брюксел, не да се съгласяваме с опитите да бъдат откраднат български бизнес - да бъдат унищожени български предприятия, да бъде загубена работна ръка“, заяви Ангел Джамбазки. Той подчерта, че за това трябва да се преборим. „Трябва да направим така, че българският глас да се чува равно на другите европейски народи и Европейската комисия да не бъде правителство. Нашето правителство е тук, в България. Началниците не са в Брюксел. Те не са в ЕК. Началникът е българският народ и българската нация. Това е нашата кауза“, посочи водачът на евролистата на ВМРО.  Той изброи и няколко примера, като опита за кражба на транспортния бранш, по-ниското качество и съдържание на храни и напитки, опитите да бъдем поставени на опашката и да бъдем само потребители на решения. „Ето ви 3 неща, които трябва да направим и които ще направим. Това, което успяхме да не допуснем, въпреки тежката политическа грешка, която направиха част от нашите колеги, да не бъде приет, например, пакетът \"Макрон\" на второ четене. Не допуснахме унищожаването на транспортния бранш в този мандат. Предстои битка в следващия мандат“, каза Джамбазки.   ", "date": "2019.05.02", "title": "Ангел Джамбазки: Ще продължа да браня българските интереси в транспорта, в Македония, навсякъде!"}
{"url": "http://epicenter.bg/article/Iskra-Mihaylova--DPS--Shte-rabotya-za-reformi-v-ES--nuzhda-ot-takiva-ima-i-v-Balgariya/181623/2/0", "text": "  Ще работя за реформи в ЕС, нужда от такива има и в България. Това каза кандидатът за евродепутат от ДПС Искра Димитрова Михайлова в предизборния дебат в предаването „Тази сутрин“ по БТВ. „Ако отново стана евродепутат, представител на ДПС, ще работя активно по приемането на многогодишната финансова рамка на ЕС, която засяга българските земеделски производители, фирми и всички граждани на ЕС. Освен това ще работя много активно по реформите в ЕС“, подчерта Михайлова. Кандидатът за евродепутат изтъкна, че ЕС определено има нужда от реформи. „Нужда от реформи има и в България. Бях председател на комисията по регионално развитие, която одобри първата програма за подкрепа на реформите в страните-членки. Ще продължа да работя в тази посока, защото точно с подкрепата на ЕС могат да се случат много важни реформи в България, за които говорим от години: реформата в здравеопазването, в образованието, в много други сектори, дори в законодателството, в правосъдието. На второ място, изключително важно е да се приеме многогодишната финансова рамка на ЕС, която гарантира подкрепата, която всяка страна-членка получава от ЕС, в това число и България“, каза Михайлова. По думите не трябва да се ограничаваме до добре познатите оперативни програми, а да се използват всички възможности на ЕС.   ", "date": "2019.05.02", "title": "Искра Михайлова: Ще работя за реформи в ЕС, нужда от такива има и в България!"}
{"url": "http://epicenter.bg/article/Emil-Radev--Balgariya-v-Shengen-e-misiya-vazmozhna-/181624/2/0", "text": "  България в Шенген е мисия възможна. Това каза кандидатът за евродепутат от ГЕРБ Емил Радев в предизборния дебат в предаването „Тази сутрин“ по БТВ.   „И през този мандат борбата с двойните стандарти в ЕС беше моя кауза. Смятам, че трябва да се борим с двойните стандарти и при храните, и по отношение на законодателство и при приемането ни в Шенген. Ще продължим в същия дух да защитаваме европейските граждани и България“, посочи Радев. Кандидатът за евродепутат заяви, че двойните стандарти в Европа са нещо, което особено накърнява интересите на България и на 100 млн. граждани в Източна Европа. „В началото на мандата даже Европейската комисия не признаваше, че има двоен стандарт при храните. Успяхме да направим крачка напред. Успях да извоювам европейска програма, която да се бори с двойния стандарт при храните. Успяхме да премахнем апостила и легализацията при документите за гражданско състояние, което е голямо улеснение за гражданите. Борим се да има по-бърза регистрация, по-малка административна тежест при търговските спорове, при регистрацията на фирми. Борихме се да няма насилствени отвличания на деца, да няма насилствени осиновявания във Великобритания на българчета“, допълни Радев.   ", "date": "2019.05.02", "title": "Емил Радев: България в Шенген е мисия възможна!"}
{"url": "http://epicenter.bg/article/Mustafa-Karadaya-ot-Targovishte--Mladezhkoto-e-v-nashite-temeli--DPS-e-nositel-na-promenite-/181625/2/0", "text": "   „ДПС е носител на промените. И то добрите и положителните промени.“ С тези встъпителни думи  се обърна към жителите и гостите в препълнената зала в град Търговище лидерът на ДПС и водач на листата на ДПС за предстоящите избори за членове на ЕП Мустафа Карадайъ.   Карадайъ обясни, че ДПС днес събира в едно, и минало, и настояще, и бъдеще. Само ще спомена, че нашият почетен председател на младежка възраст, в старта на своята академична кариера създаде нелегална организация, за да се борим за нашите права и свободи и човешкото достойнство при тоталитарната система.  През1989г от затворите организира Майските събития, за да дойде демокрацията. За да може през 1990г. в зората на демокрацията, нашият почетен председател на младежка възраст да създаде ДПС и вече 30 години ние в нашата Родина да се борим за нашите права и свободи, каза още той. ,   Младежкото е вградено в темелите на ДПС, заяви ясно Мустафа Карадайъ. След това по идея и инициатива на нашия почетен председател се създаде и младежката организация на ДПС. Аз бях нейния първи председател, а сега съм председател на ДПС. Няма такава друга партия в България!, бе категоричен той.   С приемственост между поколенията, днес ние, казвайки и говорейки, че Европа и България има нужда от промяна, „Ние залагаме на младите!“, изтъкна лидерът на ДПС. Тези млади хора със своя опит, енергия и амбиция ще променят Европа в положителна посока. Ние от ДПС имаме амбицията да сме част от добрите реформи на Европа и ЕС, защото ние казваме, че Европа има нужда от ДПС, от евродепутатите на ДПС, от нашите можещи, знаещи и обучени млади кадри, допълни още лидерът на ДПС.   В момента, в Европа има една мода на национализмите и крайностите, констатира Карадайъ. Съвсем наскоро един австрийски анализатор каза следното: „Колкото повече се отдалечаваме като време от Втората световна война, толкова повече се доближаваме до предпоставките на тази война.“   Нашата политика е една и съща и в Европа, и в България и в Търговище – ние сме последователни! Това е много важно в политиките. Те казват, че тях са ги чували в Европа. Да, чуват, но не им вярват, защото на тази двойственост никой не вярва. Затова на 26 май с номер 20 ние ще кажем, че имаме нужда от промяна, не само в Европа, а и в България, каза още той.   Имаме още една важна задача да решим – предстоят важни местни избори. До голяма степен местните избори ще се решат на 26 май с номер 20, каза председателят на ДПС. На този ден ние решаваме посоката на развитие в Търговище, България и ЕС. Поне за 10-15 години напред. Затова са толкова важни тези избори. Включително и за ДПС решаваме един въпрос. На тези избори решаваме средата, в която ще правим политика и ще живеем като ДПС, допълни още Мустафа Карадайъ.   Нека от днес да кажем на всички, колко са важни тези избори на 26 май. Да им кажем да подкрепим най-младата, най-добрата, най-подготвената и печеливша листа, призова председателят на ДПС и водач на листата на ДПС Мустафа Карадайъ.   На днешният ден ДПС представя на България и Европа децата си. Децата, които отгледа, изучи, подкрепя и сега на нас ни предстои да предадем щафетата, каза по време на предизборната среща зам.-председателят на ПГ на ДПС Йордан Цонев.   Да ги изпратим в Европа, да им дадем властта в България. Тези деца израснаха във времето, в което вие всички се борихте за своите права, свободи, достойнство и име. И сега искаме да покажем на Европа, че само те могат да извършат промяната. Защото те разбират своето време, от какво има нужда за промяна и инструментите за тази промяна. Затова ДПС е велика партия, бе категоричен Цонев.   След тези избори Европа и България няма да бъдат същите, защото тези млади хора не искат да бъде същата, заяви Йордан Цонев. Те ще извършат промяната, а ние ще подкрепяме с нашият опит. С нашият опит в несгодите, в предателствата. В нашите младежи е надеждата тази земя да не се обезлюди.   Защото точно това правят в последните десет години управляващите – погромват тази земя, обезлюдяват я, констатира Йордан Цонев.  Всяка година един град от 45 000 души се обезлюдява. Отива там, заради факта, че трудът там е три пъти по-високоплатен от тук.  ДПС има много ясна, детайлно описана и осмислена програма.   За разлика от управляващите досега, които движеха страната. Имаме визия за страната, как да я изведем, знаем как да направим доходите да станат като тези в Европа, знаем как да направим така, че децата да останат в нашата страна. Нашите млади ще променят Европа, каза още той.   Затова нека на 26 май излезем и да докажем, че ДПС е носител на промяната. Както беше преди 30 години, така и както е днес, заключи Йордан Цонев.   Когато строим една къща какво търсим? Безспорно общи работници, но преди това се оглеждаме най-вече за майстори. Всички казват, че ние градим България и ЕС или поне така казват. Как градите България и ЕС? Само с общи работници ли? Или ни трябват и майстори? Ако ви трябват майстори, те са тук, в ДПС, бе категоричен Илхан Кючюк.   Европа има нужда от млади, енергични, компетентни и изпълнени с кураж хора, обясни председателят на Младежо ДПС. Куражът, който ще донесе промяната. Те са тук, те са сред вас. По-големите ги обучихте и възпитахте.   Днес не е кандидат само един от младежката организация, днес кандидат е цялата младежка организация, начело с първият председател на младежката организация и председател на ДПС Мустафа Карадайъ. Дайте ни доверие с номер 20, каза още Кючюк.   На предизборната среща в Търговище присъстваха още членовете на ЦОБ Тунчер Кърджалиев и Рушен Риза, областният председател Хамди Илязов, народните представители Имрен Мехмедова, Танер Али и Бюрхан Абазов, кандидатите за евродепутат Атидже Алиева-Вели, Севим Мусак, Станислав Анастасов, Антоанета Асенова и Сюзан Мехмедова, общински кметове и общински председатели на ДПС от областта.  ", "date": "2019.05.02", "title": "Мустафа Карадайъ от Търговище: Младежкото е в нашите темели, ДПС е носител на промените!"}
{"url": "http://epicenter.bg/article/Vazrazhdane-postavi-pametna-plocha-na-lobnoto-myasto-na-Gotse-Delchev-v-Gartsiya-/181626/2/0", "text": "  На 1 май членове и симпатизанти на Възраждане, водени от председателя на организацията Костадин Костадинов, посетиха унищоженото от гърците през 1946 г. старо българско село Баница, близо до град Сяр (дн. Серес), което днес за съжаление е част от държавната територия на Гърция.  Там през 1903 г., по време на Илинденско - Преображенското въстание, в битка с редовната турска армия, намира смъртта си великия водач на българското национално-освободително движение в Македония и Одринско – Гоце Делчев. Първоначално погребан именно там, по-късно оцелели негови четници изравят част от тленните останки на войводата, за да ги спасят от настъпващата гръцка армия, унищожаваща по пътя си всяка следа от българското историческо и културно наследство в Егейска Македония, и ги пренасят в свободните български земи.  Макар и основната част от мощите на Гоце Делчев да са пренесени от българските военни в пределите на стара България, там остава останалата част от тях, което превръща това място в едно истинско светилище на българската национална чест и порив за свобода.   Именно на това място, патриотите от Възраждане поставиха втора поредна паметна плоча, и общо трета, поставена там от българи. Това е така, защото времето, което плочите престояват на това място, обикновено е само няколко дни. Веднага след слагането им гръцките власти ги разбиват. Първата плоча, поставена от Възраждане на 1 май 2015 г., оцеля точно две седмици.  Най-срамно от всичко обаче е жалкото и бездушно мълчание на българската държава, позорно търпяща не само гръцките издевателства над националната ни памет по тези изконни български земи, но най-вече бруталните опити за асимилация на българското малцинство в Гърция (което е коренното население в днешните северни гръцки територии), наброяващо почти 500 000 души.   Последното, между другото е дълбоко показателно за това колко е полезно членството ни в Европейския съюз, по отношение опазването на българското културно-историческо наследство и правата на българските малцинства в пределите на старите български земи. Последното е една от най-широко акламираните цели на ЕС, с която същият очевидно не се справя, както трябва. Или може би това е така, само когато се отнася до българското минало…  От Възраждане припомнят, че това е валидно не само за Гърция, а практически за всички съседни балкански страни, които всячески и с огромно усърдие, заличават всяко едно доказателство за българската историческа принадлежност на съседните си с България области.  Костадин Костадинов е категоричен – когато Възраждане изпрати своите представители в Европейския парламент след 26-ти май, опазването на българското културно-историческо наследство на Балканите и в цяла Югоизточна Европа, както и признаването и спазването на правата на българските малцинства в съседните държави, ще бъдат едни от основните им приоритети.   Възрожденците обещават, че всеки опит на чужди държави, които и да са те, да рушат артефакти от българското минало, ще бъде посрещан твърдо от евродепутатите на Възраждане, а всеки един подобен случай ще бъде сведен до знанието всички възможни европейски органи и институции.  Възраждане – само ние можем!", "date": "2019.05.02", "title": "Възраждане постави паметна плоча на лобното място на Гоце Делчев в Гърция "}
{"url": "http://epicenter.bg/article/Novakov--Kogato-BSP-kazhat--che-darzhavata-e-v-zastoy---vie-im-posochete-dohodite-i-investitsiite-tuk-/181627/2/48", "text": "     Хората, които днес ви говорят, че живеем зле - ви оставиха на купони за храна и на режим на тока, фалираха шестнайсет банки за три месеца. Загърбете великодушието и щедростта си и не вярвайте на лъжите на тези хора. Дотук всичко, което сме направили през тези пет години в Европарламента, ни кара да гледаме открито хората в очите. И когато нашите опоненти ви кажат, че държавата е в застой - вие им посочете Панагюрище, да видят каква е средната заплата тук, колко инвестиции са направени от кмета на ГЕРБ Никола Белишки и от бизнеса в тази община. Това каза кандидатът за евродепутат от ГЕРБ Андрей Новаков в Панагюрище. Той заедно със седмата в листата на ГЕРБ и СДС Лиляна Павлова се срещнаха с членове и симпатизанти на ГЕРБ, съобщиха от пресцентъра на ГЕРб.  „Сега е важно новите фондове на ЕС да се инвестират и в по-малките градове и села, да няма разделение между големи и малки държави, между регионите. Ние, от ГЕРБ, знаем как да го направим и по това се различаваме от политическите ни опоненти“, каза на свой ред Лиляна Павлова по време на срещата, на която присъстваха и народните представители от област Пазарджик Десислава Тодорова, Десислава Костадинова и Даниела Малешкова, областният управител Стефан Мирев, председателят на общинския съвет на Панагюрище Христо Калоянов, както и областният координатор на ГЕРБ-Пазарджик Найден Шопов.  След срещата Андрей Новаков и Лиляна Павлова се разходиха в центъра на града. По-късно вечерта те присъстваха на Националния митинг-заря, посветен на 143 години от избухването на Априлското въстание на площад „20-ти април“ в Панагюрище.  ", "date": "2019.05.02", "title": "Новаков: Когато БСП кажат, че държавата е в застой – вие им посочете доходите и инвестициите тук "}
{"url": "http://epicenter.bg/article/Todor-Stoilov--Osnovnite-problemi-v-stranata-sa-bednostta-i-obezlyudyavaneto/181630/2/0", "text": "  \"Посетих доста места в страната. Основният проблем, който имат хората в малките населени места е обезлюдяването - заради миграцията в по-големите градове и Западна Европа. Губим най-ценния си ресурс - младото и интелигентно поколение и работната сила. Това е безпътица от 20 години. Другият проблем са ниските доходи на българите.\" Това каза пред БСТВ кандидатът за евродепутат от \"БСП за България\" Тодор Стоилов. Той добави, че листата на левицата е от млади и пълни с хъс хора, както и от успели личности с доказан опит на национално и международни ниво.   \"Повишаването на доходите трябва да е приоритет на държавата и правителството. На 1 май хората протестираха срещу това явление - работещи-бедни. В България пенсионерите се трудят цял живот и накрая живеят мизерно със своите ниски пенсии\", каза Стоилов. Той сподели, че е успял да посети много населени места в Южна България. По думите му притеснението на управляващите от левицата е голямо. Стоилов сподели, че в Девин е имало хора от ГЕРБ, които са отмятали присъстващите на срещите с кандидатите за евродепутати от \"БСП за България\".   \"Очаквам опит за фалшификация на изборите, но се надявам, с добра организация, да пресечем тази практика на управляващите\", категоричен беше Тодор Стоилов. По думите му, откакто сме членове в ЕС, сме на последно място във всички класации. Той добави, че новият европейски парламент ще има по-справедлива социално ориентирана политика. Стоилов заключи, че победата на левицата в Испания преди дни е добър знак и ще се пренесе и на родна почва, а след това ще има предсрочни парламентарни избори в България.  ", "date": "2019.05.02", "title": "Тодор Стоилов, БСП: Основните проблеми в страната са бедността и обезлюдяването"}
{"url": "http://epicenter.bg/article/Blzak-priyatel-na-papata--Otvorete-sartsata-si-za-negovoto-poslanie-/181631/2/0", "text": "Посещението на папа Франциск в България започва след три дни. От БНТ успяха да се срещнат, с помощта на българската общност в Буенос Айрес, с някои от най-близките хора на Светия отец, с които той още като кардинал създава Институт за диалог между религиите.  В две поредни сутрини БНТ ще ни срещне с Омар Абуд, лидер на мюсюлманската общност в аржентинската столица, и с равин Даниел Голдман. Интервютата взеха Аксиния Иванова, която е председател на Гражданската асоциация „Българите в Аржентина“ и Иван Цанков - секретар и директор в екипа на интернет радио „Моята България“. Организацията и радиото са уникални по рода си и имат за цел да популяризират българската култура, духовност и традиции.  Омар Абуд е потомък на сирийци и ливанци. В момента е депутат и председател на комисията по култура. Близък приятел на папа Франциск от дълги години, още когато Светия отец е кардинал. Свързват ги много общи каузи - като създаването на Института за диалог между религиите.  Институтът беше замислен от кардинал Берголио. Тогава Аржентина преживяваше твърде особен период, говорим за годините 2001-2002, и ние, като представители на различните вероизповедания, започнахме да работим заедно. Икономическото положение на хората беше наистина сложно. Тогава кардиналът постави въпроса за необходимостта да се предприеме изграждането на мрежи, основани на взаимно уважение, с цел създаване на по-добра среда за съжителство и интеграция, разказва Омар Абуд.  Дейността ни беше многостранна, но има едно централно събитие - подписването на документ между Архиепископията на Буенос Айрес, Ислямския център в Аржентина и Асоциацията по вероизповеданията в страната. Документ първи по рода си в света, насочен срещу всякаква форма на тероризъм и насилие и за проучване на причините, които водят до фундаментализъм. Не бива да забравяме международния контекст тогава - бяха се случили събитията с двете кули, беше започнала войната в Ирак, сътресенията се редяха по цял свят, говореше се за превантивна война. А ние в Аржентина тогава говорехме за превантивен диалог, разказва близкият приятел на папата.  Години след това кардинал Берголио става Глава на римокатолическата църква и посещава Светите земи. Световните агенции запечатаха тези кадри на Стената на плача, на които папа Франциск е придружен от Омар Абуд и равин Скорка.  Тази наша среща наистина беше предизвикателство. Папата реши това да бъде прегръдка в едно символно място за града, за Ерусалим. Почувствах се привилегирован да бъда част от този момент и понякога се питам дали съм заслужил такава чест, да присъствам там, където Папата искаше да покаже на света, че съжителството и мирът са възможни и започват от всички нас, от общуването между хората - ние бяхме трима аржентинци край Стената. Знаете ли, тук в Аржентина имаме много други трудности, но нямаме проблеми по отношение на съжителството между религиите. Това е свързано с изначалния дух и нагласа в нашето общество, които ни позволиха да учредим и Института за диалог на религиите. В Ерусалим ние искахме да изпратим това наше послание за размисъл на всички по света, това беше символиката. Превъзмогването на предразсъдъците означава да напредваме в опознаването на другите, казва Омар Абуд и вярва, че това може да стане само със срещи очи в очи и с искрен разговор.  На всички в България искам да кажа - когато посещението на Папа Франциск започне, нека включат телевизора си, нека отворят добре очите, но и сърцата си за това послание, което включва всички, и не изключва никого. Франциск живее не като първосвещеник, той живее, за да строи мостове.  Изпращам на всички българи силна прегръдка и, ако позволите, ще разкажа една случка. Когато бях малък, обичах да уча имената на столиците на различните страни и едно от първите, които научих, беше това на българската столица. Тогава имаше хора, които обикаляха и продаваха книги по къщите и моят баща ми подари атлас. Разглеждах го и като стигнах до България - столица София, а аз имах леля наречена София, изтичах при нея да я питам знае ли, че носят едно и също име. Знам, че българският народ е забележителен народ, който споделя важни ценности, висок морал и преди всичко чувство за чест. Затова и изпращам голяма прегръдка от Аржентина за България, завършва Омар Абуд.  ", "date": "2019.05.02", "title": "Близък приятел на папата: Отворете сърцата си за неговото послание "}
{"url": "http://epicenter.bg/article/Borisov--Imame-nad-100--kontrol-na-akvatoriyata-na-Cherno-more---vrabche-da-mine--radarite-go-zasichat-/181637/2/0", "text": "Сигурно над 100 каналджии сме арестували по границата. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република Бълагрия\", предаде Агенция \"Фокус\". Той отчете, че страната ни е върнала и хиляди афганистанци със самолет, преминали нелегално в България. По думите му вече има и много каналджии, които са били изправени пред съда и са получили присъди.   Само за 2018 г. са осъдени 133 лица за каналджийство, 30 са за първите 3 месеца на тази година, отчете премиерът. „Само за 2018 г. са осъдени 133 лица за каналждийство. През първите три месеца на тази година имаме 30 осъдени. От 6904 нарушения на турската граница сме задържали сме 761 лица, а 5492 лица самостоятелно са се завърнали във вътрешността на Република Турция след като са установили наличието на български патрули по линията на границата. През 2018 г. са регистрирани 5311 граждани на трети страни, което е намаление с 23%\", каза още министър-председателят. \"Сиреч едновременно с охраната, правораздавателните институции в България работят изключително добре и бързо по тази тема\", каза министър-председателят.  \"По границата с Гърция имаме съществени проблеми. Там нямаме заграждения и като шенгенска граница тя е дълга над 800 км\", допълни премиерът и отчете, че тя се охранява трудно, тъй като е планинска.  Имаме над 100% контрол на акваторията на Черно море – врабче да мине, радарите го засичат, увери министър-председателят. Премиерът подчерта, че имаме най-съвременния флот.  „Врабче да мине, радарите го засичат. Неслучайно само преди седмица над 200 кг кокаин бяха задържани от граничните ни служби в Черно море. Над 300 кг хероин миналата седмица, но мисля, че по задържани количества наркотици и то кокаин, хероин, тонове канабис, българските служби са на първо място или от първата тройка в Европа“, коментира министър-председателят.   Политическата воля, споразумението с трети страни и помощта от ЕС са трите мерки, които гарантират на 100% сигурност на външните граници, подчерта министър-председателят. Той посочи, че това е най-приятелският му съвет към всяка държава с външна граница на ЕС.  „България е приложила трите мерки, които според мен гарантират на всяка една държава в ЕС сигурност на външните граници. Първо – политическата воля на правителството да се справя с този проблем. Това е изключително важно, затова го слагам на първо място. Второ, споразумението с трети страни. Тук благодаря на ЕС, че срещата ЕС – Турция беше проведена в България“, каза премиерът. По думите му споразумението с Турция работи изключително добре на българо-турската граница.  „Трето, помощта, която оказва ЕК или европейските данъкоплатци с тези 150 млн. евро, които бяха отпуснати за външната граница. Сиреч приложим ли тези три мерки, те дават на 100 % резултат“, допълни още Борисов.  България трябва да получи повече финансиране от Брюксел за защита на границата, каза премиерът на Бавария Маркус Зьодер.  „Важно e постижението на България и огромният й принос за защитата на външната граница на ЕС да получи признание и на европейско ниво“, каза Зьодер. Според него страната ни трябва да получи повече финансиране от Брюксел за защитата на границата. „Много е важно да има партньор, на който можем да разчитаме и който знаем, че е проевропейски ориентиран. Изборите за ЕП, които предстоят след няколко седмици са изключително важни. Изключително е важно да се срещаме в Брюксел на големите конференции а да правим такива срещи на място“, каза още Зьодер.  По думите му в Брюксел е много лесно от дистанцията да гледаш нещата без да си наясно с големите предизвикателства. „Когато човек дойде на място, вижда нещата от правилната гледна точка“, допълни още премиерът Зьодер.  ", "date": "2019.05.02", "title": "Борисов: Имаме над 100% контрол на акваторията на Черно море – врабче да мине, радарите го засичат "}
{"url": "http://epicenter.bg/article/Mayski-snyag-iznenada-shofyorite-v-Smolyansko-/181639/2/0", "text": "Майски сняг изненада шофьорите в Смолянско в четвъртък сутрин, след като снощи заваля в района на Пампорово и прохода „Превала“, съобщава DarikNews.  За броени минути пътните платна са побелели, като по данни на Областното пътно управление, снежната покривка е около 2-3 см в различните райони.  Температурите в областта през денонощието са варирали от 4 до 12 градуса, което е допринесло и за бързото разтопяване на снега по шосето.  „Пътищата в областта са мокри, но няма сигнали за проблеми. По двата прохода има сняг, но той е в страни на пътните платна“, добавиха от Областното пътно управление.  ", "date": "2019.05.02", "title": "Майски сняг изненада шофьорите в Смолянско "}
{"url": "http://epicenter.bg/article/Balgarski-samolet-ot-Germaniya-katsna-avariyno-v-Praga/181646/2/0", "text": "Самолет на УизЕър от Дортмунд до София е кацнал аварийно в Прага, съобщиха пред Faktor.bg пътници. По време на полета на жена на около 60 години ѝ прилошава и се налага пилотите да приземят самолета в Чехия. На място веднага са дошли екипи на спешна помощ.  Все още не е ясно какво е състоянието на пътничката. Според останалите пътуващи е получила инсулт или епилептичен припадък.", "date": "2019.05.02", "title": "Самолет от Германия за София кацна аварийно в Прага"}
{"url": "http://epicenter.bg/article/Markus-Zyoder--Balgariya-tryabva-da-poluchi-poveche-finansirane-ot-Bryuksel-za-zashtita-na-granitsata-/181647/2/0", "text": "Маркус Зьодер: България трябва да получи повече финансиране от Брюксел за защита на границата  България трябва да получи повече финансиране от Брюксел за защита на границата. Това заяви премиерът на Свободна държава Бавария Маркус Зьодер по време на кръглата маса на тема \"Защита на външната граница на ЕС и миграционни политики на Република България\", предаде репортер на Novini.bg.  \"В тежки времена България се доказва като стабилен европейски партньор. България вложи много усилия за защитата на външната граница. Страната ви заслужава уважение, респект и подкрепа\", каза още баварския премиер.  \"Важно e постижението на България и огромният ѝ принос за защитата на външната граница на ЕС, да получи признание и на европейско ниво. Много е важно да има партньор, на който можем да разчитаме и за който знаем, че е проевропейски ориентиран. Предстоящите избори за ЕП са изключително важни. Важно е, също така, да има повече срещи по конференции и по страните“, каза още Зьодер.  С Борисов проведохме разговор за дългогодишното добро сътрудничество между страните ни. Днешната среща е за сигнал за добрата работа на България като партньор в Европа, заяви премиерът на Свободна държава Бавария след срещата си с министър-председателя Бойко Борисов.  \"България е стабилна и за външни инвестиции\", разкри той.  \"Подкрепяме България за Шенген. Мисля, че е изключително забележително това, което България прави за защита на външните граници. Ние искаме да засилим и ролята на \"Фронтекс\" в Европа. Има национални мерки, които се предприемат в следващата половин година след като бъде създадена новата ЕК. Мисля, че ще бъде водена във всички европейски институции дискусията как ние можем да задвижим, да форсираме ролята на \"Фронтекс\"\", допълни премиерът на Свободна държава Бавария.  \"В Брюксел е много лесно от дистанцията да гледаш нещата без да си наясно с големите предизвикателство, но когато човек дойде на място вижда всичко от правилната гледна точка“,  \"Декларацията, която подписахме показва добрата работата между страните ни. Ще продължим и в бъдеще тези взаимоотношения\", завърши баварският премиер Маркус Зьодер. ", "date": "2019.05.02", "title": "Маркус Зьодер: България трябва да получи повече финансиране от Брюксел за защита на границата "}
{"url": "http://epicenter.bg/article/Google-Maps-pusna-navigatsiya-s-gradski-transport-za-Sofiya-/181648/2/0", "text": "Услугата за навигация с използване на градския транспорт на Google Maps вече е достъпна и за София. Потребителите вече могат да избират допълнителната екстра за напътствия из града, която досега не беше достъпна тук, пише технологичният сайт http://nixanbal.com, цитиран от БНР.  Навигацията с градския транспорт в Google Maps работи по същия начин, по който и другите видове - с автомобил и пеша. В основното меню при търсене на цел потребителят просто трябва да посочи, че иска да види маршрута с градския транспорт.  Така например, ако искате да стигнете от НДК до Орлов мост, приложението ще ви посочи няколко превозни средства, ще ви навигира до спирката и ще ви даде допълнителни детайли - колко често минава превозното средство, през кои спирки минава и колко време ще вървите пеша.  ", "date": "2019.05.02", "title": "Google Maps пусна навигация с градски транспорт за София "}
{"url": "http://epicenter.bg/article/Poveche-ot-tri-chasa-shte-proticha-proverkata-na-vsichki--koito-iskat-da-vidyat-papata/181609/2/0", "text": "Повече от три часа ще протича проверката на всички, които искат да видят папата. Това обясниха от МВР, пише „Монитор“. Проверките ще се извършват на специално изградени пропускателни пунктове, а преминаването през тях ще става три часа преди официалното появяване на светия отец.  Вече е създадена и координация между всички институции, сред които МВР, ДАНС, общините и Църквата.  „Две от събитията ще са в София на 5 май. В 13 часа светият отец ще произнесе неделната молитва „Царица небесна“ на площад „Свети Александър Невски“. Още преди 10 часа сутринта обаче ще започнат щателни проверки на всички миряни, които искат да присъстват на мероприятието. Ще се следи дали не са употребили алкохол или дрога, дали не носят опасни предмети, както и дали не са поставени в някоя рискова група. За последните отговорност ще носи ДАНС, които вече са изготвили списък на лица, които не бива да се допускат в близост до папата. Това са хора, за които има подозрения, че имат връзки с радикални или паравоенни организации. Точната бройка на потенциално опасните лица не се споменава, тъй като те са под специално наблюдение. За сметка на това обаче ще има цивилни агенти, които зорко ще следят дали те няма да се доближат до местата, където ще е светият отец. По непотвърдена информация над площадите и църквите, където ще е папата, ще се облита с хеликоптер, а снайперисти ще следят за сигурността му. Освен родните служби за неговата безопасност ще се грижат и личните му охранители, които от месеци се стиковат с българските си колеги.  Единствените вещи, които ще са позволени за пренасяне по време на литургиите, ще са чадърите. По-дългите и с по-твърди дръжки обаче ще бъдат конфискувани, обясниха от МВР.  Според програмата на светия отец той ще отслужи и света литургия в 16,45 часа на площад „Княз Александър Първи“. Папа Франциск ще направи това отново на 5 май, а мерките ще са същите като на първото му мероприятие. Третото събитие в София е на 6 май 2019 г.  От МВР съобщиха още, че ще има засилени мерки за сигурност и по отношение на движението на автомобилите, които няма да се допускат в определен периметър, за да не може някой да нахлуе с колата си в тълпата.  Необходимата информация за контролно-пропускателните пунктовe за гражданите ще бъде публикувана на официалния сайт за посещението на Папа Франциск в България – www.popeinbulgaria.gov.bg, на сайтовете на МВР, на СДВР и на Областната дирекция на МВР в Пловдив. ", "date": "2019.05.02", "title": "Повече от три часа ще протича проверката на всички, които искат да видят папата"}
{"url": "http://epicenter.bg/article/Izprashtame-38-iya-kontingent-ot-sastava-na-vaorazhenite-sili-za-uchastie-v-mezhdunarodnata-misiya-na-NATO-/181611/2/0", "text": "Заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват на 2 май в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе от 14.00 часа на площад „Свобода“ в Хасково. Това съобщиха от Министерство на отбраната.  Контингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Иван Иванов от Дирекция „Логистика” в Министерството на отбраната. Това не е първото участие на полковник Иванов в международни мисии – през 2014 г. е участвал в мисията на Европейския съюз „Алтеа” в Босна и Херцеговина, а през 2016 г. в мисията на НАТО в Афганистан. Помощник-национален командир на контингента е полковник Валери Димитров от дирекция „Операции и подготовка“.  Ротата за охрана на летище Кандахар е сформирана от над 100 военнослужещи, като по-голямата част от състава й е от 31-ви механизиран батальон на 2-ра Тунджанска механизирана бригада. Повече от половината военнослужещи са с опит от мисии зад граница. Командир на ротата е капитан Светлин Симеонов – заместник-началник на щаба по огневата поддръжка във военно формирование 52 740. Участвал е в мисии зад граница през 2008 и 2012 г. в Афганистан и през 2009 г. в Босна и Херцеговина.  На ритуала по изпращането на 38-ия военен контингент за участие в мисията на НАТО в Афганистан „Решителна подкрепа” ще присъстват още командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов.  Международната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО. ", "date": "2019.05.02", "title": "Изпращаме 38-ия контингент от състава на въоръжените сили за участие в международната мисия на НАТО "}
{"url": "http://epicenter.bg/article/Aleksandar-Andreev--Sektsiite--kadeto-shte-ima-mashinno-glasuvane--veche-sa-izbrani/181614/2/0", "text": "Към настоящия момент няма сигнали за случаи, в които да няма достатъчен брой хора за сформирането на Секционни избирателни комисии (СИК).  Говорителят на Централната избирателна комисия Александър Андреев бе гост на предаването \"Сутрешен блок\" по БНТ.   \"В момента ЦИК довършва методическите указания за СИК. Районните избирателни комисии трябва да планират обученията на СИК. Промените в Изборния кодекс позволяват на всяка една парламентарно представена политическа сила да има по един член в СИК\", допълни Андреев  По думите му 3000-те секции, където ще има машинно гласуване, вече са избрани. Те могат да бъдат открити на сайта на ЦИК. Андреев допълни, че секциите, в които ще може да се гласува машинно, са избрани на основата на критериите, които ЦИК е приела с оглед численост на избирателите по населени места.   Няма констатирани нарушения от началото на предизборната кампания, каза още Андреев в предаването „Сутрешен блок“ по БНТ. Той посочи, че има едно констатирано нарушение, което се отнася за периода преди започването на предизборната кампания. „Имаше постъпил сигнал от една политическа сила, затова, че кандидат на друга сила, независимо, че все още не е кандидат, осъществява реклама по отношение на съответната политическа сила. В тази връзка ЦИК се произнесе с решение, като установи нарушение, с оглед обстоятелството, че в търговска реклама има представяне на този кандидат“, допълни Андреев. По думите му няма сигнали за случаи, в които да няма достатъчен брой хора за секционните избирателни комисии (СИК). „С оглед промяната в Изборния кодекс, която предвижда вече правото на всяка една парламентарно представена политическа сила да има по един член във всяка СИК, в ЦИК бяха постъпили запитвания както от РИК, така и в рамките на консултациите. Явно този въпрос е бил засегнат и е поставял на разнопосочни позиции различните сили. До момента всичко върви нормално. Назначени са СИК. Само в два случая ЦИК се произнесе по отношение на решение за назначаване с оглед спазване на постигнатото споразумение между политическите сили“, каза Андреев. Той уточни, че в момента ЦИК усилено довършва и подготвя Методическите указания за СИК. Във връзка с гласуването в чужбина, Андреев коментира: „В момента тече обработката на всички заявления. Крайният срок беше 30 април, до който можеше да бъдат подавани заявления за разкриване на секции извън страната. В момента тези заявления се обработват, за да може в рамките на близките дни, тъй като срокът е до 4 май, да приемем нашето решение, в което да определим местата и броят на секциите, в които може да се гласува“, каза още Андреев.   Според него няма да има забавяне по отношение на доставката на машини за изборите. По думите му договорът за машините от страна на ЦИК е готов. „Един договор има две страни, очакваме отсрещната страна да го подпише“, допълни Андреев.  ", "date": "2019.05.02", "title": "Александър Андреев: Машинно гласуване ще има в 3000 секции, вече са избрани"}
{"url": "http://epicenter.bg/article/Tihomir-Bezlov--/181616/2/0", "text": "\"Въпросът е какво точно е донесла една къща за гости за околния бизнес. Има пропуснати ползи за обществото. Действително ли се раздава поминък или облагите са само за някои.\" Този риторичен въпрос зададе експертът по сигурността Тихомир Безлов в сутрешния блок на Нова телевизия.  \"Покрай многото оперативни програми изникнаха и много консултанти\", разкри още той.  \"Правят се къщи и стадиони в села с по 100 души население. Строят се къщи за гости, които никога не се отключват\", каза Безлов.  \"Скептичен съм, че ще се стигне до наказателна отговорност за собствениците на псевдо къщите за гости\", коментира експертът по сигурността.  \"Оперативните програми са конструирани корупционно\", допълни Тихомир Безлов.  \"Всички ние ще платим на Европа от данъците си за виновниците на фалшивите къщи за гости\", завърши темата Юлиана Николова от портал \"Европа\".", "date": "2019.05.02", "title": "Тихомир Безлов: Оперативните програми са конструирани корупционно!"}
{"url": "http://epicenter.bg/article/Samoleti-i-vertoleti-se-podgotvyaha-za-parada-na-6-may/181651/2/0", "text": "Във връзка с подготовката и провеждането на военния парад по случай честването на Деня на храбростта и празника на Българската армия, вертолети и самолети от състава на Военновъздушните сили (ВВС) на Република България изпълниха полети с прелитане на малка височина над град София, площад „Княз Александър I“.  Съвместните тренировъчни полети бяха извършени в интервала от 09.30 до 10.20 часа.  Полети в различни часови интервали са планирани и през следващите дни. ", "date": "2019.05.02", "title": "Самолети и вертолети се подготвяха за парада на 6 май"}
{"url": "http://epicenter.bg/article/Mladen-Marinov--Migratsionnata-obstanovka-e-spokoyna--napalno-kontrolirame-situatsiyata-po-granitsata-/181655/2/0", "text": "Миграционната обстановка е спокойна и предвидима, българските власти напълно контролират ситуацията по границата. Това каза министърът на вътрешните работи Младен Маринов по време на кръгла маса на тема \"Защита на външната граница на ЕС и миграционни политики на Република България\", предаде Агенция \"Фокус\".  „Независимо от това проявяваме мнителност и работим активно за недопускане на вторични миграционни движения. Продължаваме да отчитаме като потенциален риск присъствието на големи групи от хора в съседните страни, особено в Турция, а през последните месеци и в Северна Гърция. Поддържаме готовност за бърза реакция при необходимост, включително използване на армията, ако ситуацията го налага“, зави Маринов.  Според него е много важно да се запази постигнатото по отношение на опазване на границите и да се гарантира неговото надграждане.  „Една от стъпките в тази посока е изграждане на европейско интегрирано управление на външните граници. Всички държави в ЕС трябва да работим съвместно за постигане на тази цел. Двустранните и многостранните партньорства, мрежата на миграционните офицери за връзка, сътрудничеството с „Фронтекс“ и Европол са необходими условия за по-добра гранична сигурност и управление на миграцията“, заяви Маринов. Той допълни, че акцентите ще продължат да бъдат превенция на миграцията, борба с каналджийството и трафикът на хора, както и европейската система за убежище, основана на баланса между отговорност и солидарност.  На национално ниво за България граничната сигурност е постоянен приоритет, увери министърът.  „През последните години продължаваме да бъдем изправени пред множество предизвикателства, свързани със сигурността и миграцията. Затова въпросът за укрепването на граничната сигурност е водещ приоритет в европейския дневен ред в областта на вътрешните работи. Поредица ротационни председателства, в това число и българското, работиха активно и с високо ниво на амбиция за усъвършенстване на законодателството и инструментариума за защита на външните граници. Подкрепен бе мандатът на европейската гранична и брегова охрана, създадени бяха нови системи за гранична сигурност, вход, изход, с които се улеснява граничният контрол“, допълни министърът.  По думите му са разширени функционалностите на Шенгенската информационна система и са се създали основи за постигане на оперативна съвместимост като инструмент, който да улесни информационния обмен между правоохранителните органи. Той уточни, че сега предстои приетото законодателство да бъде приложено на практика.  „На национално ниво за България граничната сигурност е постоянен приоритет. България охранява една от най-чувствителните сухопътни граници на ЕС – тази с Турция. Първата миграционна вълна по източносредиземноморския маршрут достигна страната ни през август 2013 г., когато за няколко дни опитите за незаконно преминаване на българската граница се увеличиха седем пъти. През 2015 г., когато беше пикът за България, на българо-турската граница са задържани над 10 хил. граждани на трети страни, а над 74 хил. самостоятелно са се завърнали във вътрешността на Турция след като са установили присъствието на български патрули по границата. България бързо предприе мерки за укрепване на граничната сигурност“, отчете министърът на вътрешните работи.  Той допълни, че най-критичните 30 км от границата с Турция са охранявани от над 1500 полицаи.  „Пренасочването на такъв полицейски ресурс от вътрешността естествено доведе до затруднения в обществения ред във вътрешността на страната. Затова беше взето решение за изграждане на преградно съоръжение“, допълни Маринов. Той отчете, че за няколко години съоръжението е изградено и в края на 2017 г. е завършен последният участък.  Министърът обясни, че страната ни използва в пълна степен възможностите на „Европол“ и обмена на информацията на двустранно ниво с отделни държави за незаконно привеждане на хора през границите.  „През 2018 г. са осъдени, както казахте г-н премиер, 133 лица, а през първите три месеца на тази година – 30 лица. Високо ценим значителната техническа оперативна подкрепа, която получаваме от „Фронтекс“ в съвместните операции“, допълни още Маринов. Той допълни, че 80% от отпуснатите от ЕК средства от 160 млн. евро са усвоени.  В момента не се забелязва рязко увеличение на миграционния натиск, обясни главен комисар Светлан Кичиков, директор на ГД „Гранична полиция“. Той посочи, че страната ни се намира на източносредиземноморския маршрут и заплахата от миграционен натиск се обуславя от ситуацията в Гърция и Турция.  „Към момента не се забелязва рязко увеличение на миграционния натиск след затваряне на Балканския маршрут, но все пак страната остава в готовност да реагира своевременно при установяване на нови тенденции или при промяна на маршрута през България“, допълни главен комисар Кичиков.  Той отчете, че общата дължина на българските граници е 2368 км, от тях 1225 км са външна граница за ЕС, като 412 км е морската ни граница.  „Отговорността за граничния контрол се носи от централизирана и ясно структурирана държавна служба ГД „Гранична полиция“. Тя осъществява общото ръководство и координация между структурните звена на национално, регионално и местно ниво“, допълни гл. комисар Кичиков.  ", "date": "2019.05.02", "title": "Младен Маринов: Миграционната обстановка е спокойна, напълно контролираме ситуацията по границата "}
{"url": "http://epicenter.bg/article/ES-e-protiv-merki-na-SASht-sreshtu-Kuba/181638/7/0", "text": "Европейският съюз обеща мерки, за да отговори на пълното прилагане на закона „Хелмс-Бъртън” от САЩ в четвъртък, което ще отвори пътя за съдебни дела в американските съдилища за конфискувана от Куба собственост.  ЕС смята, че ходът на САЩ \"противоречи на международното право\" и Брюксел \"ще използва всички подходящи мерки за справяне с последиците от закона „Хелмс-Бъртън”, включително във връзка с неговите права на СТО\", гласи изявление на шефа на дипломацията на ЕС Федерика Могерини.  Администрацията на президента Доналд Тръмп обяви през април, че ще разреши воденето на съдебни дела в американските съдилища за имущество, конфискувано от комунистическото правителство на Куба, като наложи прилагането на закона „Хелмс-Бъртън” от 1996 г., който беше отменена от последователни президенти.  „Европейският съюз изразява дълбоко съжаление за пълното активиране на закона „Хелмс-Бъртън” (LIBERTAD) от САЩ от 1996 г.”, каза Могерини. „Решението е нарушение на ангажиментите, поети в споразуменията между ЕС и САЩ от 1997 г. и 1998 г., които оттогава са били спазвани от двете страни без прекъсване“, посочи още тя.  По думите й това ще предизвика „ненужни търкания и ще подкопае доверието и предвидимостта в трансатлантическото партньорство\", съобщава БГНЕС.  Могерини каза, че ЕС ще използва всички подходящи мерки за справяне с последиците от закона „Хелмс-Бъртън”, включително чрез използването на правилника на ЕС за блокиране. „Блокиращият статут“ забранява на компаниите от ЕС да спазват определени американски санкции, което им позволява да възстановят щетите от такива санкции и да анулират всички съдебни решения на чуждестранни съдилища срещу тях.  В резултат на действията на американското правителство кубинско-американците с американско гражданство от четвъртък могат да предявят иск за обезщетение в американските съдилища от кубинското правителство или частни компании заради \"откраднатите\" им имоти на острова.  Активирането на закона „Хелмс-Бъртън” има за цел да отслаби кубинското правителство, което Вашингтон счита за стоящо зад президента на Венецуела Николас Мадуро и президента на Никарагуа Даниел Ортега. ", "date": "2019.05.02", "title": "ЕС е против мерки на САЩ срещу Куба"}
{"url": "http://epicenter.bg/article/Politsiyata-v-Eseks-izdirva-bezsledno-izcheznal-balgarin-/181640/7/0", "text": "Мъж е задържан по подозрение в убийство след безследното изчезване на българин в Англия, предаде Би Би Си, цитирана от БНР.  Валентин Качанов за последен път е бил видян на 8 февруари в търговския център „Лейксайд“ в Търък, графство Есекс, като малко по-късно същия ден е разговарял със семейството си в България.  22-годишен мъж от Грейс е бил арестуван в понеделник и освободен под гаранция до 23 май.  Полицията в Есекс смята, че 27-годишният българин най-вероятно е бил убит.  Детектив Мартин Пасмър заяви, че е необичайно за Качанов толкова дълго време да не се обади на семейството си.  „Опитваме се да създадем картина на обстоятелствата и причините около неговото изчезване и полагаме сериозни усилия, за да разберем какво се е случило“, каза той. И допълни: „Ясно е, че и ние, и семейството му сме извънредно обезпокоени и продължаваме да искаме от всеки информация. И най-незначителният факт може да се окаже жизненоважен“.  ", "date": "2019.05.02", "title": "Полицията в Есекс издирва безследно изчезнал българин "}
{"url": "http://epicenter.bg/article/Uchitelite-vav-Florida-shte-mogat-da-nosyat-orazhie-/181642/7/96", "text": "Камарата на представителите на Флорида одобри законопроект, който позволява на учителите да носят огнестрелно оръжие - противоречива стъпка, чиято ефективност в борбата с безразборната стрелба в училищата остава недоказана, предава Канал 3.  Целта на мярката, която преди това беше одобрена от щатския Сенат и сега е на бюрото на губернатора от Републиканската партия Рон Десантис, е предотвратяването на училищни стрелби, като например тази, при която 17 души загинаха в гимназия в Паркланд, Флорида през февруари 2018 година.  Поддръжници на законопроекта - който позволява на учителите да носят по свое желание огнестрелно оръжие в училище, след като са преминали 144 часа обучение - казват, че въоръжените учители могат да спасят живота на децата в случай на стрелба в училище.  Опонентите на мярката обаче предупреждават за опасността от злополуки сред учителите, които действително ще бъдат натоварени с полицейска дейност, както и с образованието, и които в случай на стрелба в училище могат да бъдат взети погрешно за стрелец от правоприлагащите органи.  \"Въоръжаването на учители е рецепта за бедствие - безразсъден план, който ще усложни ситуациите при безразборна стрелба\"- заяви Вал Демингс, демократ от Флорида и бивш шеф на полицията в Орландо.  \"Истинското решение е да се държат оръжията далеч от грешни ръце\", пише Демингс.  ", "date": "2019.05.02", "title": "Учителите във Флорида ще могат да носят оръжие "}
{"url": "http://epicenter.bg/article/Savetnik-na-Tramp--Nyama-da-dopusnem-Rusiya-da-se-mesi-v-Zapadnoto-polukalbo/181644/7/0", "text": "\"Действията на Кремъл във Венецуела са неприемливи\", заяви в интервю за телевизия CNN Джон Болтън, помощник по въпросите на националната сигурност на президента Тръмп.  \"Кремъл, както самостоятелно, така и с помощта на Куба се опитва да удържи в своята орбита Венецуела която е важна страна от Латинска Америка\", коментира Болтън.  Според него, Москва не е движена от идеология, а от традиционни геополитически съображения – опит за съперничество със САЩ.  \"Същевременно президентът Тръмп се опитва да внуши на Кремъл, че Белият дом възражда \"доктрината Монро\", която определя като недопустими действията на чужди страни в Западното полукълбо, непосредствено или чрез сателити\", подчерта Болтън.  ", "date": "2019.05.02", "title": "Съветник на Тръмп: Няма да допуснем Русия да се меси в Западното полукълбо"}
{"url": "http://epicenter.bg/article/Frantsiya-i-Italiya-otbelyazvat-500-g--ot-smartta-na-Leonardo-/181645/7/0", "text": "В град Амбоаз в долината на Лоара ще има чествания, отбелязващи 500-та годишнина от смъртта на Леонардо да Винчи, като президентите на Франция и Италия са начело в списъка на гостите, предава БГНЕС.  Флорентинският майстор, който олицетворява италианския Ренесанс, е бил гост на френския крал Франсоа I през последните три години от живота си преди смъртта си в Амбоаз през 1519 година.  Еманюел Макрон и италианският президент Серджо Матарела ще отбележат годишнината с посещение на гроба му в кралския замък и Кло Люсе, разкошната къща в близост, където е живял и починал Леонардо. Сред присъстващите ще бъдат известният италиански архитект Ренцо Пиано и френският астронавт Тома Песке.  Съвместните чествания идват след месеци на нарастващо дипломатическо напрежение между Париж и Рим поради твърдата политика на популисткото правителство на Италия и неговата подкрепа за протестиращите във Франция “жълти жилетки”.  Матарела, твърдо проевропейски настроен като Макрон, изигра “съществена роля” за намаляване на напрежението, казаха от кабинета на Макрон.  Все пак сред местното население се чуват гласове на недоволство, че до голяма степен ще останат встрани от събитията.  Макрон ще бъде първият френски президент, който посещава града, откакто Шарл де Гол е бил там през 1959 година.  Франсоа I, известен като “Кралят Слънце от XVI век”, е известен с прокарването на Ренесанса във Франция, макар предшественикът му Луи XII да е започнал процеса, като е привлякъл архитекти и занаятчии от Флоренция, Милано и Рим.  Леонардо е бил на 64 години, когато приема поканата на младия Франсоа I. Това става във времето, когато съперниците му Микеланджело и Рафаело са изгряващи звезди. Това идва като голямо облекчение за тосканския художник, получил значителна заплата като „първи художник, инженер и архитект на краля“.  По това време Франсоа I е едва на 23 години, а амбициозната му майка Луиза Савойска е “знаела, че Леонардо ще бъде човекът, който ще позволи на сина ѝ да процъфтява”, заяви Катрин Саймън Марион, управляващ директор на Кло Люсе.  Леонардо донася със себе си три от любимите си картини, сред които и Мона Лиза, и всички те днес красят Лувъра в Париж.  С по-малко от 20 картини на Леонардо, които все още съществуват, много италианци са възмутени от това, че Лувърът притежава пет от тях, както и 22 рисунки.  По време на трите си години в Амбоаз, Леонардо организира разточителни партита за двора и работил за създаването на идеален град за Франсоа I в близкия Роморонтан – един от многото нереализирани проекти.  Макрон и Матарела ще пътуват днес до замъка Шамбор, чиято централна двойна спирална стълба се приписва на Леонардо – въпреки че първият камък е бил положен четири месеца след смъртта му.  ", "date": "2019.05.02", "title": "Франция и Италия отбелязват 500 г. от смъртта на Леонардо "}
{"url": "http://epicenter.bg/article/Yunker-vazprie-pomiritelen-ton-kam-ungarskiya-premier-Viktor-Orban/181650/7/0", "text": "Председателят на Европейската комисия Жан-Клод Юнкер възприе помирителен тон към унгарския премиер Виктор Орбан, който е един от най-отявлените критици на Брюксел сред лидерите на страните членки на Европейския съюз, съобщава ДПА.  Дяснопопулистката партия ФИДЕС на Орбан е с временно замразено членство в Европейската народна партия, докато правителството му е изправено пред процедура на санкции от ЕС заради нарушения на върховенството на закона.  Въпреки това в интервю, публикувано днес в унгарското седмично издание HVG, Юнкер изрази \"най-голямо уважение към Орбан\", цитирайки историческия му принос.  \"Възхищавах се на смелостта му, когато настояваше съветските войски да бъдат изтеглени\", отбелязал шефът на ЕК, допълвайки: \"Той беше мой герой и никога няма да забравя ключовата роля, която той изигра в успешния преход към демокрация.\"  През 2015 г. Юнкер нарече Орбан \"диктатор\" в шеговити коментари, които той смяташе, че не се записват от медиите. Отношенията обаче са обтегнати от години, след като Будапеща предприе крайнодесен курс и зае твърда линия срещу мигрантите.  Юнкер казал за унгарското издание, че не смята, че Орбан е диктатор, но отказал да каже дали смята, че той е демократ.  По-общо, Юнкер изразил оптимизъм, че Европейският съюз ще противостои на възхода на популистките партии в Европейския съюз в последно време.  Понякога \"правителствата нарушават нашите общи ценности, когато става въпрос за определени въпроси\", коментирал той, допълвайки, че \"но съм сигурен, че това ще бъде решено. Защото върховенството на закона е в основата на европейската конструкция\".  Юнкер също така похвалил страните от Вишеградската четворка - Чехия, Унгария, Полша и Словакия - за тяхното \"забележително развитие\" и \"смели реформи\", след като те се присъединиха към Общността през 2004 г.", "date": "2019.05.02", "title": "Юнкер за Орбан: Той беше мой герой! Възхищавах се на смелостта му!"}
{"url": "http://epicenter.bg/article/Evrokandidatite-na-BSP-shte-posetyat-utre/181670/2/0", "text": "  На 03.05.2019г. (петък) кандидатите за евродепутати от ”БСП за България” ще посетят областите Кърджали, Хасково, Бургас, Монтана и Пловдив.   \r\n \r\n В 9:00 часа в гр. Кърджали, в кафе \"Елта\", Елена Йончева ще се срещне с ръководството на \"Тракийско сърце\". \r\n   \r\n \r\n В 10:00 часа Елена Йончева ще посети центъра на града. \r\n В 11:30 часа на Кооперативния пазар в гр. Златоград Йончева ще се срещне с граждани. \r\n В 12:15 часа в конферентната зала на х-л \"Кристал\" в града Елена Йончева ще се срещне с обществеността. \r\n В 15:00 часа в читалище \"Светлина-1938\", в гр. Неделино,  тя ще се срещне с граждани. \r\n В 17:30 часа в \"Планетариума\", в гр. Смолян Елена Йончева и лидерът на БСП Корнелия Нинова ще се срещнат с обществеността.  \r\n   \r\n \r\n В 12:00 часа в читалище \"Пробуда\", в гр. Ивайловград, Деница Златева ще се срещне с граждани. \r\n В 14:00 часа в центъра на гр. Любимец тя ще се срещне с граждани в центъра на града. \r\n В 15:00 часа в гр. Харманли Деница Златева ще се срещне с ръководството на СИГИ Груп. \r\n В 16:00 часа в гр. Харманли, в \"Елпром Харманли\", тя ще се срещне с ръководството на предприятието и работниците. \r\n В 17:00 часа Деница Златева ще се срещне с ръководството на \"Даниел Фешън\" в гр. Харманли. \r\n В 18:00 часа в гр. Харманли тя ще се срещне с граждани.  \r\n   \r\n \r\n В 16:00 часа в клуба на БСП в гр. Бургас Иво Христов ще даде пресконференция за представителите на медиите. \r\n В 17:30 в Кукления театър в града той ще се срещне с обществеността.  \r\n В 17:30 часа в с. Славянци, общ. Сунгурларе, Димитър Данчев ще се срещне с обществеността.  \r\n В 18:00 часа в гр. Камено д-р Десислав Тасков ще се срещне с граждани. \r\n   \r\n \r\n В 12:00 часа в х-л \"Сънигардън\", в гр. Вършец, Петър Витанов и Цветелина Пенкова ще се срещнат с граждани. \r\n В 17:00 часа в ресторант-хотел \"Огоста\", в гр. Монтана, те ще се срещнат с обществеността. \r\n   \r\n \r\n В 17:00 часа в гр. Пловдив Сергей Станишев и Тодор Стоилов ще се срещнат с граждани на главната улица в града. \r\n В 18:00 часа те ще открият фронт офис на главната улица. \r\n   \r\n", "date": "2019.05.02", "title": "Кандидатите за евродепутати от БСП ще посетят Кърджали, Смолян, Хасково, Бургас, Монтана и Пловдив"}
{"url": "http://epicenter.bg/article/API--Na-3-i-6-may-v-pikovite-chasove-se-spira-dvizhenieto-na-kamionite-nad-12-t-po-avtomagistralite-/181671/2/0", "text": "На 3 и 6 май в пиковите часове се спира движението на камионите над 12 т по автомагистралите. Това съобщиха от пресцентъра на Агенция „Пътна инфраструктура“. На 3 май - последният работен ден преди трите почивни дни за Гергоьовден, от 16.00 часа до 20.00 часа ще бъде ограничено движението на камионите над 12 тона по автомагистралите и най-натоваренитe пътища.  Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.  Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:  - автомагистралите;  - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;  - път I-1 - от Благоевград до ГКПП „Кулата“;  - път I-4 п. в. „Коритна“ - Велико Търново - Шумен;  - път I-5 Русе - Велико Търново;  - път I-8 ГКПП „Калотина“ - София;  - път I-9 Варна - Бургас;  - път II-18 Околовръстен път на град София;  - път II-99 Бургас - Царево.  Тежкотоварните превозни средства ще бъдат спрени и в последния почивен ден 6 май от 14.00 ч. до 20.00 ч.  Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).  За улеснение на трафика и повишаване безопасността на движение от 10.00 ч. на 3 май до 10.00 ч. на 5 май ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“.  От 10.00 ч. на 5 май до 10.00 часа на 7 май, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:  - пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“;  - пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“;  - пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.  На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.  В участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) от 10.00 ч. на 3 май до 10.00 ч. на 5 май, ще има две ленти в посока Варна и една за София, а от 10.00 ч. на 5 май до 10.00 ч. на 7 май съответно две ленти за София и една за Варна.  На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението за превозните средства до 12 тона се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.  В участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути.  Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  За улеснение на трафика през Владая и повишаване на пътната безопасност на 6 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.  Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.  Карта с временната организация на движението по участъците от републиканската пътна мрежа в празничните дни през 2019 г. може да видите   ", "date": "2019.05.02", "title": "АПИ: На 3 и 6 май в пиковите часове се спира движението на камионите над 12 т по автомагистралите "}
{"url": "http://epicenter.bg/article/Karakachanov-shte-provede-rabotna-sreshta-s-rakovodstvoto-na-fakultet--Aviatsionen--v-Dolna-Mitropoliya-/181675/2/0", "text": "Министърът на отбраната Красимир Каракачанов и командирът на Военновъздушните сили генерал-майор Цанко Стойков ще проведат утре, 3 май, работна среща с ръководството на факултет „Авиационен“ на Националния военен университет и командването на Военновъздушната учебна база „Георги Бенковски“ в гр. Долна Митрополия. Това съобщиха от министерството на отбраната. Ще бъде обсъдена организацията по изпълнение на решението на Народното събрание за откриването на Висше военновъздушно училище „Георги Бенковски“, считано от 1 януари 2020 г.  На срещата е поканен да присъства министър-председателят Бойко Борисов.  ", "date": "2019.05.02", "title": "Каракачанов ще проведе работна среща с ръководството на факултет „Авиационен“ в Долна Митрополия "}
{"url": "http://epicenter.bg/article/Andrey-Kovachev--Na-26-may-tryabva-da-kazhem-iskame-li-evropeyskoto-razvitie-na-Balgariya-da-prodalzhi/181679/2/0", "text": "  Трябва да развиваме непрекъснато сътрудничеството си с нашите партньори от ЕС, за да бъдем по-добре интегрирани на европейския пазар, да има повече възможности за реализиране на нашата качествена продукция, която и вие произвеждате тук, в Плевен. ЕС ни осигурява подкрепа, но ако ние сами не си помогнем с нашия труд и не работим за нашата страна - каквато и помощ да получаваме, няма да ни е достатъчна. Това каза кандидатът за евродепутат от ГЕРБ д-р Андрей Ковачев, който се срещна с работниците в плевенско предприятие. Заедно с него бяха народните представители от ГЕРБ Владислав Николов и Ралица Добрева, председателят на Общински съвет - Плевен Мартин Митев и общинските съветници от групата на ГЕРБ Владислав Монов, Христослав Михайлов и Йордан Грижов, съобщиха от пресцентъра на партията.  „Навсякъде в страната виждаме табели с европейското знаме - показващи реализирани проекти за подобряване на градската среда, за паркове, инфраструктура, за околна среда, за развитие на човешките ресурси, за повишаване на себестойността на нашата индустрия. Това са явните резултати от членството ни в ЕС”, посочи д-р Ковачев.  По думите на втория в листата на ГЕРБ и СДС с гласа си на 26 май нашите сънародници трябва да дадат отговор на въпроса искат ли европейското развитие на България да продължи.  ", "date": "2019.05.02", "title": "Андрей Ковачев: На 26 май трябва да кажем искаме ли европейското развитие на България да продължи"}
{"url": "http://epicenter.bg/article/Miroslav-Naydenov--Vazmozhno-e-zanizhen-kontrol-da-e-prichina-za-skandala-s-kashtite-za-gosti/181680/2/0", "text": "„Възможно е да има и други хора, които не са изпълнили служебните си задължения и там да е занижен контролът. Защото няма друго обяснение за случващото се“, каза пред БНР бившият земеделски министър Мирослав Найденов в коментар към темата за скандалите с къщите за гости.  „Аз не мога да отговоря, тъй като съм далече от резултатите на проверката… по-точно бихме коментирали, когато тя приключи“, каза той в отговор на въпрос дали оставката на зам.-шефът на фонд „Земеделие“ потушава скандала и дали подалата оставка Иванка Мизова има връзка с въпросната къща за гости в Юндола.  „Това е една много хубава програма – Програмата за развитие на селските райони. Всъщност тя е и най-ресурсната програма, обезпечена с европейски фондове. Самата мярка дава възможност за развитие на определен вид бизнес в най-бедните места – това са селските райони на България“, посочи още Найденов в интервю за предаването „12+4“  Виждате, че една много добра инициатива и изцяло финансирана от Европейския съюз заради такива нередности бива опорочавана и остава горчиво усещане във всички, отбеляза той.  „Доколкото чух министър Порожанов, включително и сутринта, беше в една от националните телевизии и каза, че този списък е публикуван още през 2016 г. И аз нямам съмнения върху това, защото това са изисквания включително и на Европейската комисия – всички бенефициенти да бъдат публични, така че предполагам, че списъкът съществува и едва ли в този списък някой отсъства“, каза той, коментирайки трябва ли да се публикува пълен списък на построените къщи за гости с точен адрес.  „Аз познавам и съм работил с Румен Порожанов докато той беше шеф на фонд „Земеделие“ и съм бил доста доволен от работата му като изпълнителен директор на фонда. Не смятам, че нещата опират до ниво ръководител на фонда. Факт е, и това се случи още по време на предприсъединителната програма САПАРД, че имаше - ще използвам думата “заиграване“, между определени недобросъвестни бенефициенти и податливи служители на фонд „Земеделие“, това не е нещо ново“, каза Найденов.  Все пак над 1600 човека са служителите на фонд „Земеделие“, възможно е на определени нива да има пробив и това да е довело до занижен контрол, добави той, коментирайки дали се сгъстяват ли се облаците над министър Порожанов. ", "date": "2019.05.02", "title": "Мирослав Найденов: Възможно е занижен контрол да е причина за скандала с къщите за гости"}
{"url": "http://epicenter.bg/article/Ivelina-Vasileva--Papata-e-edin-ot-nay-silnite-glasove--podkrepyashti-opazvaneto-na-okolnata-sreda/181681/2/0", "text": "  „Предстоящото посещение на папа Франциск е сред важните събития за страната ни и знаково за католическата общност. Той е един от най-силните гласове по света, подкрепящи опазването на околната среда и борбата с измененията на климата. Неведнъж е отправял послания към световните лидери по темата. Според него „всяка вреда на околната среда, вреди и на човечеството“. Това коментира кандидатът за евродепутат Ивелина Василева по повод предстоящата визита на главата на Римо-католическата църква в България на 5 и 6 май в София и Раковски, съобщиха от пресцентъра на ГЕРБ.  Тя припомни, че папа Франциск даде своята подкрепа и за приемането на Споразумението срещу климатичните промени в Париж.  „На 16 септември 2015 г., като министър на околната среда и водите аз и г-н Гуджеров – тогава зам.-министър в екипа ми, а сега кмет на община Раковски, имахме честта да присъстваме на аудиенция при Негово Светейшество за всички ресорни министри от ЕС. Три месеца преди ключовия форум в Париж, папа Франциск насърчи 28-те министри на околната среда да засилим усилията за приемане на споразумението за климата.  „От моя страна и на Светия Престол няма да липсва подкрепата, за да се отговори по подходящ начин както на вика, който издига Земята, така и на вика на бедните“, каза тогава папата. По време на тази запомняща се среща той допълни още , че „околната среда е общо благо, наследство на цялото човечество и отговорност за всеки един от нас“, припомни Василева. На 22 октомври 2016 г. българският парламент ратифицира Споразумението срещу климатичните промени, което влезе в сила на 4 ноември 2016 г.  В момента в град Раковски тече подготовка за 6 май, когато жителите и гостите на града ще могат да проследят светата литургия с първо причастие, което папа Франциск ще даде на деца в църквата \"Пресвето сърце Исусово\".  „Оценявам колко вълнуваща и запомняща е предстоящата среща за цялата католическа общност. В навечерието на посещението, искам да пожелая успех на кмета на Раковски Павел Гуджеров, който с професионализъм и желание работи за добрия живот и облик на общината“, допълни още Ивелина Василева.  В своята предизборна кампания кандидатът за евродепутат отново залага на каузите свързани с опазване на околната среда.  „Високите екологични стандарти са предпоставка за здраве и добри условия на живот. Фокусът ни е подобряване качеството на атмосферния въздух, чистотата на водите, опазването на Черно море и не на последно място – ограничаване употребата на пластмаса, която е основен замърсител на водните басейни“, коментира Василева, която е председател на парламентарната Комисия по околната среда и водите.  ", "date": "2019.05.02", "title": "Ивелина Василева: Папата е един от най-силните гласове, подкрепящи опазването на околната среда"}
{"url": "http://epicenter.bg/article/TsIK-zatvarya-vsichki-apteki-i-benzinostantsii-na-Mareshki-po-vreme-na-kampaniyata/181683/2/0", "text": "ЦИК затваря всички аптеки и бензиностанции на бизнесмена и кандидат за евродепутат Веселин Марешки по време на кампанията за европейски избори. Това съобщи самият той в предаването \"Плюс-Минус\" по Нова тв. Лидерът на ВОЛЯ обяви, че ще обжалва.  \"Няма да оставя нито един гражданин без лекарства. Ще протестираме, ще гладуваме ще правим стачки, но това няма да допуснем\", зарече се лидерът на ВОЛЯ.   Марешки нарече жалки обвиненията на ЦИК, че преди 26-ти април е правил предизборна кампания чрез реклами на бензиностанциите си. Припомняме, че той беше глобен заради това, че пусна телевизионни реклами преди да е започнала официалната кампания. Той не можа да обясни как ЦИК със своите правомощия може да спре временно бизнеса му. Веселин Марешки допълни, че ще претърпи загуби, но вече бил свикнал и щял да навакса, ако се стигне до временно прекратяване на бизнеса му.   По неговите думи от комисията смятат, че дейността на обектите му може да се възприеме като политическа реклама и агитация.   Припомняме, че ЦИК глоби Воля заради рекламата преди началото на изборната кампания. „Целта е всички обекти да ми затворят и обясняват това политическа реклама. Това е крайно цинично, тази атака показва как някой се страхува от мен, единственият съм, който правя нещо добро за бължгарските граждани”, каза Марешки.   „Ангажирал съм много сериозни адвокати, ние няма да оставим нито един гражданин без лекарства. Ще правим стачки, ще гладуваме и ще протестираме”. Така Марешки отговори на въпроса какви ще бъдат финансовите му щети от подобна мярка, ако бъде приета официално.   Според Марешки политическото семейство, към което и той се причисли водено от Марин льо Пен ще дели първото място след европейските избори с ЕНП. Ние ще взривим Европейския парламент, ние сме против Европа на две скорости. Идеята е ние да бъдем на първа скорост,  зада настигнем развитите държави. Ние сме за силна обединена Европа съставена от силни държави и партньори\", отсече лидерът на Воля.   Зам.-председателят на парламента отново обвини върлите си противници от ВМРО, че му крадат идеите за спирането на грабежа на държавата. Марешки допълни, че някой се страхува от него и го докладва в ЦИК.  ", "date": "2019.05.02", "title": "ЦИК затваря всички аптеки и бензиностанции на Марешки по време на предизборната кампания"}
{"url": "http://epicenter.bg/article/Balgari-blokirani-na-ostrov-Krit-zaradi-transportnata-stachka-/181635/7/51", "text": "Група български туристи бяха блокирани до днес на остров Крит заради 24-часовата транспортна стачка в Гърция, съобщи  Българите са били предупредени да изчакат един ден, защото предстои стачка и транспортът няма да работи.  Към момента няма информация дали в групата има малки деца и дали блокирането е създало допълнителни трудности на нашите сънародници.  ", "date": "2019.05.02", "title": "Българи блокирани на остров Крит заради транспортната стачка "}
{"url": "http://epicenter.bg/article/Pravosadniyat-ministar-na-Kipar-podade-ostavka-zaradi-seriyniya-ubiets-/181657/7/0", "text": "Седемте убийства, които шокираха Кипър, доведоха и до политически сътресения в правителството. Днес министърът на правосъдието и обществения ред подаде оставка, която бе приета, предава БНР.  Два часа продължи срещата на правосъдния министър Йонас Николау с президента Никос Анастасиадис. След нея Николау обяви, че е подал оставката си като израз на политическа отговорност.  Предстои и среща на началника на полицията Захариас Хризостому с президента.  В хода на мащабното разследване след откриването на първото тяло на 14 април правосъдният министър и полицията бяха обвинени в „престъпна небрежност“ и остро критикувани заради бездействието на органите в случаите на изчезнали жени мигрантки, сигнали за които са били подавани през последните години. Те не са били своевременно и адекватно разследвани, което би могло да спаси някои от следващите жертви.  Днес е 19-ият ден, в който продължават разследванията на ужасяващите престъпления на първия кипърски сериен убиец - 35-годишния капитан от Националната гвардия Никос Метаксас. Издирванията са съсредоточени в силно токсичното Червено езеро, където се прави опит да бъде изтеглен локализиран вчера обект, приличащ на бетонен блок. Смята се, той е свързан с втория куфар с останките на още една от жертвите на серийния убиец.  Задържаният Метаксас е признал 7 убийства - на 5 жени от Филипините, Непал и Румъния и на двете малолетни дъщери на две от тях. Досега са открити четири тела. От направените аутопсии и изследвания категорично е потвърдена самоличността само на една от жертвите. Криминалистите допускат, че убийствата може да са повече.  ", "date": "2019.05.02", "title": "Правосъдният министър на Кипър подаде оставка заради серийния убиец "}
{"url": "http://epicenter.bg/article/Donald-Tramp-mozhe-da-poseti-Turtsiya-prez-yuni--razkri-Mevlyut-Chavushoglu-/181665/7/0", "text": "Министърът на външните работи на Турция Мевлют Чавушоглу загатна за възможна визита на държавния глава на САЩ Доналд Тръмп в страната, като поясни, че тя може да се състои през юли, предава Анадолската агенция, цитирана от \"Фокус\".  „През юни президентът на САЩ ще посети Европа, той също така изрази желание по-късно да посети Турция. Точна дата не е определена“, заяви първият дипломат на Анкара.  Съгласно думите му, в последните си телефонни разговори Тръмп и турският му колега Реджеп Тайип Ердоган са „обсъдили различни теми с позитивен тон“.  Коментирайки резултатите от визитата на специалния представител на САЩ за Сирия Джеймс Джефри, бивш посланик в Турция, Чавушоглу заяви, че Анкара и Вашингтон „не постигнаха разбиране по всички теми“, които са били обсъдени в рамките на срещата.  ", "date": "2019.05.02", "title": "Доналд Тръмп може да посети Турция през юни, разкри Мевлют Чавушоглу "}
{"url": "http://epicenter.bg/article/Kralyat-na-Tayland-si-pada-po-razlecheniyata-i-aviatsiyata--ima-nyakolko-rezidentsii-v-Germaniya-/181666/7/0", "text": "Един от най-богатите монарси на планетата, владетелят е запален и по авиацията  Владетел, водещ бурен частен живот, той си пада по развлеченията и е запален по авиацията. Същевременно обаче този монарх е обигран тактик и отличен познавач на въоръжените сили. Маха Ваджиралонгкорн, чиято коронация предстои в събота, е смятан за непредсказуем и поддържа мистерията около себе си, предаде БТА.  Зад стените на кралската резиденция, главата му ще бъде поръсена със светена вода - и надарен вече с върховната власт, той ще заеме мястото си в тронната зала под девететажния бял балдахин, символизиращ свещеното кралско величие, а после сам ще си сложи \"Великата Корона на победата\", изработена от над седем килограма злато и инкрустирана с диаманти.  Три дни преди тази грандиозна церемония Маха Ваджиралонгкорн, разведен три пъти, обяви за всеобща изненада, че се е оженил отново и съпругата му, негова дългогодишна приятелка, някогашна стюардеса, става вече кралица Сутхида.   Сватбата се състояла както повеляват кралските традиции. Според една от тях младоженката трябва да лежи в краката на краля за част от церемонията, защото той е оприличаван с божество и неговите крака трябва да бъдат над главите на всички останали. Единствен наследник от мъжки пол на крал Пумипон Адулядет, починал през 2016 г., Маха Ваджиралонгкорн се готви от малък да заеме престола. \"Аз съм принц от първия миг на живота си. Една риба трудно ще обясни какво е да си риба, една птица - какво е да си птица\", разкри той пред Би Би Си през 1979 г. в едно от редките си интервюта.  Дни преди коронацията придворният астролог Чатчай Пингерн му изготви хороскоп в храма на Изумрудения Буда в Банкок. Но предсказанията ще останат тайна за вечни времена, защото всичко, свързано с монарха, е табу.  И тежко на дръзналия да го наруши, защото посегателствата срещу кралската особа се наказват тук с години затвор.  От възкачването си на трона 66-годишният днес Маха Ваджиралонгкорн изобщо не е променил своите навици.  Той се появява твърде рядко пред публика за разлика от баща си, който обикаляше безспир провинциите на кралството, а годишните му обръщения, излъчвани по телевизията, бяха очаквани и грижливо анализирани политически събития.  Един от най-богатите монарси на планетата, Маха Ваджиралонгкорн обаче прекарва много време в Германия, където притежава няколко резиденции и откъдето често излита, пилотирайки сам своя Боинг-737. \"Това е начин да се измъкнеш от оковите на протокола в Тайланд\", коментира Софи Боасо дю Роше, експерт от Френския институт за международни отношения.  \"Непримирим\"  Честите му отсъствия не му пречат да бъде погълнат от проблемите на кралството, което дълбоко реформира от 2016 г. насам - наложи да бъдат премахнати ред конституционни ограничения на властта му и си осигури пряк контрол върху кралските финанси.  \"Той се намесва и в политиката далеч по-директно от баща си\", посочва Йожени Мерио, специалистка по тайландските политически нрави, която вижда в него \"непримирим политик\".  Монархът наложи например вето върху кандидатурата на сестра си за премиер, предложена от партия, опозиционна спрямо хунтата - завоалирана подкрепа за генералите, застанали начело на страната през 2014 г.  Маха Ваджиралонгкорн поддържа особено тесни връзки с армията. След завършване на средното си образование бъдещият монарх следва в австралийската военна академия в Дънтрун, пилотира хеликоптери и изтребители, и в знак на почит е произведен в генералски чин.  \"Не е импулсивна натура, но понякога става избухлив, трудно понася да му противоречат\", изтъква пожелал анонимност тайландски бизнесмен, работил за двореца.  \"Трудно е да го опишеш. Доста е потаен, държи се на разстояние - това понякога дразни\", добавя той.  Чуждестранните медии описват надълго и нашироко предполагаемите му лудории. Германското сп. \"Билд\" например помести неведнъж снимки, показващи го с твърде неофициално облекло.  Третата му съпруга Шриразми, за която тайно се ожени през 2001 г., бе лишена от кралската си титла през 2014 г. Оттогава мнозина роднини на тази жена от простолюдието се озоваха зад решетките за посегателство срещу кралската особа.  Монархът има седем деца, но не признава четирима от синовете си. Затова първи в редицата наследници на престола днес е 14-годишният син на Шриразми - Дипангкорн Расмиджоти.   Тайланд става конституционна монархия през 1932 г., но кралското семейство все още държи голяма власт и лоялност от хората, които виждат краля като духовен защитник на народа.", "date": "2019.05.02", "title": "Кралят на Тайланд си пада по разлеченията и авиацията, има няколко резиденции в Германия "}
{"url": "http://epicenter.bg/article/SASht--Za-Evropa-nashiyat-vtechnen-gaz-e-po-nadezhden-ot-ruskiya-/181673/7/0", "text": "Американският министър на енергетиката Рик Пери в четвъртък постави американския износ на втечнен природен газ в Европа като по-надежден от този на Русия, макар и по-скъп, предаде Канал 3.  Износът на газ от Съединените щати към ЕС нарасна, след като председателят на Европейската комисия Жан-Клод Юнкер се срещна с президента Доналд Тръмп във Вашингтон през юли миналата година, за да намали напрежението в търговията.  \"Ако само по-евтините доставки са всичко, от което се интересувате, тогава няма да купите BMW или Mercedes-Benz или един от хубавите автомобили, които излизат от Европейския съюз,\" каза Пери на пресконференция в Брюксел по време на преговорите за газа.  \"Може да купите по-евтино от друго място, но може да не е надеждно и въпросът е същият с руския газ\", каза той.  В изказване пред Пери комисарят по енергетиката на ЕС Мигел Ариас Канете заяви, че увеличаването на износа на газ в САЩ има смисъл. \"Диверсификацията е важна не само за сигурността на доставките, но и за конкуренцията\", каза испанският комисар.  Канете също приветства това как 28-членният ЕС стана по-малко зависим от Русия, която въпреки това остава най-големият доставчик на газ в блока.  Загрижеността за вноса от Русия рязко нарасна през 2014 г., когато Москва анексира Кримския полуостров от Украйна, държава извън ЕС, която е ключов маршрут за доставките на руски газ за Европа.  Откакто Тръмп зае президентския пост през 2017 г., неговата администрация лобира за спиране на руския газопровод \"Северен поток-2“ към Европа, противопоставяйки се на основния поддръжник на проекта Германия и заставайки на страната на източноевропейските държави като Полша.  На среща миналия юли в Белия дом Тръмп и Юнкер обещаха да няма нови мита след тези за стоманата и алуминия, които предизвикаха опасения от търговска война.  Като част от примирието, страните от ЕС дадоха зелена светлина миналия месец на Брюксел да започне търговски преговори с Вашингтон.  От юли, според Европейската комисия, кумулативният внос на ЕС на втечнен природен газ се е увеличил с 272%, за предходния период - до общо 10,4 млрд. куб. метра.  ", "date": "2019.05.02", "title": "САЩ: За Европа нашият втечнен газ е по-надежден от руския "}
{"url": "http://epicenter.bg/article/7000-migranti-sa-preminali-ot-Turtsiya-kam-ES-ot-nachaloto-na-godinata/181676/7/0", "text": "Близо 80 000 мигранти и бежанци са били задържани от турските власти през първите 4 месеца на 2019 г., докато са се опитвали незаконно да пресекат границите към Европа по суша или по вода, предаде АНСА, цитирана от БНР.  Данните на турското вътрешно министерство показват, че от общо 79 002 души, задържани от 1 януари до 25 април, най-много са афганистанците (близо 33 000), следвани от пакистанци (11 691) и сирийци (6432).  Министерството посочи, че успелите да влязат нелегално в ЕС през 2019 г. са намалели със 17,6% в сравнение със същия период от предишната година - от 8332 на 6864 души.  Междувременно гръцкият в. „Катимерини“ съобщава, че напливът на нелегални мигранти от Турция към егейските острови се е засилил със затоплянето на времето.  Общо 662 души са пристигнали на гръцките острови миналата седмица в сравнение с 444 предишната. Общо 1866 са новодошлите на Лесбос, Самос, Хиос, Кос и Лерос през април. ", "date": "2019.05.02", "title": "7000 мигранти са преминали от Турция към ЕС от началото на годината"}
{"url": "http://epicenter.bg/article/Rialiti-zvezda-e-noviyat-voenen-ministar-na-Velikobritaniya-/181677/7/0", "text": "46-годишната бивша риалити звезда и асистентка на илюзионист Пени Мордаунт стана първата жена на поста министър на отбраната на Великобритания. Тя сменя уволнения Гавин Уилямсън, предаде Канал 3.  Мис Мордаунт, която е заклет привърженик на Брекзит, е дъщеря на бивш парашутист от армията, като е кръстена на фрегатата \"Пенелопи\", взела дейно участие в разгрома на аржентинските ВМС във войната за Фолклендските острови.  Тя е популярна от участието си в тв шоуто Splash!, като дари хонорара си от 10 000 паунда за благотворителност. Пени Мордаунт е младши лейтенант от кралския флот, в момента в резерва.  ", "date": "2019.05.02", "title": "Риалити звезда е новият военен министър на Великобритания "}
{"url": "http://epicenter.bg/article/Dzhulian-Asandzh-ne-iska-da-bade-ekstradiran-v-SASht/181687/7/0", "text": "Основателят на Уикилийкс Джулиан Асандж заяви днес в лондонски съд, че не иска да бъде екстрадиран в САЩ, където ще бъде съден за едно от най-големите изтичания на секретна информация в историята, предаде Ройтерс, цитирана от БТА. САЩ искат Асандж да им бъде предаден и го обвиняват в заговор за неправомерен достъп до информационна система, което се наказва с до пет години затвор.  Асандж, който е в британски затвор, участва в състоялото се днес предварително процедурно заседание на Уестминстърския магистратски съд чрез видеовръзка. Запитан дали е съгласен да бъде екстрадиран в САЩ, той отговори отрицателно.  Следващото заседание бе насрочено на 30 май, но то ще има процедурен характер. Разширено изслушване е планирано за 12 юни, но същинските заседания по иска за екстрадиране ще започнат след няколко месеца, съобщи съдът.  Съдът не може да започне да разглежда въпроса за екстрадирането на Асандж по същество, докато той не изтърпи наказанието си за нарушаване на условното си освобождаване под гаранция. Вчера Кралският съд на лондонския район Саутарк го осъди на 50 седмици затвор, заради това че през 2012 г., след като е бил освободен под гаранция, не се е явил в съда, а се е укрил в еквадорското посолство, предаде ТАСС. Асандж ще може да излезе на свобода предсрочно, след като изтърпи само половината от наказанието си.  През 2012 г. Асандж се укри в посолството на Еквадор, за да не бъде екстрадиран в Швеция, където бе обвинен в изнасилване. Асандж отрича да е извършил нещо нередно. ", "date": "2019.05.02", "title": "Джулиан Асандж не иска да бъде екстрадиран в САЩ"}
{"url": "http://epicenter.bg/article/Mogerini--Zachestyavat-opitite-za-ogranichavane-na-prostranstvoto-na-svobodnite-medii-/181688/7/0", "text": "\"Свидетели сме на все по-чести опити за ограничаване на пространството на свободните медии, в това число чрез систематичното подкопаване на доверието в тях. Много журналисти загубиха живота си или го изложиха на риск, разкривайки неудобни истини\". Това казва върховният представител на ЕС за външната политика и сигурността Федерика Могерини по повод утрешния Световен ден на свободата на печата, предаде БНР.  Като отбелязва наближаването на европейските избори, Могерини допълва, че потенциалът на дезинформацията да влияе отрицателно на демократичните процеси и обществените дебати навсякъде по света е голям, а Европейският съюз не прави изключение. Тя подчертава, че затова ЕС е поставил началото на Плана за борба с дезинформацията, който е насочен към по-доброто ѝ разкриване, координиране и обединяване на действията на Съюза и на държавите членки в тази насока.  \"Здравата демокрация се основава на открит, свободен и честен обществен дебат. Наш дълг е да защитаваме това пространство и да не позволяваме на никого да разпространява дезинформация, която подклажда омраза, разделение и недоверие в демокрацията\", казва още Могерини.  ", "date": "2019.05.02", "title": "Могерини: Зачестяват опитите за ограничаване на пространството на свободните медии "}
{"url": "http://epicenter.bg/article/Vashington-otchete-spad-na-zaginalite-tsivilni-pri-zadgranichnite-operatsii-na-SASht-/181689/7/96", "text": "Американските военни са отговорни за смъртта на около 120 цивилни и раняването на други 65 души в Ирак, Сирия, Афганистан и Сомалия. Това става ясно до доклад на Пентагона за 2018 г., предава Reuters, като припомня, че правозащитните организации представиха съвсем различна информация за жертвите.  Годишният доклад показа значителен спад от близо 800 цивилни граждани, убити през 2017 г., отчасти поради забавения темп на операциите срещу „Ислямска държава“ в Ирак и Сирия.  В рамките на операциите в Афганистан през 2018 г. са били убити 76 цивилни, 42 са загинали в Ирак и Сирия, а двама други – в Сомалия, според доклад с обем от близо 20 страници. По оценка на Пентагона в Либия и Йемен военнослужещите на САЩ не носят отговорност за смъртта на цивилни лица.  В доклад, публикуван в края на април, „Амнести Интернешънъл“ и мониторинговата организация Airwars съобщиха, че при американското нападение срещу „Ислямска държава“ и сирийската столица на халифата им – Ракка, са убити повече от 1600 цивилни граждани.   ", "date": "2019.05.02", "title": "Вашингтон отчете спад на загиналите цивилни при задграничните операции на САЩ "}
{"url": "http://epicenter.bg/article/EBVR--Edna-treta-ot-naselenieto-na-Zapadnite-Balkani-zhivee-v-chuzhbina-/181691/7/51", "text": "Близо шест милиона души от страните в Западните Балкани живеят в чужбина. Това обяви президентът на Европейската банка за възстановяване и развитие Сума Чакрабарти, като подчерта, че това е една трета от населението на региона, съобщава скопското електронно издание „Локално“, цитирано от Агенция \"Фокус\".  „Независимо от факта, че тези хора изпращат значителни суми в родните си страни, техните таланти се използват от други страни. Също така паричните преводи не оказват значително въздействие върху развитието. Те също така ограничават желанието да работят онези, които са останали у дома“, обясни Чакрабарти.  Анализите на ЕБВР показват, че все повече висококвалифицирани кадри напускат Балканите, а не такива със средно образование и умения. Съгласно думите на президента на ЕБВР, миграцията на квалифицирани работници оказва отрицателно въздействие върху производителността, но негативният ефект на растежа може да има и напускането на нискоквалифицирана работна сила.  „Емиграцията, особено на младите обучени кадри, е сериозен проблем за Западните Балкани. Миграцията е мотивирана от разликите в доходите в сравнение със страните от Европа. Но тя също така е свързана с недоволството от вътрешните политически и икономически условия“, казва Чакрабарти.  ", "date": "2019.05.02", "title": "ЕБВР: Една трета от населението на Западните Балкани живее в чужбина "}
{"url": "http://epicenter.bg/article/Rakovodstvoto-na-GSDP-se-distantsira-ot-ideyata-na-mladezhkiya-si-lider-za-natsionalizatsiya-/181694/7/0", "text": "Ръководството на Германската социалдемократическа партия (ГСДП) се дистанцира от изявленията на лидера на младежката организация на партията „Юсос“ – Кевин Кюнерт, пише националният ежедневник Die Frankfurter Allgemeine Zeitung, цитиран от Агенция \"Фокус\".  „Той описва социална утопия \", заяви генералният секретар на ГСПД Ларс Клингбил. „Това не е моя позиция, нито на ГСДП\", увери Клингбил.  По-рано Кюнерт заяви в интервю за Die Zeit, че иска да национализира големи компании като BMW - „чрез демократични средства\". Без колективизация „преодоляването на капитализма е немислимо\". Използвайки примера на автомобилния производител, той продължи: „За мен е по-малко важно дали на вратата на BMW пише \"държавна автомобилна компания\" или \"кооперативна\". Решаващият фактор е разпределението на печалбите да се контролира демократично. Това изключва капиталистически собственик на този вид бизнес\", поясни Кюнерт.  В тази връзка преди отпътуването си за София председателят на Християнсоциалния съюз (ХСС) и министър-председател на Бавария Маркус Зьодер призова ръководството на ГСПД и по-специално федералния министър на финансите Олаф Шолц да противодействат на социалистическите тези на Кюнерт - например при подготовката на реформата на данъка върху недвижимите имоти. Шолц би могъл да изпрати ясен сигнал срещу социализма, категоричен бе Зьодер.  „ГСДП се нуждае от разумно предложение от Шолц, за да докаже, че не мисли социалистически. Сега ГСДП ще е под още по-зорко наблюдение“, предупреди Зьодер.  Генералният секретар на ХСС Маркус Блуме направи подобно изявление: „Ръководството на ГСПД трябва да направи ясно разграничение от подобни фантазии“. Той препоръча на Кюнерт да се присъедини към редиците на партията „Левица“, защото „с такива хора правителството не може да работи“.  ", "date": "2019.05.02", "title": "Ръководството на ГСДП се дистанцира от идеята на младежкия си лидер за национализация "}
{"url": "http://epicenter.bg/article/Maduro-prizova-armiyata-da-se-protivopostavi-na-prevratadzhiite-/181697/7/0", "text": "Венецуелският президент Николас Мадуро призова днес въоръжените сили да се противопоставят на „всеки заговорник“ след провала на военен бунт на подкрепящи опозиционния лидер Хуан Гуайдо военни, предават АФП и БНР.  „Да, ние сме в битка, дръжте морала висок в тази борба срещу всеки предател и заговорник“, обяви Мадуро. Изказването му бе излъчено по телевизията, а на кадрите той е обграден от висши военни.  „Никой не може да се страхува, дойде часът да защитим нашето право на мир“, каза той на церемония, на която според правителството участвали 4500 души военен персонал.  Призивът на Мадуро идва след бунт във вторник на военни, които подкрепят Гуайдо, признат от повече от 50 държави за легитимен временен президент.  След неуспеха на заговора 25 войници потърсиха убежище в бразилското посолство. Опозиционният политик Леополдо Лопес, освободен под домашен арест, пък се укри в дома на испанския посланик.  Напрежението във Венецуела се засили, след като през януари Гуайдо се самопровъзгласи за действащ президент и обяви, че преизбирането на Мадуро миналата година е нелегитимно.  ", "date": "2019.05.02", "title": "Мадуро призова армията да се противопостави на превратаджиите "}
{"url": "http://epicenter.bg/article/Salvini-i-Orban-posetiha-ogradata-na-granitsata-mezhdu-Ungariya-i-Sarbiya-/181698/7/0", "text": "Италианският вицепремиер и лидер на крайнодясната „Лига“ Матео Салвини посети днес заедно с унгарския премиер Виктор Орбан оградата на границата между Унгария и Сърбия, предаде АНСА, цитирана от БНР.  „Искаме различна Европа, която да защитава сигурността семействата и християнската идентичност“, каза Салвини, чиято антимигрантска „Лига“ според прогнозите ще вземе най-много гласове на предстоящите евроизбори.  „Можете да влезете в Италия, Унгария и Европа, само ако имате разрешение за това“, заяви още Салвини.  Ден по-рано пред италианската преса Орбан похвали антимигрантските позиции на италианския вицепремиер и го нарече „най-важния човек в Европа“.  Според унгарския лидер Европейската народна партия трябва да се съюзи с крайната десница в ЕС в новия Европарламент.  ", "date": "2019.05.02", "title": "Салвини и Орбан посетиха оградата на границата между Унгария и Сърбия "}
{"url": "http://epicenter.bg/article/Instagram-i-Feysbuk-se-srinaha-v-reditsa-darzhavi-/181699/7/0", "text": "Потребителите на Инстаграм и Фейбук от редица държави, включително и България, съобщават за срив в услугата. Това показват данни от уебсайта Downdetector, който следи прекъсванията в популярните интернет сайтове, предава Канал 3.  За проблеми съобщават потребители от България, САЩ, Великобритания, Португалия, Испания, Италия, Хърватия, Русия и други страни.  Според Downdetector, 53% от потребителите на Инстаграм и Фейсбук се оплакват от проблеми с фийда, 32% - от проблеми с влизането.  ", "date": "2019.05.02", "title": "Инстаграм и Фейсбук се сринаха в редица държави "}
{"url": "http://epicenter.bg/article/Ad-v-Praga--Avtobus-sas-zatvornitsi-izpepelen-ot-udar-v-kamion-s-tankove--SNIMKI--VIDEO--/181701/7/0", "text": "Най-малко един човек е загинал в резултат на пожар, унищожил автобус, пълен със затворници в Прага. За това съобщи Фокс Нюз по данни на пражката спасителна служба, предава Канал 3.  Автобусът, превозващ затворници, се е запалил след сблъсък на оживен главен път с два камиона, единият от които военно превозно средство, транспортиращо два музейни американски танка.  В резултат на инцидента поне един човек е загинал, а 14 други са били ранени. Състоянието на един от тях се отчита като сериозно.  В затворническото возило имало 9 лишени от свобода и 10 души надзиратели. Загиналият е служител от затворническата служба на Чехия. Наранявания са получили двама надзиратели и няколко затворници.  Според съобщенията, инцидентът се е случил около 13 ч. местно време на главен път, водещ към международното летище на Прага. Танковете - по-тежко обгореният M-36 Jackson и Stuart, са били на път към Пилзен, за да участват в честване по случай освобождението на града в края на Втората световна война  ", "date": "2019.05.02", "title": "Ад в Прага! Автобус със затворници изпепелен от удар в камион с танкове (СНИМКИ) "}
{"url": "http://epicenter.bg/article/SASht-s-pilotna-programa-za-DNK-testove-za-otkrivane-na--falshivi--migrantski-semeystva-/181704/7/96", "text": "САЩ стартираха пилотна програма, която позволява на граничните служби да използват ДНК-тестове, за да разкриват измами на мигранти, влизащи в страната от Мексико, съобщава американското издание The Washington Times, цитирано от Агенция \"Фокус\".  През последните седем месеца граничните власти са идентифицирали повече от 1000 „фалшиви семейства“, в които възрастни се опитват да използват непридружени деца, за да се промъкнат в САЩ. Служители на вътрешната разузнаване разкриха за проблема при представянето на програмата, която им позволява да използват ДНК-тестове за идентифициране на роднинските връзки на мигрантите, които се представят за семейства. „Това определено е нарастваща тенденция\", уверява източник от службите.  В сряда държавният глава на САЩ Доналд Тръмп изпрати в сряда искане за спешно отпускане на сума от 4,5 милиарда щатски долара, предупреждавайки, че без парите федералният отдел по здравеопазване и услуги ще изчерпи наличните ресурси, за да се грижи за непридружени деца мигранти, припомнят от редакцията.  Служителите по сигурността поясняват, че най-често измамите се извършват от лица, които се надяват да се възползват от пропуските в законодателството на САЩ. Те предвиждат при разкриването на подобни случаи да бъде определяна мярка за задържане от едва 20 дни, които са недостатъчни, за да бъдат приключени делата им. Така мнозина биват освободени преди да бъдат финализирани съдебните производства срещу тях и да бъдат подготвени депортациите им.  Практиката за използване на непридружени деца за влизане в САЩ е толкова разпространена, че възрастни мигранти са започнали даа наемат или дори отвличат деца, за да се представят като семейства. Точно затова ДНК-тестовете са необходимост. „Целта тук е да се идентифицират тези фалшиви семейни единици\", пояснява източник на изданието.  Граничните служители са открили 46 подобни случая през цялата финансова 2017 г., или около един инцидент на всеки 10 дни. До миналата година по това време процентът беше около един на ден. През първите седем месеца на финансовата 2019 г. има повече от 1000 случая, или около пет на ден. Това е увеличение с пет пъти спрямо предходната година.  Митниците и службите за имиграция на САЩ разположиха специални екипи на границата, за да ускорят разследванията. През последните две седмици те са предоставили информация, която е довела до откриването на 33 преследвания, съобщиха официални представители.  Пилотната програма предвижда взимане на генетичен материал от семействата, което ще позволи на агентите да получат резултати до няколко часа. Веднага след това събраните материали ще бъдат унищожавани.  Властите настояват случаите, в които по-възрастен брат, леля или чичо, баба или дядо са хванати с детето, да бъдат третирани като фалшиви семейства, а децата – да се считат за непридружени и съответно настанявани в приюти.  ", "date": "2019.05.02", "title": "САЩ с пилотна програма за ДНК-тестове за откриване на „фалшиви“ мигрантски семейства "}
{"url": "http://epicenter.bg/article/Stroyat-dve-novi-gari-do-2020-godina---Obelya-i-Kostenets/181682/4/0", "text": "Две чисто нови гари ще бъдат изградени до края на 2020 г. Това е гара „Обеля“ в София, която ще има топла връзка с метрото и нова гара „Костенец“, която ще се намира срещу съществуващата.  Това обяви генералният директор на ДП „Национална компания „Железопътна инфраструктура“ инж. Красимир Папукчийски, който заедно с транспортния министър Росен Желязков даде старт на реконструкцията на гара „Подуяне“ и направиха символична първа копка на обекта, предаде репортер на БГНЕС.  Новата гара „Обеля“ ще прави връзка с влаковете от и за гара Волуяк (по линиите София-Драгоман, София-Банкя и София-Радомир). Пътническа гара „Обеля“ ще бъде в непосредствена близост до метростанция (МС) Обеля и ще дава възможност за прекачване на пътници между двата вида транспорт.  „Предвиждаме също така модернизация на 14 гарови комплекса и шест спирки, а с национално финансиране на 25 гари през тази година“, добави още Папукчийски.  Той обясни, че реконструкцията на гара „Подуяне“, който започна от днес ще продължи 15 месеца и ще струва 2 300 000 лв., като за надзор ще бъдат дадени допълнително 185 000 лева. Средствата са осигурени по Оперативна програма „Транспорт и транспортна инфраструктура“.  Министър Желязков обясни, че това е първият основен ремонт, който се прави на гарата от построяването й през 1930 г.  „Оттогава има само частични ремонти, но никога не е имало генерален ремонт, такъв какъвто се предвижда от покрива, до детайлите, през инсталациите. Всички работи ще бъдат реновирани. Гарата е емблематична, защото съдържа в себе си ценни архитектурни елементи, които не са й позволили да се превърне в културно-историческо наследство с национално значение, но затова пък е част от това наследство с местно значение. Проектът има за цел да запази не само автентичния й вид, но и да го подчертае. След това имаме амбицията да я превърнем в обект от националното културно- историческо наследство“, заяви Желязков и добави, че по време на ремонта гарата ще продължи да функционира.  От НКЖИ подчертаха, че проектът има за цел да запази автентичния й облик като по тази програма ще бъде реновирана сградата на гарата и прилежащите площи. Навесите над коловозите ще бъдат подновени по друг проект, който в момента се изпълнява и по който ще бъде ремонтиран и релсовият път.  Министър Желязков обяви, че предстои да започне ремонтът и на гара Искър, Казичене, Карнобат и Нова Загора и увери, че инвестициите, които се правят в този вид транспорт не са спорадични, а тенденция, която държавата следва.  „След 10-15 години железопътният транспорт отново ще се превърне в основен транспорт, както е било през 1930 г. Това е общоевропейска тенденция. Целият свят върви в тази посока, защото този вид транспорт е по-евтин и екологичен“, обясни той.  На въпрос на БГНЕС какво се случва с изграждането на градската железница, Желязков отговори, че тя е част от развитието на интермодалния транспорт в града.  “София е метрополия с много сателитни населени места. Сега трябва да изградим връзките. Няма как да не се върви в тази посока“, поясни още министър Желязков./БГНЕС", "date": "2019.05.02", "title": "Строят две нови гари до 2020 година - Обеля и Костенец"}
{"url": "http://epicenter.bg/article/Balgariya-shte-plati-9-4-mln--lv--za-noviya-ofis-na-Svetovnata-banka-u-nas/181686/4/0", "text": "България ще вложи общо 9,4 млн. лева през тази и следващите четири години, за да подпомогне създаването на изнесен офис на Световната банка у нас. Разчетите са направени от Министерството на финансите. Според тях през тази година от държавния бюджет ще бъдат заделени 1,4 млн. лева.  Това е вторият подобен изнесен център на Световната банка извън Америка като първия се намира в Индия. Очаква се основно у нас да работят специалисти по информационните технологии, които да представят услуги на Вашингтон. Новите работни места, които се очаква да бъдат открити ще са 300. Все още обаче не е определено място, където ще бъде изграден центъра.  Началото на проекта ще бъде поставено през юли тази година като за пет години ще бъде изцяло изграден офисът и ще заработи на пълен капацитет. Точното съдържание на споразумението за създаване на изнесения офис на Световната банка няма да бъде оповестено заради клаузи за конфиденциалност. ", "date": "2019.05.02", "title": "България ще плати 9,4 млн. лв. за новия офис на Световната банка у нас"}
{"url": "http://epicenter.bg/article/Politsaite--osadeni-za-smartta-na-Chorata-pishat-ot-zatvora--Prisadata-ni-pochiva-na-lazhi-/181619/3/0", "text": "Петимата благоевградски полицаи, които са в затвора в Бобов дол с присъди по 7 г. по делото „Чората”, излязоха с обръщение към държавните институции, органите на законодателната, изпълнителната и съдебната власт, медиите и гражданското общество, пише Struma.bg.   Обръщението е подписано от петимата полицаи от Благоевград, осъдени за извършено умишлено убийство като полицейски органи при и по повод изпълнение на службата като съизвършители.   Ето какво се казва в обръщението:     Бием камбаната за опасността от мракобесието на тъмните сили на прехода, които убиват живота и бъдещето на България. НЕВИННИ СМЕ и сме ОСЪДЕНИ НЕСПРАВЕДЛИВО! За това, че сме изпълнявали обществения си договор с родината – участвайки в законно разпоредена и извършвана полицейска операция за противодействието на търговията с наркотици и сексуалната експлоатация на български момичета, след като с престъпления бяха манипулирани фактите по обективните причини, довели до настъпване смъртта на задържаното лице, български съд каза на нас и на Вас – всички български граждани, че всъщност полицаите сме умишлени убийци.   От първия момент знаем и сме убедени, че невинността ни ще бъде установена! От първия момент до днес сме оказвали пълно съдействие за провеждане на всички поискани действия по разследването и провеждане на образуваните производства. Но и впоследствие ни се наложи да се борим с неистови усилия с действията на престъпни интереси, реализирани чрез институции на държава, намираща се в безпомощно състояние от хватката на мракобесието.   Първоначално експертите след извършена аутопсия установиха и посочиха като причина за настъпилата смърт на задържаното лице “остра сърдечносъдова и дихателна недостатъчност”.   Без да се изчака заключението на назначените от разследващите експерти, по искане на роднините на Ангел Димитров са назначени нови експерти – посочени поименно от тях.   Така проф. Раданов извършва формална реаутопсия на трупа, който е престоял без следствен надзор и на нерегламентирано място 9 дни. Проф. Раданов прави заключението си, без да е иззел надлежно, без да е изследвал и да е съхранил посочените за иззети проби при реаутопсията, както и дори без да виждал аортата, за която твърди, че е разкъсана от нанесен удар от полицаите. Проф Раданов е дал НЕВЯРНО заключение, което, установено след проведено разследване, представлява ПРЕСТЪПЛЕНИЕ.   Обещано ли беше на проф. Раданов, че няма да бъде допусната друга експертиза – защото именно това се случи – повече от три години – на досъдебното производство и впоследствие на четири съдебни инстанции се борихме за правотата си – и с неистови усилия успяхме да бъде допусната друга съдебномедицинска експертиза – едва след като бе представено заключението на експерт от САЩ.   Пет последващи съдебномедицински експертизи, извършени от осемнадесет водещи специалисти, категорично отрекоха заключенията, направени от експертизата на проф. Раданов – категорични са всички, че настъпилата смърт няма травматичен произход – констатираните травми – всички са леки, и както поотделно, така и в съвкупност не могат и не са причинили смъртта на лицето – за което сме обвинени по това дело. Категорични са експертите, че няма данни да е нанасян описаният от проф. Раданов побой.   И след 14 години разследване и заседания, в дните преди Възкресение Христово, някой реши и “издаде присъда”, потвърждавайки тази, произнесена през 2008 година, която се позовава само на “експертното”, но НЕВЯРНО и ПРЕСТЪПНО заключение, дадено от проф. Раданов.   Такава присъда е издадена срещу българските полицаи и българското МВР. Защото на наше място можеше да бъде всеки служител на МВР, както и всеки един от десетките колеги, които бяха включени в операцията. Тази присъда, както и обвинението, почиват на лъжите и неверните твърдения на проф. Раданов – самоубил се в хода на съдебното производство.   От всички 30 души свидетели по делото тези присъди ползват само и единствено свидетелските показания на двете сестри – на 16 и 18 г. – по-малката от тях – интимна приятелка на Димитров, с когото са се запознали, след като той им е уредил да си вземат изпити в гимназията и който е употребявал и им е показвал как се употребява кокаин.   С тази присъда е прието от съда като утежняващо вината обстоятелство – фактът, че Писов посреща дошлия дежурен патрул на улицата далеч от инцидента и го изпраща да доведе поемни лица, което направил с цел да се постигне и укрие целения резултат!!??!!   Съдът приема, че от прочита на протоколите и прослушване на записите на телефона може да се направи предположение, че мъжът, чийто глас е записан, се занимава главно със свеждане към проституция.   Но поради това, че телефонният номер не е регистриран на Ангел Димитров – не е доказано, че е неговия глас. /Как тогава след прослушване именно на тези телефон – на мястото на срещата и интимната си приятелка се озовава точно Ангел Димитров?/.   Съдът приема, че “заплахите, които обектът на разработката отправя към тези проституиращи жени, не са с цел да ги сведе към проституция, а с цел да изпълняват задължението си да изпращат пари”, поради което не вижда данни за извършено престъпление!   Съдът приема „освен СРС по делото са налице доказателствени средства, както и обективни находки, че Ангел Димитров понякога употребявал кокаин /показанията на приятелките му и намерения кокаин в урината при аутопсията/, и заключава: “От тях може да се съди, че той е ползвал или е намирал на други лица по тяхна молба кокаин за лична консумация, но не и че се е занимавал с пласиране на наркотици на много други лица.” !?!?   Лъжата в тази присъда явно ползва внушенията чрез медиите и на снимки на трупа на Димитров, без да се пояснява, че причината да изглежда така трупът е начинът, по който е настъпила смъртта – картина на бързо настъпила смърт – изразеното посиняване се дължи на остър кръвен застой в резултат на внезапно спиране на сърцето.   Този съдебен процес започна с тежко нарушаване и несъобразяване на правилата на наказателното производство и на нашите права! За съжаление – така и завършва за момента. Още преди започване на делото СЪДЪТ ОТКАЗА да разглежда внесеното от прокурора обвинение – за причиняване на смърт по непредпазливост, и даде задължаващи прокурора указания – да внесе обвинение за извършено умишлено убийство, извършено по особено жесток начин – с нанесен побой по особено мъчителен начин и на лице в безпомощно състояние.   Прокурорът внесе отново повдигнатото обвинение – за причиняване на смърт по непредпазливост, и след повторните указания и отказ от съда да гледа делото поиска отвод на съдията. Резултатът бе, че отстраниха прокурора от делото, определиха нов прокурор, който чинно изпълни и изпълняваше защита на експертизата на проф. Раданов.   Този прокурор беше повишен в развитието на делото и впоследствие се явяваше като прокурор и в апелативната инстанция.   А съдията, дал указания какво обвинение да се повдигне, още преди да е проведено пълно разследване, гледа делото и произнесе първата осъдителна присъда – 91 г. лишаване от свобода.   Тежко нарушение на правата ни бе извършено и при разглеждане на делото от Съда по правата на човека в Страсбург, на което дело не сме участвали, а на съда са представени само избирателно обслужващи жалбоподателите доказателства, без дори да е споменато, че заключенията на експертизата на проф. Раданов са категорично отхвърлени и е установено, че невярното заключение е извършено престъпление.   И тези присъди са произнесени “В името на народа”?! Призоваваме, сега вече не сме задължени да мълчим за доказателствата по делото – да бъдат разсекретени и публикувани всички доказателства по делото – да се чуят записите от СРС, прилагани на Ангел Димитров почти 6 месеца, защото на нашето общество и на нас ни е нужна оценката на народа. Тези присъди не са произнесени в интерес на народа и на обществото! Нас няма за какво да ни наказвате – ние изпълнихме задълженията си, както изисква законът и моралът.   Нас няма за какво да ни превъзпитавате – ние сме доказали службата си към обществото, самосъзнанието и отговорността си. Ние не сме лъгали – винаги съдействахме. Ние няма за какво да бъдем наричани убийци и изпращани в затвора като тежки криминални и общественоопасни престъпници – интерес да ни унижава има само престъпният свят.   С болка констатираме, че го постига. Но и НИЕ НЯМАМЕ ВИНА, поради което Ви призоваваме да обърнете специално внимание на този забравен случай и да ни подкрепите в борбата да бъде забелязана истината, която тропаше на вратата на съда, но явно някой смени бравата.   Всички човешки граници по този случай бяха прекрачени. Явно трябва – ОБРЪЩАМЕ СЕ КЪМ ВАС   С огромни признателност и благодарност към всички, които са и бяха до нас в тази нечестна и несправедлива борба, и ПРИЗОВАВАМЕ Уважаеми граждани, колеги, управляващи, общественост, ПОДКРЕПЕТЕ НИ В ОТСТОЯВАНЕТО НА ИСТИНАТА и ТЪРСЕНЕТО НА СПРАВЕДЛИВОСТ, нека тази система да се осъзнае, че е призвана да осъществява изкуството на ДОБРОТО и СПРАВЕДЛИВОСТТА, а не да служи на мракобесието.   28 април 2019 г., о.р. Мирослав Писов затвора гр. Бобов дол Иво Иванов Борис Механджийски Янко Граховски Георги Калинков", "date": "2019.05.02", "title": "Полицаите, осъдени за смъртта на Чората, в обръщение от затвора: Присъдата ни почива на лъжи!"}
{"url": "http://epicenter.bg/article/19-godishen-ubi-psihichno-bolen-vazrasten-mazh/181634/3/0", "text": "Мъж е убит в село Ножарево, задържан е 19-годишен младеж. Това съобщиха от пресцентъра на Апелативна прокуратура - Варна.  Окръжната прокуратура в Силистра ръководи досъдебно производство за умишленото убийство на 62-годишен мъж от село Ножарево. За 24 часа по Закона за МВР е задържан 19-годишният Хакан И. от селото, който е установен като извършител на престъплението по член 115 от НК.  На 1 май 2019 г. след 23.00 часа е получен сигнал в ОД на МВР в Силистра от кмета на село Ножарево за пострадал мъж, който лежал безпомощно в центъра на селото. Повиканият медицински екип установил смъртта на 62-годишния мъж с инициали А.М., който страдал от психично заболяване. Жертвата имала рана в главата.  Действията по разследването установили 19-годишния Хакан И. като съпричастен към тежкото криминално престъпление, което се наказва с лишаване от свобода от 10 до 20 години.  И жертвата, и 19-годишният младеж са употребили алкохол, като между двамата разправията започнала в местната кръчма.  Предстои Окръжната прокуратура в Силистра да привлече като обвиняем Хакан И. и да го задържи под стража до 72 часа с цел довеждането му в съда за вземане на постоянна мярка за неотклонение „Задържане под стража“. ", "date": "2019.05.02", "title": "19-годишен уби психично болен възрастен мъж"}
{"url": "http://epicenter.bg/article/Prokuraturata-poiska--quot-zadarzhane-pod-strazha-quot--za-trima-ot-potroshilite-patrulka-v-Kuklen/181653/3/0", "text": "Днес, 2 май 2019 г., Районна прокуратура-Пловдив внесе искане в съда за определяне на мярка за неотклонение „задържане под стража“ спрямо Р.К., на 22 г., привлечен като обвиняем за хулиганство, причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив – престъпления по чл. 325 ал.1 във вр. чл.20 ал.2 във вр. ал. 1 от Наказателния кодекс и по чл. 131 ал.2 т.4 във вр. чл.130 ал.2 от Наказателния кодекс по чл. 216 ал.1 във вр. чл. 20 ал. 2 във вр. ал. 1 от Наказателния кодекс.  Това съобщиха от пресцентъра на Апелативна прокуратура - Пловдив.   Същата мярка е поискана и спрямо В.К., на 25 г., привлечен като обвиняем за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив – престъпления по чл. по чл. 325 ал.1 във вр. чл.20 ал.2 във вр. ал. 1 от Наказателния кодекс и по чл. 216 ал.1 във вр. чл. 20 ал. 2 във вр. ал. 1 от Наказателния кодекс,  и спрямо И.А., на 21 г., за това, че на 28 април 2019 г., причинил лека телесна повреда на втори полицейски служител при изпълнение на служебните задължения – престъпление по чл. по чл. 131 ал.2 т.4 във вр. чл.130 ал.2 от Наказателния кодекс.  Спрямо 40-годишната З.К., привлечена като обвиняема за извършени хулигански действия на 28 април 2019 г., в гр. Куклен, обл. Пловдив, е определена мярка за неотклонение „Подписка“, а спрямо непълнолетния К.К., на 16 г., привлечен като обвиняем за това, че на същата дата и място, извършил хулигански действия и унищожил чужда движима вещ – задно обзорно стъкло на патрулен автомобил на ОД на МВР-Пловдив, е определена мярка за неотклонени „Под надзора на родител“.  Районен съд-Пловдив ще заседава днес по искането на прокуратурата за определяне на мярка за неотклонение „задържане под стража“ спрямо тримата обвиняеми. ", "date": "2019.05.02", "title": "Прокуратурата поиска \"задържане под стража\" за трима от потрошилите патрулка в Куклен"}
{"url": "http://epicenter.bg/article/Politsiyata-vleze-v-ofis-na-Minyo-Staykov-v-Karnobat/181654/3/0", "text": "Прокуратурата, ДАНС и МВР с акции в пет града - разследват измами с евросредства в София, Пловдив, Сливен, Карнобат и Бургас, съобщи Bulgaria ON AIR.  По неофициална информация акцията е във връзка с измами със средства по програмата \"Млад фермер\".  По информация на Bulgaria ON AIR разследването отново е стигнало до бизнесмена Миню Стайков. Той вече е обвинен в участие в организирана престъпа група, данъчни измами със стоки без бандерол.  От прокуратурата имат съмнения, че негови служители са кандидатствали по програма \"Млад фермер\", а несените щети най-вероятно са за над 7 млн. евро.  Миню Стайков е в ареста, въпреки че според адвоката му той е получил инсулт. Наложена му бе гаранция от 500 хил. лева, която Апелативният съд впоследствие отмени.", "date": "2019.05.02", "title": "Полицията влезе в офис на Миню Стайков в Карнобат, разследват злоупотреби с евросредства"}
{"url": "http://epicenter.bg/article/Rayonniyat-sad-ostavi-v-aresta-trima-ot-zadarzhanite-za-huliganski-deystviya-v-Kuklen-/181685/3/0", "text": "Пловдивският районен съд взе най-тежката мярка за неотклонение „задържане под стража“ спрямо Р.К., В.К. и И.А., които са обвинени в извършване на хулигански действия в гр. Куклен на 28.04.2019 г. Това съобщиха от пресцентъра на Съдебна палата – Пловдив.  Районният съд прецени, че от показанията на свидетелите, от направените огледи и от изготвените съдебно-медицинска и авто-оценъчна експертиза може да се направи обосновано предположение, че тримата обвиняеми са съпричастни към повдигнатите им обвинения за умишлени престъпления, наказуеми с лишаване от свобода.  Според съда е налице опасност при по-лека мярка за неотклонение тримата да извършат престъпление, включително и срещу правосъдието, за това им наложи мярка „задържане под стража“. Определението не е окончателно. То подлежи на обжалване пред Окръжен съд, като в случай на жалба, делото ще се разгледа на 9 май от 15.30 ч.  Спрямо Р. К., /на 22 г./, са повдигнат три обвинения, а именно за хулиганство, за причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив.  Спрямо В. К., на 25 г., са повдигнати две обвинения, а именно за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен.  И. А., на 21 г., е обвинен в това, че на 28 април 2019 г., причинил лека телесна повреда на втори полицейски служител при изпълнение на служебните задължения.  ", "date": "2019.05.02", "title": "Районният съд остави в ареста трима от задържаните за хулигански действия в Куклен "}
{"url": "http://epicenter.bg/article/Aktsiyatta-na-spetsprokuraturata-e-nasochena-sreshtu-zloupotrebi--svarzani-s-biznesmena-Minyu-Staykov/181709/3/0", "text": "Акциятта на спецпрокуратурата е насочена срещу злоупотреби, свързани с бизнесмена Миню Стайков. Проверките се извършват в офиса на бизнесмена в центъра на Карнобат. По непотвърдени данни проверката е свързана със злоупотреби с евросредства по програмата \"Млад фермер\", съобщава БНР. Съвместно с МВР и ДАНС, Специализираната прокуратура разследва измами със средства от европейски фондове. Акцията е на територията на София, Пловдив, Сливен, Карнобат и Бургас.. Според неофициална информация активизирането на спецобвинението е заради изтичащия в неделя максимално допустим от закона 8-месечен срок за постоянно задържане на алкохолния бос. Твърди се, че преди това ще му бъдат повдигнато ново обвинение, което да мотивира оставането на Стайков под стража. Утре трябва да стане ясно дали обиските днес в пет български града са били само заради действия на Миню Стайков. Ново обвинение за злоупотреба с евросредства би дало основание на прокуратурата да аргументира продължаване на задържането му. На няколко пъти от спецобвинението се противопоставяха на пускането му на свобода въпреки появата на Миню Стайков в съдебната зала с инвалидна количка и заключенията на медицинските лица. Без ново обстоятелство, каквото би било ново обвинение, прокуратурата е длъжна по собствена инициатива да промени мярката му за неотклонение,  а ако не – по искане на защитата на Стайков  спецсъдът е длъжен да го пусне. Преди месеци от Спецпрокуратурата обявиха, че има данни, че Стайков неправомерно е ползвал пари по тази програма. Жители на Карнобат казаха, че офисът се занимава с изкупуването на земеделски земи. Това е единственият офис на бизнесмена Миню Стайков в града. ", "date": "2019.05.02", "title": "Акцията на спецпрокуратурата е насочена срещу злоупотреби, свързани с бизнесмена Миню Стайков"}
{"url": "http://epicenter.bg/article/BOETs-se-opitva-da-zlepostavya-TsIK-/181710/3/0", "text": "Само ден, след като ЦИК се произнесе, че Делян Пеевски отговаря на всички изисквания да бъде евродепутат в отговор на сигнала на близкия до банкера-беглец Цветан Василев - БОЕЦ, лъсна, че въпросното НПО е излъгало по адрес на Избирателната комисия.  Сдружението се оплака публично, че ЦИК му е порязала сигнала, че Пеевски не отговарял на законовите изисквания да бъде избран за евродепутат на предстоящия вот, съобщава \"Монитор\".  Въпросната организация си скалъпи дори обвинения към ЦИК, която не била взела решение, а вместо това им изпратила писмо. И понеже не било решение, а писмо, те нямало как да обжалват пред ВАС. В същото време ден по-късно съобщиха публично, че са внесли жалба във ВАС срещу становището на ЦИК. Което пък от само себе си опровергава твърдението, че ЦИК ги е порязала.  Още в сряда от ЦИК обясниха, че твърдението на БОЕЦ е манипулативно, тъй като по сигнала е издадено протоколно решение, тъй като т. нар жалба на сдружението не съдържа реални данни за закононарушение.  Ако от БОЕЦ си бяха направили труда да прочетат закона, по който се пробват да топят Пеевски, щяха да узнаят, че изискванията са за доказване на условието \"живял през последните 6 месеца\" на територията на България или друга страна членка на ЕС.   И от ЦИК са направили проверка точно на това – има ли кандидатът за евродепутат настоящ или постоянен адрес у нас или в страна от ЕС. Проверката е показала, че всичко с документите на народния представител е изрядно и напънът да заличат Пеевски от листите за евровота претърпя фиаско.  Всичко това не попречи на изданията от медийното ветрило на подсъдимите олигарси Иво Прокопиев, Цветан Василев, Огнян Донев и авера им Сашо Дончев да ретранслират измислиците на БОЕЦ безкритично - явно силно разтресени от новината, че Пеевски за втори път е част от листата на ДПС за евровота и пробват всякакви манипулации, за да спънат кандидатурата му за Брюксел, подчертава \"Монитор\".", "date": "2019.05.02", "title": "БОЕЦ се опитва да злепоставя ЦИК "}
{"url": "http://epicenter.bg/article/Denitsa-Zlateva--Izklyuchitelno-vazhno-e-da-razvivame-balgarskata-ikonomika/181702/2/0", "text": "Кандидатът за евродепутат Деница Златева проведе среща с ръководството на Неохим, един от най-големите работодатели в област Димитровград, съобщават от пресцентъра на БСП.  \"Изключително важно е да развиваме българската икономика\", подчерта тя.  Златева отбеляза, че по време на срещата кандидатите за евродепутати са поели ангажимента да намерят механизми, за да се подпомогне фирмата.  \"Да се възползваме от възможностите на ЕС за подпомагане на химически предприятия\", коментира водачът на листата на БСП за Европейските избори Елена Йончева.  По време на посещението си в Неохим Йончева и Златева разговаряха със синдикатите към предприятието и посетиха два цеха за производство на амоняк и азотна киселина.  Йончева добави, че обезлюдяването на селата и на България е съществен проблем. В община Димитровград, където има 26 села, 4 училища са почти пред затваряне. Всеки млад човек между 20 и 39-годишна възраст напуска България поради липса на перспектива, констатира тя.", "date": "2019.05.02", "title": "Деница Златева: Изключително важно е да развиваме българската икономика"}
{"url": "http://epicenter.bg/article/Govoritelyat-na-TsIK--7-5-mln--lv--shte-struva-mashinnoto-glasuvane--s-naema-i-mnogo-sapatstvashti-deynosti/181703/2/0", "text": "Днес в Централната избирателна комисия официално бяха представени бюлетините за предстоящите европейски избори през май. Една примерна бюлетина бе показана и в студиото на Канал 3 от говорителя на ЦИК Александър Андреев, който бе гост в предаването \"Всичко коз\".  \"Това, което ще бъде различно е, че където е предпочитания и преференции – преференции ще бъде в скоби. Има разлики от бюлетините в предходните европейски избори, както и от предходните за Народно събрание. Това, което е различно от 2014 г. е, че имаме квадратче \"не подкрепям никого\". Тази бюлетина е действителна, но де факто това е недействителен глас, защото не подкрепя нито една политическа сила.  Другата разлика е, че преференциите вече са с трицифрено число – от 101 до 117\", обяви Андреев.  И поясни, че изборът ни в бюлетините трябва да бъде маркиран с \"Х\" или \"V\", без да се излиза от очертанията или да се навлиза в друго квадратче.  Днес стана ясно и къде ще бъдат разположени 3000-те машините за машинното гласуване. На какъв приницип обаче са избирани секциите, в които да са те? \"Секциите са избрани въз основа на методика, изработена от експерти. На основата на критериите, които ЦИК е възприела за разпределението. В зависимост от избирателите и въз основа на тези критерии на предишните избори, се е избрала къде могат да бъдат разположени. Както и натовареността на секциите, както и различни обективни критерии, които да дадат една представителност на машинното гласуване\", добави Андреев.  Той обясни и защо се е стигнало до ситуация машините да бъдат взети под наем, а не да бъдат закупени. А именно заради кратките срокове, в които е трябвало да бъдат приведени за евровота. По думите му в общественото пространство се е наложило мнение, че едва ли не сумата за наема е близка до тази, при която те биха били закупени, но това не е така.  \"7,5 милиона лева е общата прогнозна стойност за наема на тези 3 хиляди машини. В тази цена за машините, са включени освен наема, така и заплащането на редица съпътстващи дейности. Тъй като не е достатъчно да имаме една машина, която е доставена до България. Трябва да бъде обезпечена, да бъде качен софтуера... Има още дейности. Те трябва да бъдат поети от ЦИК – а в тези кратки срокове, от момента, в който бе въведено машинното гласуване, до изборите, времето е прекалено късо\", заяви Андреев и поясни, че всъщност благодарение на промените в Изборния кодекс ще бъдат 3000 и ще се премине към поетапно въвеждане на машинното гласуване, а ако е трябвало да останат текстовете в закона и решението на ВАС, трябваше машините да са 12 500.  По думите на Андреев не би трябвало да има притеснения за машинното гласуване, що се отнася до външна намеса.  \"Както е уредено в Изборния кодекс, машините не са свързани с интернет среда или предаването на данни чрез интернет. Тези данни, както са записани в машината, така ще бъдат предадени във флашка, която ще бъде криптирана и доставена в ЦИК.  При всички случаи машината след края на изборния ден изважда разпечатка. Данните се пренасят в протокола, заедно с хартиените бюлетини. Всички членове секционната комисия се подписват под протокола\", обясни Андреев.  Той не смята, че има основание за забавяне на преброяването на преференциалния вот и гарантира, че ЦИК ще се справи в законовия срок.  \"Няма основание към момента да считаме, че ще има някакво забавяне. Още повече и кандидатите в листите не са чак толкова много – само по 17\", добави Александър Андреев.  ", "date": "2019.05.02", "title": "Говорителят на ЦИК: 7,5 млн. лв. ще струва машинното гласуване, с наема и много съпътстващи дейности"}
{"url": "http://epicenter.bg/article/Mariya-Gabriel-v-Simitli--Evropa-v-polza-na-ezhednevieto-na-horata-e-nashata-kauza-/181705/2/0", "text": "  Колкото повече хора гласуват, толкова по-голяма заявка даваме, че България е фактор, а не в периферията на ЕС. Опитът е този, който отличава нас, кандидатите на ГЕРБ и СДС, от другите. Твърдост и дипломация – с това ме познават в Европа. Важен е опитът, защото особено сега, когато се договаря новата многогодишна финансова рамка, е важно да умееш да водиш преговори и да отстояваш позиция. Това заяви водачът на листата на ГЕРБ и СДС Мария Габриел на среща с жители от Симитли. На срещата присъстваха кметът Апостол Апостолов и народният представител Стефан Апостолов, съобщиха от пресцентъра на партията.  Мария Габриел сподели за важни конкретни проекти като WiFi4EU - инициативата за безплатен интернет, възможността училищата да се включат в Европейската седмица на програмирането, предложението й за отделяне на милиард и половина в следващата многогодишна финансова рамка за цифрови хъбове във всеки регион, което е шанс за регионите, за всяко населено  място и тласък за развитие. \"Ще работим повече за свързаността в селските райони, защото връзката все още не е като в градските\", каза Мария Габриел.  \"Обръщам се директно към младите хора, защото от юли месец 2018г. по моя идея стартира нова програма Цифрова възможност-платени стажове за младите хора в Европа. Искаме инициативата да обхване до 6000 студенти до края на 2020г. Те ще имат възможността в рамките на пет – шест месеца да направят платен от Европейската комисия стаж в технологична компания и да се запознаят на място, да разберат как новите технологии влияят на традиционните професии в сферата на земеделието и медицината. Не съм привърженик на Европа на големите декларации и стратегии. Това, което ме интересува, е Европа да има малки проекти, но всеки един от нас да усеща ползата в ежедневието си\", заяви водачът на листата на ГЕРБ и СДС Мария Габриел.  ", "date": "2019.05.02", "title": "Мария Габриел в Симитли: Европа в полза на ежедневието на хората е нашата кауза "}
{"url": "http://epicenter.bg/article/Tsvetelina-Penkova--V-EP-shte-se-borim-za-ednakvo-zaplashtane-za-ednakav-trud-i-mladezhkite-politiki-/181706/2/0", "text": "  „В Европейския парламент ще се борим за еднакво заплащане за еднакъв труд и младежките политики и детска гаранция. Младите хора имат нужда от подкрепа“. Това заяви кандидатът за евродепутат от „БСП за България“ Цветелина Пенкова в Крушовица, съобщиха от пресцентъра на партията.  Присъстващите на срещата споделиха, че не могат да отделят достатъчно средства, за да гледат децата си.  „Решенията са заложени във „Визия за Европа“ и ще се борим за европейска гаранция, която гарантира достъп до здравеопазване, образование и всичко необходимо за грижите на едно дете“, допълни тя.  Пенкова представи политиките, които предлага „БСП за България“ в своята платформа за предстоящите избори.  „Искаме да чуем проблемите на хората и по какъв начин можем да им помогнем. Ниските доходи и ниските пенсии са основен проблем не само тук, но и за цяла България“, каза още кандидатът за евродепутат.  Тя подчерта, че БСП е постигнала много в борбата срещу двойните стандарти при храните.  Пенкова посочи и други важни теми, обсъдени по време на срещата: необходимостта от достойни доходи и пенсии, Европа на две скорости и как този процес трябва да бъде спрян, младежките политики и детската гаранция.  ", "date": "2019.05.02", "title": "Цветелина Пенкова: В ЕП ще се борим за еднакво заплащане за еднакъв труд и младежките политики "}
{"url": "http://epicenter.bg/article/Momchil-Nekov--Subsidievadstvoto-na-GERB-e-vinovno-za-izmiraneto-na-pchelite-v-Balgariya-/181707/2/0", "text": "  „Смъртността на пчелите от Северезападна България до Добруджа и от Бургаско до Пловдивско говори за системен проблем и провал в правенето на политика в МЗХГ. Министерството се превърна в машина за раздаване на пари в зърнопроизводството, която е на път да унищожи българското пчеларство. Липсата на наказания и на глоби за зърнопроизводители, които пръскат без предупреждение или в грешните часове, са причина за кризата в българското пчеларство.“ Това коментира кандидатът за евродепутат от \"БСП за България\" Момчил Неков във връзка с многобройните случай на масово измиране на пчелите в страната, съобщиха от пресцентъра на партията.  “За хиляди българи пчеларството е възможност за допълнителни доходи, в опит да се справят с икономическия и социален натиск, на които са подложени всички. Пчеларството, както всички други сектори в животновъдство, изисква инвестиции и разходи. Масовото изтребване на пчелите тази година обрича стотици българи на още по-тежко икономическо състояние, защото те няма да успеят да произведат и реализират мед”, каза още българският представител в Комисията по земеделие в ЕП Момчил Неков. Той изтъкна, че в Европа се утвърждава използването на пестициди, които са безвредени за пчелите, но явно някой у нас има интерес те да не се ползват или популяризират. Според него, вместо да се мисли за плащане за еко-услуга “опрашване” в България, земеделието върши \"меча услуга\" - изтребване на пчелите  \"Смъртност поради пръскане от Плевенско до Добруджа и из Южна България говори само за едно - “политика на парче и паричка”. Ако не се вземат мигновени мерки, скоро в България няма да се произвежда български пчелен мед”, каза още Неков. Той добави, че не може да се пропусне и фактът, че дигитализирането в пчеларството също може да помогне. \"Има български комисар с този ресор, но явно говоренето става само на хартия или по ПР събития и е само с пожелателен, почти мечтателен характер.\"- отбеляза Неков.  “Като докладчик по темата Пчеларство в ЕП, аз заставам зад българските пчелари и подкрепям техните действия и протести във връзка с масовото отравяне на пчелите, както съм го правил през целия си мандат като евродепутат”, допълни още Момчил Неков.  Миналата година Европейският парлмент прие Доклада за пчеларството, в който бяха включени мерки за по-добро финансиране, за справяне с наличието на фалшив мед на пазара и с проблемите с етикетирането, както и за запазване на разнообразието от регионални видове пчели. В този доклад, както и в приетия документ за пестицидите, Момчил Неков предложи мерки за справянето с проблема с нелегалните препарати, внос от страни извън ЕС, които влияят върху смърността и тровят пчелите.  ", "date": "2019.05.02", "title": "Момчил Неков: Субсидиевъдството на ГЕРБ е виновно за измирането на пчелите в България "}
{"url": "http://epicenter.bg/article/Georgi-Dimov---quot-Pohodat-na-nadezhdata-quot--na-migrantite-v-Turtsiya-e-poredniyat-opit-za-shantazh-ot-Ankara-/181708/2/0", "text": "Походът на надеждата, при който около 30 000 мигранти могат да се насочат към България от Турция, е поредният опит за шантаж от Анкара. Това каза за обзорното предаване „Това е България“ на Радио „Фокус“ бившият генерален консул на България в Одрин Георги Димов.  „Това оръжие се използва по три направления и съображения, лично от сегашния президент Реджеп Тайип Ердоган. На първо място – за политически натиск, получаване на визова либерализация за пътуване на турски граждани в ЕС, както и за преразглеждане и модернизация на митническия съюз и евентуално продължаване на преговорите за присъединяване. На второ място – увеличаване на финансовите траншове от Брюксел, именно заради мигрантската тежест. Третото направление е в посока попълване на дълбоките пробойни в днешното плачевно състояние на турската икономика с насочени за бежанците еврофондове“, обясни бившият генерален консул на България в Одрин.  Георги Димов припомни, че преди месец е имало подобен опит за шантаж, отново в близост до границата с България, когато хиляди мигранти са пристигнали в Одрин.  \"Има оценки, според които кризата в Турция представлява заплаха за страните с възникващи пазари – 22 държави, включително България. Това се усеща, защото заради срива на турската лира, българският износ се затруднява и се увеличава вноса. Има постоянно нарастващ външнотърговски дефицит\", обобщи Георги Димов.  ", "date": "2019.05.02", "title": "Георги Димов: \"Походът на надеждата\" на мигрантите в Турция е поредният опит за шантаж от Анкара "}
{"url": "http://epicenter.bg/article/Daritkova-otkri-v-Svilengrad-nov-tsentar-za-TELK-i-obshtezhitie-kam-mestnata-bolnitsa/181711/2/0", "text": "Председателят на ПГ на ГЕРБ и председател на здравната комисия в парламента д-р Даниела Дариткова откри първата в страната ТЕЛК, създадена по силата на новия правилник. „Това прави нашата МБАЛ-Свиленград иноватор в България“, подчерта при откриването управителят на болницата д-р Димитър Ермов. Той увери, че законадателната реформа, направена по отношение на ТЕЛК-овете е работеща и примерът е тук, в Свиленград, съобщиха от пресцентъра на ГЕРБ.  Веднага след това официалните гости, сред които – народните представители от ГЕРБ Евгения Ангелова, д-р Георги Станков и Митко Полихронов, заместник-министърът на здравеопазването Светлана Йорданова, областният управител на Хасково Станислав Дечев, кметът на Свиленград инж. Георги Манолов, кметът на Любимец инж. Анастас Анастасов разгледаха и новопостроеното общежитие за медицински персонал в МБАЛ Свиленград.  Местната болница е единствената в България, която разполага със собствен жилищен фонд. Общежитието е в двора на болницата. Построяването и обзавеждането му струват 680 000 лева. 556 000 лева са от бюджета на Общината, а собствените средства на МБАЛ са около 125 000 лева, съобщи управителят д-р Ермов. В сградата има 15 апартамента, където ще живеят без наем лекари и медицински сестри, идващи в Свиленград от Стара Загора, Хасково, Димитровград, Ямбол и др.  „Няма малки и големи болници, а такива, които работят добре и инвестират в специалисти и техника“, подчерта д-р Димитър Ермов по време на откриването на сградата. Д-р Даниела Дариткова призна, че посещава много общински болници, но е останала изключително впечатлена от свиленградската.  „Това е прекрасен пример как нещата се случват, когато болничното ръководство работи рамо до рамо с местната власт. Надявам се този добър пример да бъде популяризиран във всички краища на България. Ние трябва да се учим от това, което сте направили“, заяви д-р Дариткова.  Зам.-министър Светлана Йорданова подчерта, че здравеопазване се прави не само с пари, а с нахъсани за работа хора в името на пациента.  „Днес откриваме не просто общежитие, а модерно обзаведен дом. Вие сте изключителен пример, че единственият път на младите хора не е да се спасяват в чужбина, а да останат тук, където сме им създали условия за реализация“, сподели Йорданова.  ", "date": "2019.05.02", "title": "Дариткова откри в Свиленград нов център за ТЕЛК и общежитие към местната болница"}
{"url": "http://epicenter.bg/article/Momchil-Nekov--Za-zemedelieto-sa-nuzhni-napoitelni-sistemi-i-elektronen-registar-/181712/2/0", "text": "  Кандидатът за евродепутат от „БСП за България” Момчил Неков се срещна с граждани в Панчарево. На срещата той засегна темите за земеделието и младежките дейности, които бяха част от неговата работа през целия му мандат. Това съобщиха от пресцентъра на БСП.  „В земеделието начините да подпомогнем българските фермери са чрез аграрна наука и напоителни системи, както и чрез електронен регистър на земеделието. Това са смислени политики и инвестиции. Ако усвоявахме европейските пари по адекватен начин, нямаше хората да са разочаровани и да са евроскептици. Ако виждаха реален резултат от субсидирането”, категоричен бе Неков  „Друг много голям проблем в България е липсата на обединение в земеделската дейност. Имали сме такива кооперативи и сме ги оставили да изчезнат. Сега хората трудно се обединяват”, продължи Момчил Неков по темата след въпроси на събралите се граждани. Той добави, че е важно да се знаят конкретните проблеми в сектора, за да може да се помогне чрез европейски политики. „Затова и постоянно съм сред хората в земеделския сектор, защото добрата европейска практика е да се работи в конкретика и в ресор”, добави той.  Неков със съжаление посочи, че сме единствената държава, в рамките на ЕС, която няма регламентиран закон за доброволчеството. Същевременно точно в рамките на българското председателство беше създаден Европейският корпус за солидарност-възможност за валидиране на знания, придобити по време на доброволчески дейности, както и възможност за практическо учене на езици. „За тези дейности от ЕС са заделени милиард и двеста милиона евро бюджет, от който ние в България не може да се възползваме заради липсата на законодателство”, поясни още кандидатът за евродепутат от левицата.  Срещата премина в активен дебат и интерес към работата на действащите евродепутати.  ", "date": "2019.05.02", "title": "Момчил Неков: За земеделието са нужни напоителни системи и електронен регистър "}
{"url": "http://epicenter.bg/article/Ivo-Hristov--BSP-tryabva-da-predizvika-predsrochni-izbori--zashtoto-upravlenieto-e-pagubno-za-Balgariya/181713/2/48", "text": "В кампанията за европейските избори се влезе през вътрешната политика, а не през европейските теми. Това каза за обзорното предаване „Това е България“ на Радио „Фокус“ кандидатът за евродепутат от „БСП за България“ Иво Христов.  По думите му това показва, че българската вътрешна политика вече е част от европейската мозайка. Той допълни, че разразилите се в последно време скандали показват нелицеприятната родна действителност пред Европа.  „Корупцията, която от години е проблем, идентифициран от Европа, и поставена под определено наблюдение, излиза наяве. Вече е трудно да не бъде забелязвана. Мониторинговия механизъм не дава никакъв резултат – с годините той се политизира, превърна се в инструмент за подкрепа от ЕНП към нейната посестрима ГЕРБ в България. Последният доклад бе изтълкуван положително от близките до властта български медии. Непосредствено след него гръмнаха серийните скандали – „Апартаментгейт“, къщите за гости и N-брой други, които вече е трудно да бъдат изброени. Те опровергаха констатацията на мониторинга“, каза още кандидатът за евродепутат на левицата.  Иво Христов обясни, че евроизборите навсякъде имат национален залог, което показва, че Европа се „просмуква“ във всички общества, които съставляват ЕС. Щом европейските решения са предмет на дискусия в националните дебати – това значи, че Европа е слязла до гражданите. Залогът за БСП е огромен, защото има национална задача - тя трябва да предизвика предсрочни избори, защото сегашното управление е пагубно за демокрацията в България, обобщи кандидатът за евродепутат на левицата  ", "date": "2019.05.02", "title": "Иво Христов: БСП трябва да предизвика предсрочни избори, защото управлението е пагубно за България"}
{"url": "http://epicenter.bg/article/Tsvetanov--Lesno-e-da-atakuvame-nashite-oponenti--no-predpochitame-da-pokazhem-na-horata-postignatoto/181714/2/48", "text": "  Лесно е да атакуваме нашите политически опоненти, но ние предпочитаме да покажем на хората постигнатите резултати. Това каза председателят на Националния предизборен щаб на ГЕРБ и зам.-председател на партията Цветан Цветанов в Гоце Делчев по време на среща с представители на бизнеса и граждани.  Заедно с Цветан Цветанов в Гоце Делчев бяха кандидатът за член на Европейския парламент от листата на ГЕРБ и СДС Асим Адемов, областният координатор на ГЕРБ – Благоевград и народен представител Даниела Савеклиева и народният представител д-р Емил Тончев.  „Благоевградска област може да се гордее със своите кандидати за евродепутати Мария Габриел, Асим Адемов и Андрей Новаков, които доказаха, че могат да защитят интересите на българските граждани пред Европа. Те имат комуникация с всички райони на страната и с хората. Благодаря специално на Асим Адемов, който посещава много региони. Той е човек, който гражданите на много български населени места уважат и искат да видят, защото с работата и отношението си към тях – спечели доверието им“, каза още Цветанов.  Зам.-председателят на ГЕРБ обясни, че хората искат да имат постоянна комуникация с всички онези, които ни представляват в Брюксел.  „Искат да говорят с тях за европейските политики, въпреки че нашите опоненти се опитват да извадят от дневния ред на страната точно тази тема. Днес БСП не прати представител на дебата, който се проведе по една от националните телевизии, защото не могат да говорят за политики, а искат кампанията да премине чрез вътрешна конфронтация, насочена към останалите кандидати\", допълни Цветанов. Според него политика не се прави по този начин и подчерта, че дебатът днес е показал, че има теми, които са обществено значими и които могат да обединят различните партии.  „Със СДС обединихме усилията си, за да не пилеем гласовете на нашите избиратели, но и да подкрепим Манфред Вебер. Така ние даваме ясен знак пред Европа, че ще работим заедно\", каза още Цветанов. Той призова всеки един български гражданин да се вгледа колко променена е страната ни и да си даде сметка колко много европейската солидарност е допринесла за това. Като пример за тези свои думи Цветан Цветанов изтъкна ключовата за Благоевградския регион АМ „Струма“.  „Много са тези, които искат да правят политика чрез омраза, но за мен е по-важно да се решават проблеми, както в случая с изгорялото читалище в село Скребатно. Там заедно с кмета, който е издигнат от друга партия, ще направим всичко възможно то да бъде възстановено за хората, защото читалището е място, което дава възможност да съхраняваме културата\", подчерта Цветанов.  Той отбеляза, че в Рибново, в Гоце Делчев, а и на много други места - продължават да се инвестират средства за енергийна ефективност и подобряване на образователната инфраструктура.  „700 млн. лв. от Оперативна програма „Региони в растеж\" бяха инвестирани за подобряване на образователната инфраструктура на 500 училища и детски градини. За всички сгради в цялата страна ще ни бъдат необходими 9 млрд. – това можем да постигнем чрез стабилност и усвояване на европейски фондове, Норвежки и Швейцарски механизми\", уточни Цветанов. Той коментира, че образованието е един от основните приоритети за ГЕРБ и правителството на Бойко Борисов, като до 2021 година ще се опитат да направят така, че заплатите на учителите да достигнат нива, които ще направят тази професия привлекателна за младите.  Според Цветанов е много важно хората да знаят какво правят евродепутатите ни в Европа. По думите му особено важни са темите като мобилност, добри отношения със съседните ни страни и опазване на външната граница на Европейският съюз. „Важно е да имаме диалог с нашите съседи. Много хора обвиняват премиера Бойко Борисов, че поддържа добри отношения с Турция, но благодарение на тях няма мигрантски натиск към България\", каза Цветанов, отбелязвайки че не така стои въпросът с Гърция.  Цветанов подчерта, че темата „Западни Балкани\", която е била приоритет за България по време на европредседателството ни е дала много резултати, един от които е подобряване отношенията между Гърция и Северна Македония.   Председателят на Националния предизборен щаб на ГЕРБ допълни, че ако партията влезе в тона на БСП - фокусът върху европейските политики, който е истински важният за тези избори, ще се измести. „Ние не трябва да превръщаме политиката в агресия, търсейки политически дивиденти. Такива могат да бъдат постигнати само чрез реални политики, които допринасят за решаването на проблемите\", коментира Цветанов. Той добави, че през годините чрез националния бюджет и европейските фондове са били решени много проблеми. Цветанов бе категоричен, че без стабилност няма как да бъдат постигнати резултати и чрез предсрочните избори, каквито искат опонентите на ГЕРБ - няма да се решат проблемите.  Кандидатът за член на Европейския парламент от листата на ГЕРБ и СДС Асим Адемов подчерта, че за двете години като евродепутат се е уверил, че в Брюксел се защитават националните интереси на страната ни. „Заедно с колегите ми от ГЕРБ в Европейския парламент показахме, че сме силен отбор и постигнахме много резултати. Защитихме достойно името на България в Европейския парламент и Европейския съюз. Смятам, че с постигнатите резултатите имаме основание да застанем пред вас и да поискаме вашата подкрепа\", каза още Асим Адемов.  ", "date": "2019.05.02", "title": "Цветанов: Лесно е да атакуваме нашите опоненти, но предпочитаме да покажем на хората постигнатото"}
