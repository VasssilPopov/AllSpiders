{"url": "http://epicenter.bg/article/Roditeli-tichaha--natovareni-s-uchebnitsi-v-parka--prizovavat-vlastite-da-reshat-problema-/142103/2/0", "text": "Въвеждане на стандарт за тежестта на ученическата раница, обвързан с процент от теглото на детето. Това поискаха участниците в инициативата „На чужд гръб и 10 ученически раници са малко” за намаляване на тежестта на ученическата раница. Те предизвикаха внимание върху проблема отново, като организираха надбягване с ученически раници за възрастни, предаде репортер на БГНЕС.  Народът мъдро е казал – На чужд гръб и сто тояги са малко. Нека с гърбовете си усетим какво им е на децата! Искаме ли, можем ли да се поставим на тяхно място? Грижа ли ни е? Можем ли да взимаме полезни решения за тях?, предизвикваха организаторите във фейсбук.  „Сблъскахме се с липса на чуваемост - между родители и учители, между родители и институции. Проблемът стои на дневен ред повече от 10 години. Всяка учебна година говорим за тежестта на раниците и след това въпросът остава нерешен до следващата учебна година. Организирахме това тичане, за да се поставим на мястото на децата, да видим какво им е всеки ден да са със 6-7-8, понякога 10 кг. на гърба си”, каза Екатерина Панова, една от родителите, които организират инициативата.  Те са направили предложения и най-основното, което искат, е министерството да въведе стандарт за тежестта на ученическата раница, обвързан с процент от теглото на детето. Сред другите им предложения за намаляване на тежестта на ученическата раница са и: училищни шкафчета за всяко дете, интерактивни дъски в клас, вместо задължителното носене на учебник, електронни учебници.  Една четвърт от теглото на дъщеря ми е теглото на раницата, каза Екатерина Панова. Момичето е 5 клас и сама казва, че раницата наистина тежи доста.  „Доста ми тежи и следобед като я нося до вкъщи, се връщам с болки в гърба, и това не е добре. Трябва да се предприемат някакви мерки”, казва дори малката Ени.  В надбягването се включи и Антонина, макар нейните деца да са още са в градинска възраст и все още не е минала по този път. Тя дойде с раницата на Бубето, която вече е 4 клас.  „Според мен всички трябва да подкрепим децата. Моите деца може в момента да не са в училище, но след 2-3 години ще отидат и проблемът ще си остане, ако не го разрешим”, каза жената. Бубето също беше тук и не скри, че раницата й тежи. Призна, че баща й я води с колата и тя слага раницата когато слезе от нея, някои дни раницата е по-тежка, някои е по-лека.  „Тати носи две раници по принцип, защото и на Мартин раницата нося. Тати се справя, но когато се наложи на мама някой път, това са над 15 кг и не е много лека задача, честно казано”, споделя и Васил.  Мъжът всъщност е и председател на Инициативен комитет за качествена и иновативна образователна система и каза, че са имали среща с министър Вълчев. Министърът уверил, че имат 9 мерки, които обаче не могат да се приложат веднага.  „Нашият Инициативен комитет направи предложение като не могат да се приложат веднага, да се направи стратегия, в която е разписано до края на мандата или в следващите три години всички тези мерки да бъдат реализирани, за да се реши този проблем. Строго разписани с времеви диапазони и т.н.”, каза той.  Омбудсманът Мая Манолова също дойде в парка и участва в тичането.  „Трябва някой да се ангажира, че ще вземе мерки. Те са различни и са възможни - електронни учебници, шкафчета в училище, по-леки учебни помагала, по-леки учебници. Има различни решения, просто на някой трябва да му пука, да чуе и да вземе необходимите мерки”, каза омбудсманът. Тя предизвика отговорните институции да прекарат един ден с един шестокласник, с неговата раница и с неговата учебна програма.  „Мисля, че след това ще има по-бързи мерки”, посочи тя. Инициативата очакваше възрастни с децата и раниците и в други градове - Пловдив, Варна, Бургас и Видин. ", "date": "2017.12.03", "title": "Родители тичаха, натоварени с учебници в парка, предизвикват властите да решат проблема "}
{"url": "http://epicenter.bg/article/Dora-Yankova--S-byudzheta-za-2018-g--GERB-ostavi-razvitieto-na-zdraveopazvaneto-vav-frizera-/142097/2/0", "text": "„Не може да се подменя волята на народа, чрез депутатите, и да се нарушава Конституцията.” Това заяви по БНР народният представител от ПГ на „БСП за България” Дора Янкова по повод заявлението на парламентарната група, че ще даде на КС процедурата по приемането на държавния бюджет за 2018 г.  За средствата, предвидени в бюджета за здравеопазване, Дора Янкова коментира, че ГЕРБ отново са заложили на статуквото, а всичко, свързано с иновации в сектора и модерно здравеопазване, е замразено.  „Проблемите си останаха, както и 500 милиона лева задължения на многопрофилните и държавните болници”, добави народният представител.  На въпрос, свързан с вота на недоверие, заявен от страна на левицата, Дора Янкова коментира, че във вторник на заседание на парламентарната група „БСП за България” ще бъде обсъждан именно този въпрос.  Във връзка с исканите промени на Конституцията от страна на ГЕРБ заради приватизацията, Дора Янкова заяви, че БСП категорично е на позиция – да се сложи на масата всичко за прехода.  „Ние нямаме никакви притеснения да започнем дебат по тази тема. Затова има и инициатива за разговори между лидерите на парламентарните партии, изслушване на главния прокурор- какви наказателни производства е имало във връзка с приватизацията, изслушване на министъра на икономиката - да сподели колко са дружествата, има ли щети, и не само изслушване, но очакваме и мерки”, обясни Дора Янкова.  По отношение на тежкото положение в Смолянския регион заради обилните валежи, Дора Янкова коментира, че от сутринта обстановката е по-спокойна. Тя се обърна към всички родопчани - да проявят повече човешка солидарност и взаимопомощ един към друг. Янкова коментира, че е нужно създаване на фонд, в който общините да имат средства за почистване на реките и да ги подготвят за подобни тежки ситуации. Тя добави, че е правила такова предложение в парламента, но то не е било прието.  ", "date": "2017.12.03", "title": "Дора Янкова: С бюджета за 2018 г. ГЕРБ остави развитието на здравеопазването във фризера "}
{"url": "http://epicenter.bg/article/Ninova--Vazhni-sa-pravata-na-balgarite-vav-Velikobritaniya-pri-pregovorite-za-izlizaneto-y-ot-ES/142098/2/0", "text": "\"В рамките на заседанието на Съвета на ПЕС разговаряхме за това, че България поема председстелството в сложен момент, когато се водят съществените преговори за излизането на Великобритания от ЕС.\" Това написа в своя Фейсбук профил лидерът на БСП Корнелия Нинова.  \"Радвам се, че се срещнах с Джереми Корбин - председател на лейбъристите. В този процес за нас са важни последиците за общата европейска политика, но също толкова важни са придобитите вече права на българските граждани на Острова и тяхното бъдеще. Това подчертах и при двустранните ми срещи с левите лидери от Европа. Радвам се, че за това имаме подкрепата от нашето политическо семейство\", добави още тя.  ", "date": "2017.12.03", "title": "Нинова: Важни са правата на българите във Великобритания при преговорите за излизането й от ЕС"}
{"url": "http://epicenter.bg/article/-PES-iska-Gugal-i-Feysbuk-da-plashtat-danatsi-v-Evropa/142100/2/0", "text": "Съветът на Партията на европейските социалисти одобри 40 мерки за бъдещето на Европа. Сред тях е даване на европейска перспектива пред страните от Западните Балкани и разширяване на Общността.   Целта на евросоциалистите е едновременно да се намалят вноските на държавите членки, като се запази кохезионната политика, а разликата в средствата да се набави за сметка на облагането с данъци на гиганти като Фейсбук и Гугъл. В момента те реализират гигантски печалби в ЕС, без да плащат данъци.   40- те мерки са от областта на социалната политика, финансите и екологията. Европейските социалисти са за намаляване на разликите във възнаграждението между мъжете и жените. Цел - с 2% на година. Също така - намаляване на разликата в пенсиите. Сега жените имат 40% по- ниски пенсии.   Утвърждаване на черна листа на данъчните убежища и на фирмите, които извършват данъчни измами, е основната част от финансовите идеи на червените. Приемане на облагане на финансовите транзакции и данъци за гигантите като Гугъл и Фейсбук.   Завършване на банковия съюз е друга от мерките. Парламентарен контрол върху еврогрупата. Нов пост - финансов министър на Европейския съюз, който да бъде член на ЕК и шеф на еврогрупата и да се отчита пред Европейския парламент. Кохезионната политика е приоритет за следващата многогодишна финансова рамка - от 2020 до 2027 г. Целта е размерът на средствата да бъде увеличен или поне запазен, тъй като десните искат да ги урежат. Европейският бюджет да бъде увеличен, заряди новите предизвикателства, като миграцията. Но вноските на държавите членки да бъдат намалени, като разликата се покрие от облагането на финансовите транзакции.  ", "date": "2017.12.03", "title": "ПЕС иска Гугъл и Фейсбук да плащат данъци в Европа"}
{"url": "http://epicenter.bg/article/Stanishev-v-Lisabon--shte-se-borim-za-sotsialna-Evropa-na-edna-skorost-i-bez-byudzhetni-ogranicheniya-/142093/2/0", "text": "„Искаме Европа да остане обединена – без скорости, без бюджетни ограничения и без социални неравенства.“ Това заяви Сергей Станишев в речта си на заседанието на Съвета на ПЕС в Лисабон, съобщиха от пресцентъра на БСП.  „След днешните дебати нашето политическо семейство е обединено зад силно послание: Европа може да бъде различна. Партиите-членки на ПЕС предлагат реална алтернатива на настоящата мантра на десницата за затягане на коланите, неравенство и национализъм. Имаме три важни политически битки през следващата година: да превърнем прокламацията от Гьотеборг за Социалния стълб в реални действия – в политика на Комисията и на правителствата. Да се борим за нова реформа на Еврозоната, основана на икономическа и социална конвергенция. Да се противопоставим категорично на бюджетните ограничения, предлагани от десните в следващата Многогодишна финансова рамка на ЕС. Да, разходите нарастват: нужни са средства за миграцията, за отбрана и др., но това не означава да се режат пари от други политики – като кохезионната и земеделската. ЕС се нуждае от собствени ресурси, като данъка върху финансовите транзакции, например.“  Президентът на ПЕС посочи, че през 2009 г. именно левицата предложи избирането на Общ кандидат на всяка от политическите партии за председател на ЕК. „Тогава другите политически сили ни последваха и дадохме шанс на европейските граждани сами да избират председателя на Комисията. Днес сме готови за следващата крачка – да направим процедурата още по-отворена – да вървим към първични избори на кандидатите вътре в самите европейски политически семейства. Левите премиери и лидерите на социалистическите партии от цяла Европа заявиха ангажимента си да изберат кандидата на ПЕС в отворен и демократичен процес, обсъждайки възможността за избори при наличието на повече от един кандидат.“  „Ние, социалистите, трябва повече да си вярваме. Направили сме толкова много. Нашите ценности са в основата на ЕС. И както каза Джефри Сакс преди месец в Брюксел: социалдемокрацията е туптящото сърце на човечността. Нека продължим да променяме Европа.“, призова делегатите и ПЕС активистите Станишев.  Лидерът на европейските социалисти благодари на домакина на заседанието – португалския премиер Антонио Коста. „Неговото правителство ни даде възможност да видим как чудото работи. Резултатите са пример и вдъхновение.\", продължи Сергей Станишев и цитира добрите икономически показатели на страната. \"Помня колко депресирани бяха хората в Португалия през 2015 г., нямаха перспектива. За 2 години правителството стабилизира икономиката и банковия сектор, разкри 270 хиляди нови работни места и за първи път от 1994 г. насам се намаляват разликите между най-бедните и най-богатите в страната. Португалия значително намали дълга и дефицита си, както и безработицата, благодарение на инвестиции и адекватни мерки\", похвали Станишев политиката на Коща.  Премиерът-домакин благодари на президента на ПЕС за подкрепата на Съвета и посочи, че именно „социалистите правят разликата: благодарение на Стефан Льовен – министър-председател на Швеция, имаме Социалния стълб от Гьотеборг. На нашите комисари в ЕК са поверени ключови ресори. Ние отстояваме Социална Европа на заседанията на Европейския съвет. Затова е важно да печелим избори – догодина в Италия, Швеция и Унгария. Не знам какво мислят моитe приятели от Германската социалдемократическа партия, но съм сигурен, че участието им в бъдещото правителство ще направи дебата за Европа много по-смислен. Без тях Германия и целия ЕС ще бъдат тласнати от десните към още по-големи ограничения.“  “Трябва да имаме обща валута, която ни обединява, а не ни разделя. Едно време мечтаехме човек да стъпи на Луната. Това се случи. Сега мечтаем за нещо на Земята – всички хора да живеят достойно и да намерят щастието си, преодолявайки неравенствата.”, завърши речта си Антонио Коща.  ", "date": "2017.12.03", "title": "Станишев в Лисабон: ще се борим за социална Европа на една скорост и без бюджетни ограничения "}
{"url": "http://epicenter.bg/article/Kak-da-se-predpazim-ot-hakerski-ataki--/142094/2/0", "text": "Хакерските атаки зачестяват както в България, така и по цял свят. С този проблем не могат да се справят дори и страни, които разполагат с големи ресурси и с най-добрите софтуерни инженери, пише Дарикнюз.  Как да се предпазим от хакерски атаки и да изградим по-добра защита за нашия компютър и пароли, полезни съвети дадоха преподаватели от Висшето училище по мениджмънт във Варна.  Един от най-сигурните методи да се предпазим от хакерски атаки е да не изключваме защитната стена на компютъра, таблета или телефона си.  „Мерките са много. Освен стандартните - да не се свалят и да не се отварят прикачени файлове от имейли, съмнителни програми от интернет”, твърди доц. д-р Николай Райчев пред БНТ.  Обект на хакерски атаки са и нашите пароли. За да бъдат защитени трябва да съдържат повече на брой символи. По-добрата защита включва използването на специални символи, като наклонени черти, кльомба и съединителния съюз - амперсанд.  „По-важното в случая е да ползваме различни пароли. Ако ползваме една парола, да не я въвеждаме в сайтове, които не ползват криптиран трафик”, акцентира той.  Хакерите използват всякакви начини, за да разбият определена компютърна система, като най-честият капан е залагане на зловреден софтуер - тип „троянски кон”.  \"По много начини може да се хакне една система, включително ако си изключим защитната стена и можем да свалим най-различни приложения, инсталираме, те отварят слушат на различни портове”, коментира доц. Райчев.  За да се предпазят от големи щети, фирмите наемат т.нар. етични хакери, които пробиват защитата им и показват слабите страни на даден сървър. Този метод е разпространен в цял свят.  ", "date": "2017.12.03", "title": "Как да се предпазим от хакерски атаки? "}
{"url": "http://epicenter.bg/article/V-ponedelnik-oshte-dazhd-i-snyag--temperaturite-padat-/142095/2/0", "text": "През нощта над по-голямата част от страната облачността ще се задържи значителна, временно разкъсване ще има в Южна България. Слаби превалявания от дъжд ще има на отделни места, главно в източната половина от страната, а от сняг - в планините и планинските райони. Минималните температури ще са между 0 и 5 градуса, предава Дарик.  В понеделник през страната ще премине студен атмосферен фронт. С преминаването на фронта от запад на изток ще има превалявания, отначало от дъжд, който, с понижението на температурите, на места ще преминава в сняг.  От северозапад облачността бързо ще се разкъсва и до вечерта над западната половина ще намалее до незначителна. Ще духа до умерен вятър от запад-северозапад. Максималните температури ще са между 3 и 8 градуса. Атмосферното налягане ще се повишава и ще е по-високо от средното за декември.  В планините ще е облачно с валежи от сняг. Ще духа умерен до силен северозападен вятър. Максималната температура на 1200 м ще е около 3 градуса, на 2000 м - около минус 2 градуса.  По Черноморието ще е облачно със слаби валежи от дъжд. Ще духа до умерен северозападен вятър. Максималните температури ще са 8-10 градуса. Температурата на морската вода е 12-13 градуса, вълнението на морето ще бъде е 1-2 бала.  ", "date": "2017.12.03", "title": "В понеделник още дъжд и сняг, температурите падат "}
{"url": "http://epicenter.bg/article/Priklyuchi-zalesyavaneto-na-AM--quot-Trakiya-quot--kray-Karnobat-/142096/2/0", "text": "Готова е оградата от кипариси, която трябва да спира снега на АМ „Тракия” край Карнобат. До залесяването на 350 метра от аутобана се стигна, след като миналата зима стотици коли останаха блокирани там близо денонощие, предаде бТВ.  Бурният вятър в района превръща всеки снеговалеж в препятствие. Сега на пътя му се изправя стена от кипариси.  Очаква се в първата година кипарисите да спрат навяванията с около 60%.  Според лесовъда Владимир Димитров обаче поддръжката на зелената стена е трудна, а ефектът – спорен.  „По-ефективният начин щеше да бъде, ако поясът беше по-широк, който все пак да пропуска част от вятъра, но в него да може да се задържи снега”, казва той.  За да не ги чупи вятърът, дръвчетата ще бъдат привързани на три места.  ", "date": "2017.12.03", "title": "Приключи залесяването на АМ \"Тракия\" край Карнобат "}
{"url": "http://epicenter.bg/article/Mustafa-Karadaya-se-zastapi-za-chlenstvoto-na-Balgariya-v-Shengen-/142079/2/0", "text": "Председателят на ДПС Мустафа Карадайъ се срещна и разговаря с холандския министър-председател Марк Рюте, лидер на либералната холандска Народна партия за свобода и демокрация (НПСД). Това съобщиха от пресцентъра на партията.  На срещата лидерите дискутираха важните за Европа и България теми, включително процеса за присъединяване на страната към Шенгенското пространство и отрицателните последици за България от участието на националистите във властта„.  Пред Рюте председателят на ДПС Мустафа Карадайъ заяви, че от 2011 г. готовността на България за пълноправно участие в Шенгенското пространство има положителна оценка както от Европейския парламент, така и от Европейската комисия. \"България е напълно готова, сега остава само Съветът да направи постъпки към финализиране на процеса\", заяви Карадайъ.  \"За съжаление България все още не показва убедителен и траен напредък по отношение на Механизма за сътрудничество и проверка\", отговори холандският премиер Марк Рюте.  В разговора с тревога беше повдигнат и въпросът за предстоящото българско председателство на Съвета на ЕС и участието на националисти във властта, в разрез с основните европейски ценности.  Холандските либерали от НПСД и техният лидер Марк Рюте, който е начело на правителството на Холандия, са домакини на 38-ия конгрес на АЛДЕ, който се провежда от 1 до 3 декември в Амстердам.  ", "date": "2017.12.03", "title": "Мустафа Карадайъ се застъпи за членството на България в Шенген "}
{"url": "http://epicenter.bg/article/Otselyal-v-Zlatogradsko--Nishto-ne-podskazvashe--che-svlachishte-shte-otnese-hizhata--Video--/142083/3/0", "text": "В събота следобед свлачище помете ловна хижа край златоградското село Долен, отне живота на един човек.  \"Калта събори стената и влезе в хижата. Всичко стана за секунди. Стената изведнъж рухна и се оказахме затрупани от кал и камъни\",  . Той е един от двамата ловци, настанени на лечение в кърджалийската болница след като свлачище затрупа ловна хижа в Златоградско.  Според Данчо Башев не е имало никакви индикации, че в района на построения преди година заслон ще бъде затрупан от кал.  \"Даже и камъче не тропна\", твърди пред NOVA ловецът. Той разказа, че заедно с още 6-7 души излезли на лов, но се отказали заради силния дъжд. Мъжете решили да се подслонят в хижата.  \"Тъкмо бяхме седнали и моабетът започна, когато ни заля земната маса\", спомня си Данчо Башев. Само един от ловците, седнали на масата, бил повлечен от свлачището извън хижата, другите останали затрупани в постройката. Някой от ловците успял да позвъни на спешния телефон 112 и да съобщи за случилото се, но Башев не знае кой. Пристигналите спасители изровили мъжете от калта.  Данчо Башев е настанен за лечение в ортопедията на кърджалийската болница с фрактура на дясна подбедрица. Според дежурният лекар д-р Огнян Енчев пациентът е стабилен и се възстановява от случилото се.  Другият ранен - 33-годишният Виктор Кирчев, е в интензивно отделение. Той е приет в травматичен шок, но лекарите успели да овладеят състоянието му.  \"Виктор Кирчев е вече е контактен и адекватен. Има счупена подбедрица разкъсна рана в областта на едното око, травми по лицето и гърдите\", заяви началникът на интензивното отделение д-р Петър Бахчеджиев. Той допълни, че пациентът е с със синдром на затрупаните.  ", "date": "2017.12.03", "title": "Оцелял в Златоградско: Нищо не подсказваше, че свлачище ще отнесе хижата (Видео) "}
{"url": "http://epicenter.bg/article/Vse-poveche-pedofili-atakuvat-detsata-v-internet--Video-/142099/3/0", "text": "Все повече педофили атакуват децата в интернет. Според проучване всяко пето дете е споделило, че е било подложено на сексуални атаки в мрежата,    Всяка седмица антимафиотите задържат поне по един онлайн педофил и разкриват огромни складове с детска порнография.  Никой не знае реалния брой на жертвите на педофили, защото в много случаи децата не споделят.  Един от последните арестувани преди дни е 36-годишен столичанин. Според разследващите с фалшивия си „Фейсбук” профил е разговарял с 1500 момичета. Събирал е техни голи снимки, след което ги е изнудвал.  Повече гледайте довечера в bTV Репортерите.  ", "date": "2017.12.03", "title": "Все повече педофили атакуват децата в интернет (Видео)"}
{"url": "http://epicenter.bg/article/Prof--Kristen-R--Godsi--Zhenite-na-Zapad-da-blagodaryat-na-balgarskata-partizanka-Elena-Lagadinova-/142078/11/0", "text": "  Тя е навярно най-вдъхновяващата феминистка, за която някога сте чували. И в продължение на седем години аз имах честта да я познавам, тя споделяше с мен спомените си от Втората световна война и ми разказваше почти забравената история за женското движение през ХХ век.  Разбрах за неочакваната й смърт от имейл от България: \"Амазонката ни напусна\". Нейният живот премина през фашизъм, комунизъм и клепто-капитализъм, но тя никога не изгуби надежда. \"Амазонката\" беше нейният псевдоним.  Като дете на 14 години, Елена Лагадинова се бореше срещу Българската монархия, колаборирала се с нацистите, и е най-младият български партизанин. Десетилетия по-късно нейната страст помогна да се създаде интернационалното движение на жените в годините на Студената война.  Някога почитана от двете страна на Желязната завеса, нейната история бе изгубена във водовъртежа от политически промени последвали рухването на Комунизма през 1989 г.  Родена през 1930 г., Лагадинова е дъщеря на беден каруцар. В началото на 1944 г. тя бяга от горящия си дом, за да се присъедини към баща си и тримата по-големи братя в партизанския отряд от антифашисти.  \"Носех откраднатия си пистолет на верижка на врата,\" ми каза веднъж. \"Така ако бяхме нападнати в съня, нямаше да го забравя.\" Когато комунистите идват на власт в България през септември 1994 г., младата Елена води процесията на партизаните, слизащи от планината.  Снимката й обикаля вестниците и детските списания от Белград до Москва. Момчетата и момичетата от Източния блок са били учени: \"Бъдете смели като Амазонката!\"  Лагадинова по-късно защитава докторска титла по агробиология и работи като учен изследовател до 1967 г., когато комунистическият лидер на България изпитва нужда от харизматична фигура, която да поеме Женския комитет. Вече герой от войната, уважаван учен и майка на три деца, Амазонката посвещава следващите 22 години от живота си на женските права.  Тя беше вече на 80, когато аз започнах да я интервюирам през 2010 г. В продължение на стотици часове ние разговаряхме, седнали на нейната маса в трапезарията. Лагадинова ми споделяше своите истории, относно борбите, които е водела в защита на жените. Снимки, писма, изрезки от вестници, официални документи, извираха от нейните шкафове, показващи една епична борба.  Американките, борещи се за баланс между семейство и работа, днес могат да бъдат изненадани да научат, че българките имат огромно предимство, и то преди повече от четири десетилетия. Между 1969 и 1972 г. Лагадинова е притискала доминираното от мъже Политбюро да увеличи подкрепата си за работещите жени. Нейните предложения били скъпо струващи и Политбюро се колебаело.  \"Ако не сте съгласни,\" казва тогава тя,\"можете да ме изпратите обратно в лабораторията!\" Благодарение на упоритостта на Лагадинова, българското правителство издава специален закон през 1973 г., който дава щедър майчински отпуск (по три години за всяко дете) с гаранция, че работата се пази и, че годините в майчинство се зачитат за стаж. Правителството също така се наема да построи хиляди нови детски градини.  По време на срещата на ООН през 1975 г. Лагадинова водеше българската делегация. Тя разпространи преводи за новия закон в страната й, промотирайки идеята, че равноправието на жените не може да се получи без помощ от държавата. Въпреки авторитарния характер на режима, в това отношение България се превърна в модел за останалите държави.  След като Стената падна, Лагадинова се оттегли от публичния живот. През последните 27 години тя живя в общество, което изведнъж стана враждебно спрямо нейните егалитарни идеали, но тя отказваше да се отчайва: \"Човек трябва да се бори за това, в което вярва.\"  Битката за истинско равноправие между половете е далеч от края си. Но, също както изстрелването на Спутник през 1957 г. подтикна Запада към научно и технологично развитие, така активистките от Източния блок като Елена Лагадинова без съмнение ускориха развитието на женските права на Запад.  Западните страни могат да си търсят извинения и да намират причини, но фактът си остава такъв: въпреки всичките си грешки, комунистическите страни имаха по-голямо равенство за жените и много по-силна подкрепа за жените като работници. До този ден Съединените щати изостават от останалия свят и остават една от малкото държави без законодателство по отношения на отпуските по майчинство.  На 29 октомври Елена Лагадинова почина в съня си, навярно сънувайки времето, когато жените ще бъдат напълно равни с мъжете. Амазонката си замина. Но благодарение на нейните усилия, след нея има армии, които да продължат борбата.  ", "date": "2017.12.03", "title": "Проф. Кристен Р. Годси: Жените на Запад да благодарят на българската партизанка Елена Лагадинова!"}
{"url": "http://epicenter.bg/article/Dzhordzh-Fridman--Iran-preformatira-Blizkiya-iztok-/142102/11/33", "text": "Иран винаги е гледал на себе си като намиращ се в конкуренция с арабските държави за господство в Персийския залив. Амбициите му бяха задържани в края на 80-те години, в края на осемгодишната война с Ирак, която струваше на Иран повече от един милион жертви. Войната завърши с военно изтегляне, но стратегически тя блокира надеждите на Иран да разшири своята власт на запад.  Войната срещу „Ислямска държава“ (ИД), особено в Ирак, отново отвори тази врата. Иранското прииждане Основната тежест на битките в Ирак падна върху иракската армия, подкрепена от няколко шиитски милиции, които водиха дълга битка, за да победят ИД. Иранските съветници участват в иракската армия и контролират пряко милициите.  Съединените щати също имаха съветници и войници, но иранците бяха далеч по-ефективни при печеленото на влияние в преобладаващо шиитската армия. САЩ не желаеха да приемат това състояние на нещата – имаха нужда от победа над ИД, но не искаха да поемат жертвите, които биха произтекли от дългата, изтощителна битка, която беше необходима. Вместо това САЩ разчитаха на въздушни удари. Очевидно трябваше да има някаква степен на координация между иракските сили и милициите - поне за да се предотврати братоубийството.  Това означава, че е трябвало да има някаква координация с иранските съветници, които всъщност командваха някои части на иракската армия. Колко координация е имало не е ясно, но ИД в крайна сметка беше победена и под контрола на Иран остана значителна част от въоръжените сили в Ирак. Като се има предвид влиянието и присъствието на Иран около Басра в Южен Ирак, иранците са в силна позиция в Ирак, без големите сили да могат да ги сдържат. И ако искат, могат да изпращат още сили в Ирак.  Иран има също силна позиция в Сирия. Заедно Иран и Русия предотвратиха колапса на правителството на Башар Асад. Ливанското движение „Хизбула“ се включи сериозно в битката в Сирия, с разгръщането на голям брой ирански офицери, а иранските сили бяха разпръснати в подкрепа на сирийската армия на Асад. Руснаците вече обсъждат ендшпил, при който Асад си възвръща части от Сирия, които е загубил. Дали това ще се случи или не, но засега натискът върху режима на Асад е прекратен.  Освен това Русия вече каза, че планира да намали присъствието си в Сирия, което оставя иранците като основно влияещи върху сирийците, задълбочавайки отношенията, които съществуват още преди да избухне гражданската война.  Йемен е друга област на иранска сила. В Йемен, граничещ със Саудитска Арабия на юг, иранците подкрепят шиитските бунтовници хути. Тъй като хутите придобиха повече сила през последните години, Саудитска Арабия, Обединените арабски емирства и други стартираха въздушни удари срещу тях. Въздушните удари не успяха да победят хутите, и сега те са още по-силни.  В началото на този месец от Йемен бе изстреляна ракета към Рияд. Твърди се, че ракетата е изработена от Иран и използването й е предупреждение към саудитците да напуснат Йемен.  Важно е да не се преувеличава силата на Иран. Страната очевидно е влиятелна и вратата към повече власт е отворена, но Иран все още не е в състояние да упражнява решителна военна сила в Близкия изток. Същевременно постигнатото от Иран не бива да бъде подценявано. Тя е най-влиятелната сила в Ирак и има значителен брой бойци там. Техеран повече или по-малко контролира най-мощните военни сили в Ливан и има ограничени възможности в Сирия. Също така има поне съветници в Йемен. И накрая, Иран дори предприема опити за създаване на сфера на влияние в Саудитска Арабия.  Отношенията на Катар с Иран са част от причината, поради която Доха е бойкотирана от голяма част от арабския свят.   Саудитска Арабия понастоящем е най-голямата заплаха за амбициите на Иран. През 60-те години на миналия век, когато шахът все още контролираше Иран, Иран води война срещу саудитците в Оман. Техните отношения останаха враждебни и след иранската революция.  Част от проблема е религията: Саудитска Арабия е сърцето на сунитския ислям, Иран – на шиитския ислям. Но има и по-дълбоки проблеми. Първият е петролът. Доминирането на петролните ресурси от саудитите и свързаните с тях емирства на западния бряг на Персийския залив създаде вечна заплаха за Иран поради военната мощ, с която се сдобиха тези държави.   Освен това американските гаранции за Саудитска Арабия, предназначени да осигурят потока на доставки на петрол от Персийския залив, дадоха на саудитците неуязвимост, която тяхната собствена военна сила не можеше да им осигури.  В момента Саудитска Арабия е изправена пред изключителни трудности. Спадът в цената на петрола създаде икономически и политически проблеми за Рияд, който винаги е използвал петролното си богатство за поддържане на стабилността.  Влизането във властта на 32-годишен престолонаследник принц и решението му да бъдат арестувани някои от ключовите фигури в кралството създават ниво на вътрешна нестабилност, което е непредсказуемо. Като се има предвид това вътрешно положение, способността на Саудитска Арабия да се защитава от Иран е неясна. Саудитците вече демонстрираха границите на своята въздушна власт в Йемен.  Очакванията въз основа на историята са, че първо британците, а след това и американците, ще гарантират националната си сигурност. Но това беше, когато Персийският залив беше незаменим доставчик на петрол за света. Цената на петрола намаля, но също толкова важно е, че източниците на петрол се умножиха, заедно с желанието на производителите да го продават. Саудитският петрол просто вече не е толкова важен.  Саудитците се сближават с израелците. Израел със сигурност може да осигури военно оборудване. Но факт е, че самият Израел може да бъде изправен пред заплаха от Иран, а армията му всъщност е относително малка и не е предназначена за мащабни разгръщания зад граница. Поради размера на силите си, Израел не може да поддържа продължителна война с висока степен на износване от типа на тази, която Иран преживя през 80-те години на миналия век. Така че иранците могат да заплашат Израел с една от най-опасните за него стратегии: война на изтощение.  Това е далечна възможност, но Израел трябва да я обмисли. Просто казано, Израел не може да обещае на Саудитска Арабия нещо повече от военно оборудване, независимо от това, което саудитците ще предложат в замяна, а и оборудването е нещо, което саудитците вече имат в изобилие.  Най-голямата дългосрочна заплаха за интересите на Иран обаче е Турция. Турците са изправени пред основен геополитически въпрос. Когато иранците бяха относително ограничени, Турция успя да се съсредоточи върху вътрешните работи, без да се впуска в дълбочина в Сирия или Ирак. Но сега Турция трябва да реши дали може да живее с Иран като най-голямата регионална сила или трябва да отстоява собствените си претенции към региона.  Турция, заради географията и военните си способности, може да блокира Иран, ако избере да положи усилия и да поеме риска, но в момента тя работи с Иран, особено по кюрдския въпрос. В крайна сметка, Турция ще трябва да избира между кюрдския въпрос и широкия стратегически въпрос. Част от това ще бъде определена от позицията на САЩ за различни кюрдски фракции и визията на САЩ за справяне с Иран.    САЩ могат да съдържат Иран, но само със значителна сила. САЩ са във война от 2001 г. насам. В този момент те нямат ясна стратегия за Близкия изток. В Ирак американският подход е да блокира доминирането на сунитите и шиитите, като същевременно намали броя на разположените там американски сили. Това поставя САЩ в позицията да разчита на сили, контролирани или повлияни от Иран, за да бъде победена „Ислямска държава“ (ИД).  В Сирия американската стратегия е да създаде марионетни сила за сваляне на Асад. Това не успя. Американските гаранции за Саудитска Арабия и Израел все още съществуват, но какво означават те на този етап не е ясно. Израел няма нужда от пряко участие на САЩ, освен в най-екстремния сценарий на война на изтощаване.  Що се отнася до саудитците, гаранцията, която САЩ дадоха и оказаха по време на \"Пустинна буря\", беше много различна ситуация. Цените на петрола и доставките са такива, каквито са те, и не е ясно какви са достойнствата на тази гаранция. САЩ не са в състояние да се справят с новата реалност - тази, за създаването на която те помогнаха чрез нахлуване в Ирак и след това изтеглянето си, и като подкрепиха Арабската пролет в Сирия, която се превърна в бедствие.  Тези политики на САЩ доведоха до възникването на ИД и борбата с ИД от своя страна отвори вратата за Иран в Ирак и в по-малка степен в Сирия. Вашингтон беше обсебен от иранските ядрени способности и не очакваше конвенционалните способности и политическо влияние на Иран да се окажат по-ефективни.  В този момент не е ясно какъв е американският интерес в региона и каква цена Вашингтон е готов да плати, за да го преследва. Близкият изток има нова и радикално различна форма. За момента Иран няма пречки да се утвърждава. Но все още има много дълъг път, за да се затвърди значително влияние.  Освен Съединените щати, Техеран е изправен пред потенциална коалиция на Саудитска Арабия, Израел и Турция. Всеки от тях има своите слабости, но и с Иран положението е такова, и заедно те могат да се справят с проблема и вероятно ще го сторят.  Не забравяйте и сунитите джихадисти. Победени под формата на ИД, те по-скоро се разпръснаха, а не са се предали. А Иран е техен враг. Поради това иранското надигане трябва да бъде поставено в контекста. Тази държава промени динамиката на Близкия изток, но остава уязвима.   ", "date": "2017.12.03", "title": "Джордж Фридман: Иран преформатира Близкия изток "}
{"url": "http://epicenter.bg/article/The-National-Interest--Ruskiyat-Su-30SM1-e-sposoben-da-razgromi-amerikanskite--boytsi--/142084/7/0", "text": "Американският военен експерт Дейв Маджумдар в списанието The National Interest определи руския изтребител Су-30СМ1 като способен да разгроми най-добрите бойци на Америка.  Експертът твърди, че при изпълнение на задачите в Сирия изтребителят отначало проявил някои проблеми и несъвършенства, които са отстранени при последвалите модификации.  Руските конструктори снабдили самолета с подобрено въоръжение и бордово радиолокационно оборудване. Добавени са например коректируемата авиобомба КАБ-250 и ракети „въздух-повърхност” Х-59МК2.  Самолетът станал първият свръхманеврен изтребител благодарение на високоефективната интегрална аеродинамична схема на планера, системата за управление вектора на тягата на двигателите АЛ-31ФП и предните хоризонтални плоскости.  „Първите съобщения за модернизацията на Су-30 се появиха още през юли т.г., но американските експерти не бързаха да направят изводи за руската новост,” коментира Маджумдар.  Сега след анализ на наличната информация, американските анализатори са достигнали до извода, че руснаците са модернизирали много системи на самолета и са разширили спектъра от въоръжения, което е потенциална заплаха за американската армия.  Сега Су-30СМ1 е способен да нанася удари по кораби, сухопътни цели, стационарни обекти и пехота, което го прави „основа на руските ВВС”, обобщава Маджумдар.   ", "date": "2017.12.03", "title": "The National Interest: Руският Су-30СМ1 е способен да разгроми американските „бойци” "}
{"url": "http://epicenter.bg/article/Nameriha-yaponskata-dashterya-na-Naim-Syuleymanoglu-/142087/7/0", "text": "Откриха японската дъщеря на Наим Сюлейманоглу. Тя е посетила посолството на Турция в Токио, съобщават медиите в южната ни съседка,  Наоми Секай Мори е била придружена от майка си, като заявила, че много иска да види Турция и да се запознае със семейството на починалия на 18 ноември трикратен олимпийски шампион.  След погребението на тежкоатлета бе разпространено, че близките му търсят неговото първородно му дете. Посланикът на Анкара в Токио се задействал и я открил. В момента се организира нейното посещение.  \"Прочетох историята си във Filmin и заради това реших да дойда в посолството. Мама много ми е разказвала за татко\", споделя Наоми.  Японската дъщеря на бившия щангист е последвала неговия път. Тя е завършила спортна академия. За да посети Турция обаче тя трябва да получи отпуск от фирмата, в която работи.  Наоми много иска да се запознае с брата на Наим - Мухарем, със своята племенница Елфай, както и с трите си полусестри.  Наоми е първородното дете на Сюлейманоглу. На олимпийските игри в Сеул (1988 г.), където Наим стана олимпийски шампион, млада японска журналистка - Киоко Мори, прави обширно интервю с легендарния щангист. Двамата не останали безразлични един към друг, а спортистът предложил на журналистката да дойде с него в Турция и тя се съгласила.  Известно време Киоко и тежкоатлетът живеят в Анкара. През това време се ражда дъщерята Наоми, но тъй като не били женени, я записали на името на майката - Наоми Мори. Когато детето било на 2 или 3 години, майката заедно с дъщеря си се върнала в Япония.  Другите три дъщери на Наим - Нилай, Есин и Сезин, присъстваха на погребението на баща си заедно с майката Хатидже и тогава много хора за пръв път научиха за тях, тъй като личния живот на великия щангист не се коментираше в медиите.  ", "date": "2017.12.03", "title": "Намериха японската дъщеря на Наим Сюлейманоглу "}
{"url": "http://epicenter.bg/article/Valshebna-inzhektsiya-vrashta-radostta-ot-seksa-/142076/10/0", "text": "Доктор Дионисия Куцюруба представя световно известната процедура O-shot за холистичен медицински център “Имани” в България.   Създателят на процедурата е доктор Чарлз Ръналс.  О-Shot е съкращение от The Orgasm Shot и представлява нехирургично лечение, което обещава да увеличи сексуалната възбуда и гарантира \"подмладяване на влагалището\".  Доктор Дионисия Куцюруба е гинеколог с европейска известност и е преминала специално обучение да прилага лечението от самия му изобретател, който патентова метода.   Процедурата се предлага и извършва от нея на пациентите в клиника “Имани “ в София. Доктор Куцюруба споделя, че по свидетелства на преминали терапията пациенти, оргазмите, които изпитват са по-чести и по-силни. Процедурата е с продължителност към  40 минути. О-shot постига отлични резултати чрез използване на обогатената с фактор на растежа собствена кръв на пациента.   Около 80 милилитра от нея се взимат от вена на ръката. След това тя се поставя в специална центрофуга - апарата Mgelan, която произвежда \"висококачествена\" плазма с тромбоцити (PRP).  Единствено клиника „Имани” разполага в България с оригиналната апаратура, в която кръвта се обработва по специален начин.   Обогатената с  тромбоцити плазма се инжектира в определени зони на влагалището. Пациентите могат да се подложат само на една или повече процедури , без да им се вдима повече кръв / използва се съществуващата вече PRP/. Обогатената плазма, извлечена от центрофугата, съдържа клетъчно регенериращи растежни фактори. При инжектирането във влагалището те стимулират клетките да увеличат притока на кръв и да възстановят тъканите, както и да спомогнат за подобряване на васкуларизацията.    “Благодарение на напредналите технологии прогресивно нараства броя на процедурите, чрез които се извършва нехирургичното генитално подмладяване\", казва д-р Куцюруба и продължава. - Същевременно расте броя на пациентите, които стават все по-информирани. Въпреки всичко това, все още сме в начален етап.” Факт е, че жените най-накрая узнаха за лечение, което може да им помогне да възвърнат чувствителността си в интимната зона.   Доктор Куцюруба твърди, че основните причини за интереса на жените към O-shot, се състои в това, че този метод им помага да повишат и възвърнат чувствителността си в интимната област. Често дамите след определена възраст са жертви на уринарна инконтиненция или лихенна склероза - състояние, което засяга кожата на гениталиите. Процедурата има отлично действие и при разстройство на сексуалната възбуда.   Доказано е, че една на всеки 20 жени не може да достигне до оргазъм. Също така една от всеки 10 жени е склонна да се подложи на O-shot, подтикната от болката, която изпитва по време на секс. Доктор Куцюруба добавя, че пациентите съобщават за множеството положителни ефекти след провеждане на процедурата. Част от тях са: засилено усещане, по-голяма възбуда, както и способност за получаване на оргазъм при сексуалния акт, нещо което напълно е отсъствало в миналия им интимен живот.   “Резултатите на O-shot могат да варират, винаги обяснявам това на моите пациенти. До голяма степен това зависи от началното състояние, тоест каква е възрастта, медицинското състояние на пациента или наличието на хормонални проблеми. Важно е да се подчертае,че инжекцията не е \"магическа пръчка\" и че при 50% от жените може да има мигновен ефект, докато при другата половина, е възможно на първо време да се забележи по-леко подобрение, което обаче да бъде надградено с повече инжекции”.   Има ли някакви рискове при инжектирането на такава чувствителна област? „Всички инжекции биха могли да крият известни рискове, като кървене, инфекция и увреждане на нервните окончания, но аз никога досега, нито в моята практика, нито пък съм чувала от колеги за подобни странични ефекти.“ - Категорична е д-р Куцюрба.   \"Остарявайки, нашето зрение се влошава или слухът ни става по-слаб, поради тази причина ние започваме да носим очила или слухови апарати. Същото се случва и с интимната ни зона. Това е част от женското тяло, която претърпява много промени през живота на жената: от раждането, през менопаузата, хормоналните промени и остаряването. Така че е нормално и трябва да очакваме известно намаляване на усещането, поне при някои от нас, но не трябва да се отнасяме към това като към аномалия.    Аномалията, всъщност се появява, като резултат от непотърсената навреме помощ. Според мен, пренебрегването на сексуалната дисфункция при жените и негативните ефекти до които тя води върху активния живот на жената (семейстовото, социалния живот и работоспособност) е своеобразна форма на злоупотреба и насилие, което си причиняваме сами и без нужда.”  ", "date": "2017.12.03", "title": "Вълшебна инжекция връща радостта от секса  "}
{"url": "http://epicenter.bg/article/S-shampansko-i-karamel--Karamel--podrani-s-Koledata/142092/10/0", "text": "Шампанско и карамелени бонбони за всички! Телевизионната водеща и екипът ѝ спретнаха сплотено уютно парти за отбрани ВИП личности и приятели на “Карамел”. Както Гери обича, бе зададен дрес червено - като за Коледа. Той беше стриктно спазен от всички гости, а водещата и нейната редакторка Анита Иванова бяха заложили на шикозни мини рокли от ПАЛОМА Фешън.   Самият Дядо Коледа пристигна от Лапландия и посрещаше гостите на входа, той даваше подаръци на всеки – ВИП-овете получиха симпатични бурканчета мед за здраве от Апимел Органик, приятен коледен чай за топлина в душите от ГИРНАР и Инт Бул ООД и козметични продукти за звезден блясък от Селена ЕС!   Още от входа се лееше пенливо вино, а карамелени бонбони имаше на всяка маса, точно в духа на светското предаване на Дончева. Тя лично откри сцената, като каза няколко трогателни думи, а програмният директор на телевизия Би Ай Ти - Сашо Диков също дръпна реч. Беше прожектирано кратко видео с най-забавните моменти от ефира на “Карамел” от началото на предаването (юни месец, т.г.) до сега. ВИП-овете гледаха с огромен интерес и признаха, че лентата е надминала очакванията им за забавление.   Разбира се, беше представена и празнична музикална програма, която ще бъде излъчена в коледния епизод на светското предаване на 23 декември. Дивна изненада всички с изпълнения на коледни песни и нейни хитови парчета, трио “Хипнотик” допринесоха за елегантността на събитието, а Бонимир Бонев, рапърът Чефо и Благо Борисов вдигнаха градуса на настроението.   Майсторът на забавата и илюзиите Боби Шоу “скри шапката” на гостите с магични етюди, а Владо Димов поздрави с ново парче.   Васко Базилио изпя любимата на поколения българи песен “Ако си дал”, която му е подарък лично от Емил Димитров.   Изненадата на вечерта беше провокативната Катрин Вачева с песента ѝ в която си партнира с Кристина Димитрова - “Изолатор”, а младият певец Владислав Славов изпълни хитова естрадна песен.   Поздравителна телеграма беше връчена на Гери от Министерството на младежта и спорта, подписана лично от министър Красен Кралев. Тя сюрпризира водещата, която  не скри нейното вълнение и радост. По време на двучасовото фиаско се проведе и забавна игра с публиката, в която трябваше да се пукат балони с всяка част на тялото, но не и с ръце.   В играта взеха участие част популярните гости: Карина от трио “Карамел”, малкия талантлив актьор Мартин Желев, Катрин Вачева, Мария Вачева - Мисис България Вселена 2017 и Цецо Елвиса, който спука балона със слабините си лягайки по корем на сцената. От коледната томбола пък бяха раздадени още десетки награди - скъпарски козметични продукти от Премиум Хелт Продъктс, още чай от ГИРНАР, български слънчеви очила от “Квят”, билети за концерта на ромската перла Софи Маринова, ваучер за козметични процедури в Дерма Елит при д-р Ана Пейкова, както и картина на Иван Яхнаджиев, който я връчи лично.   Гостите имаха възможността да дарят средства за благотворителна кауза - подкрепа за децата от дом “Българка” в Стара Загора, които Гери подкрепя от три години. Събраните близо 1000 лв. ще бъдат Коледната изненада за децата от дома.   Сред присъстващите се открояваха Наталия Гуркова, Ирина Папазова, Джина Стоева, Ивена, Миглена Ангелова, Богдан Томов, Елза Парини, Поли Петракиева, българският Кен - Илиян Илиев, Екстра Нина, Любомир Милчев - Денди, изобретателят на умното дистанционно Любомир Янчев, Невена Пейкова, плеймейтката Деси Димитрова, пластичният хирург д-р Мартин Генов и дамата на сърцето му пиарът Гергана Рангелова, шапкарите Ирина и Георги Сардареви, адвокат Мария Балабанова, фолк певиците Алекса и Ашли, дизайнера Джулиано Гудман, Ива Екимова, трио “Карамел”, певицата Мариета, бизнесменът Даниел Станчев.   На Гери гостуваха още носителки  на титлата Мисис България и Лейди България -  Мадлен Иванова, Марияна Маринова, Росица Стойчева. На танци и наздравици се отдадоха писателят Йордан Свеженов, Диана Великова, Цвети Разложка, Вихра Петрова, композиторите Николай Плачков и Стойчо Иванов, модния букер Филип Стоянов, лекоатлетът Христо Ченов, Весела Нейнски, Владо Вишански със съпругата си Валя и сина им Денис, фолкпевците Ирена и Александър, артистите от “Нема к’во”, рапъра Dyamandy и много други. Също доста от колегите на Гери бяха там - журналистите Маги Гигова, Соня Момчилова, Димитър Иванов, Юлия Манолова, Милена Минчева, Константин Динчев, Симона Костадинова, Ирина Иванова и други.   Купонът, състоял се в изискания столичен клуб “Планет”, продължи до малките часове на нощта, а равносметката е множество цветя и признание за екипа на “Карамел с Гери Дончева”.", "date": "2017.12.03", "title": "С шампанско и карамел „Карамел” подрани с Коледата"}
{"url": "http://epicenter.bg/article/Yahta-mechta-akostira-sreshtu-Hayfa/142101/10/0", "text": "Макар и отдалеч да видиш най-голямата яхта в света, си е предизвикателство. Тримачтовата красавица се поклащаше срещу Хайфа, но не акостира на пристанището. С лодка, до града, а след това и до Тел Авив, пристигна собственикът й - руският милиардер Андрей Мелниченко. Той е на 69-то място по богатство по класацията на Форбс и на 9-т място в руската листа с лично състояние от 13,2 милиарда долара. Слави се като много активен благотворител - на пето място в класацията за корпоративна филантропия за Русия с 102 млн. долара годишно. Ветроходната яхта е проектирана от френския промишлен дизайнер Филип Старк и е построена в корабостроителницата в Кил. Крайният тест е проведен в Картахена (Испания). На вода е от май 2017 г. Бутилката с шампанско са разбили в носа й в Монако. Цената на яхтата, според информацията, публикувана в медиите, е 450 милиона щатски долара. Дължината й е 143 м, ширината - 25 м, денивелацията - 12,5 хил. Тона. Площта на грота (най-голямото платно) е 1767 кв.м. Екипажът на яхтата е 50 души.", "date": "2017.12.03", "title": "Яхта-мечта акостира срещу Хайфа"}
{"url": "http://epicenter.bg/article/Ide-Apokalipsis--Astrofizitsi-ot-NASA-sledyat-opasniya-asteroid-Faeton-/142088/7/0", "text": "До края на света остават само 13 дни. Учените-астрофизици от НАСА внимателно наблюдават подхода към Земята на астероида Фаетон. Той ще лети над нашата планета на 16 декември 2017 г. Това съобщават от портала \"Южен федерален\". Фаетон е астероид с диаметър малко над 5 километра от групата на Аполон, принадлежаща към спектралния клас Б. Това са рядък клас астероиди, които нямат постоянна траектория.  Фаетон е интересен за учените, наред с други неща, заради неговата изключително продълговата орбита. Поради това в процеса на движение около Слънцето, той пресича орбитите на всички планети на наземната група - от Меркурий до Марс. В същото време се приближава достатъчно близо до Слънцето, поради което е кръстен на героя на гръцкия мит за Фаетон, син на слънцето бог Хелиос.  Астероидът ще се приближи до Земята на 16-17 декември. Наблюденията на траекторията на полета и параметрите на орбитата ще дадат възможност в случай на реална заплаха да се предприемат поне някои действия за спасяване на човечеството.  Учените съобщиха, че през ХХI век ще се случат няколко близки срещи на астероида Фаeтон със Земята. Вече се е случило на 10 декември 2007 г., а след това астероидът прелетява покрай нашата планета на разстояние 18,1 милиона километра, другите близки полети се очакват през 2017, 2050, 2060, а най-близкото ще се случи през 2093 г. на 14 декември, когато очакваното разстояние между Земята и Фаетон ще бъде само около 3 милиона километра.  Източник: БЛИЦ  ", "date": "2017.12.03", "title": "Иде Апокалипсис! Астрофизици от НАСА следят опасния астероид Фаетон "}
{"url": "http://epicenter.bg/article/Opasno--Yemenskite-buntovnitsi-izstrelyaha-raketa-po-yadrena-tsentrala-v-OAE-/142105/7/0", "text": "Йеменските бунтовници хуси обявиха, че са изстреляли крилата ракета по строящата се в западната част на ОАЕ АЕЦ \"Барака\", близо до границата със Саудитска Арабия. Това съобщават световните медии. Към момента властите в ОАЕ по никакъв начин не са потвърдили тази информация, пише БЛИЦ.  Съобщава се, че свидетелства за ракетен обстрел също няма.  АЕЦ \"Барака\" е на стойност 20 милиарда долара. Първият от четирите ѝ реактора трябва да бъде въведен в експлоатация през 2018 година.  Отбелязва се, че изявлението за ракетния обстрел по АЕЦ-а е постъпило на фона на информацията за разкол между бунтовниците - хуси и част от поддръжниците на предишния президент на Йемен Али Абдел Салех. Противоречията между двете страни доведоха до сблъсъци в столицата на Йемен - град Сана.  Въоръженият конфликт в Йемен започна през март 2014 година.  ", "date": "2017.12.03", "title": "Опасно! Йеменските бунтовници изстреляха ракета по ядрена централа в ОАЕ "}
{"url": "http://epicenter.bg/article/Siriets-bil-organizatorat-na-shemata-za-nezakonen-iznos-na-lekarstva-/142104/3/0", "text": "Сириец е организатор на схемата за незаконен износ на лекарства за чужбина, съобщи БНР. Той е единият от задържаните при операцията на ГДБОП вчера.  Престъпната група е работила с лекари от много болници в страната, сочат данни на разследващите. Сред тях има и директор на лечебно заведение. Той е бил засечен при разследването да носи кашон с лекарства, изписани само по документи на болни.  Схемата на престъпната група е била да изписват лекарства, но вместо да ги дават на болните, лекарите са ги изнасяли от лечебните заведения. След това медикаментите са преопаковани в склад и изнасяни наново в чужбина.  Болниците са били единият вариант за набавяне на лекарства. При другият скъпите препарати за деца и онкоболни са били изваждани от аптеки. По документи, медикаментите са изписвани на конкретни хора.  Тепърва предстои експертиза, която трябва да установи точната цена на лекарствата, намерени при обиските на антимафиотите в склада. По първоначална информация, става дума за лекарства за милиони левове.  ", "date": "2017.12.03", "title": "Сириец бил организаторът на схемата за незаконен износ на лекарства "}
{"url": "http://epicenter.bg/article/Svlachishte-i-prelyalo-dere-prekasnaha-patishta-v-Rodopite-/142080/2/0", "text": "Свлачище прекъсна пътя за смолянското село Киселчово, като преляло дере е причината и за прекъсване на пътната връзка между девинските села Жребово и Кестен. Пътните артерии са прекъснати от снощи, като проблем в движението на автомобили има и по пътя за Арда, където трафикът се осъществява в едната лента, заради паднала каменна подпорна стена. Това съобщава Дарикнюз  В следствие на обилните валежи от дъжд през нощта и силният вятър има множество сигнали за паднали дървета по пътните платна, както и камъни.  \"Значително спокойна е ситуацията в областта, въпреки интензивните валежи. Няма бедстващи хора или населени места без електричество. Следим от близо обстановката и днес, като сме на щрек\", коментира областният управител на Смолян Недялко Славов.  Нови сигнали за проблеми през денонощието не са получавани и в община Смолян, която от снощи обяви бедстващо положение.  \"Нямаме бедстващи, следим от място всички критични точки в общината, в 8.30 ч. ще проведем заседание на, което ще обсъдим подробно обстановката и мерките , които ще предприемем за деня\", коментира кметът на Смолян Николай Мелемов.  Цяла нощ доброволци, пожарникари и служители на различни фирми, изграждаха диги по поречието на река Черна в Смолян. Домът на осемчленно семейство в Смилян бе наводнен снощи от реките на река Сивинска.  Малко преди полунощ в Смолян е пристигнал и зам.-министърът на вътрешните работи Стефан Балабанов, за да следи от близо ситуацията.  Поради голямото количество дъжд, изсипал се над Родопите вчера, при нелеп инцидент в следствие на свлачище, загина 62-годишен мъж, докато бил на раздумка с приятели в ловната хижа до селото. Земната маса успяла да изненада компанията от осем човека, минавайки през една от стените и ги помела навън.  ", "date": "2017.12.03", "title": "Свлачище и преляло дере прекъснаха пътища в Родопите "}
{"url": "http://epicenter.bg/article/Prof--Ilko-Getov--Razlikata-v-tsenite-e-prichinata-za-paralelniya-iznos-na-lekarstva-/142081/2/0", "text": "„Основата на паралелната търговия на лекарства е на базата на разликите в цените на лекарства у нас и в Европа. Тук са едни от най-ниските, разликата с Германия е тройна или четворна.”   председателят на Българския фармацевтичен съюз проф. Илко Гетов.  Вчера властите съобщиха, че при специализирана акция е разбита организирана престъпна група за паралелен износ на медикаменти, като са били задържани седем души.  „Акцията доказва, че очевидно има голям проблем”, категоричен е Гетов.  По думите му наличието на паралелна търговия определено не е новина, защото секторът алармира за това още от 2014 г.  „Имаме и един неуспешен експеримент за промяна на закона, от средата на юни нов закон седи между папките”, допълни Гетов.  Той даде пример с разликата в лекарствените цени – у нас инсулинът струва около 39 лева, а в Германия е 93 евро.  „Ние на практика сме донори и износители на пазара”, смята Гетов.  По повод конкретния случай Гетов поясни, че най-вероятно са проверявани болнични аптеки, тъй като са иззети медикаменти, които се използват при болнично лечение.  „Надявам се министърът на здравеопазването още в понеделник на всички замесени лица да отнеме със заповед правото да упражняват професията за максималния срок”, допълни той.  Гетов също така призова депутатите да заседават както заседаваха за Бюджет 2018, за да приемат промените в закона за лекарствата, които биха „ударили” по паралелния им износ.  ", "date": "2017.12.03", "title": "Проф. Илко Гетов: Разликата в цените е причината за паралелния износ на лекарства "}
{"url": "http://epicenter.bg/article/Toma-Tomov--Dobre-e--che-Borisov-zavede-Simeon-Vtori-v-Riyad--Video-/142082/2/0", "text": "Добре е, че Симеон Втори беше в правителствената делегация в Саудитска Арабия.   известният журналист и депутат от \"БСП за България\" Тома Томов.  \"Неговото присъствие е един плюс за българската външна политика. Него го уважават в Европа и по света. Българската държава би трябвало да намери един пост за този човек, за да е полезен за страната, защото неговите връзки са наистина огромни\", заяви той.  Според него, е било добър тон жените в делегацията да имат забрадки, защото това показва уважение към традициите на държавата домакин.  „Няма да дойдат от Саудитска Арабия да строят петзвездни хотели у нас. Те няма да инвестират в България, защото има несъвместимост в мащабите. Техните амбиции са много по-големи”, категоричен беше Томов.  На въпрос защо е закъсняло отиването в тази страна, Тома Томов, който има документален филм за Саудитска Арабия, обясни, че да отидеш там сега е същото като да отидеш на среща със Сталин в Москва през 1937 г. Има чистка на целия икономически и политически елит на страната - арестувани са 2400 души.  \"Това е най-вредната, най-реакционната, най-феодалната страна в света\", каза Томов и допълни, че Саудитска Арабия е под чадъра на Съединените щати още от 1945 г., когато веднага след Ялтенската конференция, Франклин Рузвелт отива на посещение в Саудитска Арабия и обещава \"чадър\" на страната.  Що се отнася до строежа на петзвездни хотели от арабски инвеститори у нас, Томов припомни, че още през 2009 г. е имало опит да бъдат привлечени и тогава в България пристига принц Ал-Уалид бин Талал, съсобственик на веригата \"Четири сезона\", Ню Йорк Хотел Плаза, акционер в News Corp. и т.н., но се отказва, защото мащабите ни са твърде малки.  \"Амбициите на Саудитска арабия са много по-големи\", каза Тома Томов. \"Те имат проект и подготвят строежа на 16 ядрени реактора - това е огромен мащаб\".  По повод танца със саби, Томов каза, че той лично го е гледал десетки пъти и е въпрос на самочувствие на госта как ще участва в него.  \"Аз не мога да мразя\", заяви народният представител по повод езика на омразата в парламента. \"Аз мисля, че в една страна, както в един жив организъм, една птица има ляво крило и дясно крило. Мисля, че целта на политиката е постигането на компромис, намирането на един среден път. Аз лично не приемам този остър език\", коментира известният ни журналист.  \"Вероятно, ако не трябва да седя там, ще изляза. В крайна сметка винаги мога да се занимавам с журналистика\", заяви още Тома Томов.  ", "date": "2017.12.03", "title": "Тома Томов: Добре е, че Борисов заведе Симеон Втори в Рияд (Видео)"}
{"url": "http://epicenter.bg/article/Borisov--Blagodarya-na-vsichki-chlenove-i-simpatizanti-na-GERB--/142085/2/0", "text": "Благодаря на всички членове и симпатизанти на Политическа Партия ГЕРБ за усилията, които вече 11 години полагате, за да може страната ни да се променя към по-добро. Пожелавам Ви да сте живи и здрави, за да може заедно да продължим да градим европейското бъдеще на България.  Това написа премиерът и лидер на ГЕРБ Бойко Борисов във Фейсбук по повод 11 години от създаването на партията.   Заместник-председателят на партията и председател на ПГ на ГЕРБ Цветан Цветанов също поздрави членовете и симпатизантите на партията. \"Честит 11-ти рожден ден на ГЕРБ, приятели! 11 години и 11 победи! Пожелвам на всички още повече сили, вяра и успехи за каузата ГЕРБ\", написа той във Фейсбук.   ДО  ЧЛЕНОВЕТЕ НА ПП ГЕРБ  ОБЛАСТНИТЕ КООРДИНАТОРИ НА ПП ГЕРБ  ОБЩИНСКИТЕ РЪКОВОДСТВА НА ПП ГЕРБ  КМЕТОВЕТЕ ОТ ПП ГЕРБ  ОБЩИНСКИТЕ СЪВЕТНИЦИ ОТ ПП ГЕРБ  ЕВРОДЕПУТАТИТЕ ОТ ГЕРБ  ПГ НА ПП ГЕРБ  УВАЖАЕМИ КОЛЕГИ,  СКЪПИ ПРИЯТЕЛИ,  Днес ГЕРБ навършва 11 години! Основавайки партията на 3 декември 2006 година, си поставихме за цел да сложим край на безпринципното управление на България. Към онзи ден коалицията, която макар и фактически да присъедини България към Европейския съюз, реално отдалечаваше страната ни от стандартите и ценностите на Европа. За нас европейското семейство не е формалност и участието в него е на първо място основано на правила и доверие. А по онова време доверието към българската държава липсваше – както от страна на европейските ни партньори, така и най-вече от българските граждани.  ​Затова от ГЕРБ поехме отговорността да обединим гражданите в стремежа ни за европейското развитие на България. Тогава взехме решение, което се оказа изключително правилно и ни помага и до днес – да се явяваме самостоятелно на всички избори и винаги да се стремим да управляваме сами. А ако гласовете на гражданите са такива, че се налага да участваме в коалиционно управление, да го правим единствено с партии в център-дясно и след подробно разписано коалиционно споразумение. Това укрепи доверието към нас и хората знаят, че когато управлява ГЕРБ е ясно кой носи отговорността за България.  ​  Заради нашата принципност, откритост и отговорност, успявахме да спечелим почти всички избори през последните 11 години. За този период допуснахме само една сериозна загуба, но тя ни отрезви и ни направи по-силни. Освен това ни показа ясно, че тези, заради които влязохме в политиката, не са се променили ни най-малко за последното десетилетие. При ГЕРБ обаче развитието е видимо. Признавахме си грешките винаги, прочиствахме се и продължавахме напред. Благодарение на това ставаме все по-добри в работата си и това се вижда ясно от все по-ускоряващите се темпове на растеж, който е доказателство за добре свършената ни работа.  ​  Спрямо годината на учредяването на ГЕРБ, Брутният вътрешен продукт на България вече се удвои. Основната заслуга за това е на ГЕРБ, защото двете тройни коалиции, доминирани от БСП, ни оставяха кризи, растящи дефицити, задълбочаващи се дългове, изхарчен резерв, спрени еврофондове, намалени кредитни рейтинги, икономически спад и международна изолация. Обратно – и при трите си правителства, ГЕРБ носи на България стабилност, балансирани бюджети, намаляване на дълга, увеличаване на фискалния резерв, работещи еврофондове, повишаване на кредитните рейтинги, икономически растеж и уважение сред международните партньори. Откакто гражданите ни повериха управлението на страната, България неизменно е сред лидерите по макроикономически показатели и растеж в Европейския съюз, което ни доближава с бързи темпове към средните стандарти в Европа.  ​  Разбира се, всичко това би останало само статистика, ако не беше използвано за повишаване на качеството на живот на хората. Построихме и рехабилитирахме хиляди километри магистрали, пътища и жп-линии. Изградихме стотици пречиствателни станции, водни съоръжения, канализации и депа за отпадъци. Обновихме обществената среда във всички български общини, а столичното метро се превърна в един от най-успешните инфраструктурни проекти в цяла Европа. Подкрепяме бизнеса да създава стотици хиляди работни места. Не се поддадохме нито за момент на изкушението да увеличим данъците. Намалихме в пъти контрабандата и организираната престъпност. Увеличихме многократно инвестициите в здравеопазването и образованието. Утвърдихме устойчив ръст на пенсиите и минималната работна заплата.  ​  Във външнополитически план ГЕРБ изгради доверие сред нашите съюзници, въз основа на което България се превърна както в лидер и крепител на стабилността на Балканите, така и във важен фактор при взимането на решения за бъдещето на Европа в Брюксел.  ​  Днес, 11 години след началото, продължаваме борбата за европейското развитие на България. Колкото и невероятно да изглежда, близо 11 години след присъединяването ни към Европейския съюз, в България има сили, които искат отново да ни тласнат в други посоки и по други пътища. През последното десетилетие ГЕРБ е единственият гарант, че бъдещето на децата ни ще бъде европейско. И ние ще продължаваме да го отстояваме, независимо какво ще ни струва това. Въпреки всички конспирации и саботажи от страна на опонентите ни, правителството ни ще запази стабилността в държавата. Ще го правим не заради председателството на ЕС, а заради българите. Защото ние обичаме 100% от българския народ и работим за доброто на всички.  ​  На всички Вас, които работите активно за каузата на ГЕРБ, пожелаваме търпение, разум и вяра. Помнете, че критериите към нас са по-високи. И обществото, и медиите, и чуждестранните ни партньори очакват от нас да бъдем еталон за морал и професионализъм. Това е високата летва, която сами си поставихме и ще поддържаме и занапред. Така че не се отпускайте и се пазете от всичко порочно, защото грешките няма да се толерират.  ​Бъдете отворени към младите, образованите и трудолюбивите! ГЕРБ е семейство, в което има място за всички, които са добронамерени и работливи. Усилията на всеки се виждат и оценяват.  ​В личен план бъдете здрави и спокойни. България става все по-добро място за живот, където децата ще имат по-добър живот от този на родителите си!  ​  ​  ЧЕСТИТ ПРАЗНИК!  03.12.2017 г.  Гр. София  ​​  Бойко Борисов  ​​Председател на ПП ГЕРБ  ​  Цветан Цветанов  ​Зам.-председател на ПП ГЕРБ  ​  Йорданка Фандъкова  ​Зам.-председател на ПП ГЕРБ  ​  Димитър Николов  ​Зам.-председател на ПП ГЕРБ  ", "date": "2017.12.03", "title": "Борисов: Благодаря на всички членове и симпатизанти на ГЕРБ! "}
{"url": "http://epicenter.bg/article/MVR--Obstanovkata-v-stranata-e-normalna--ekipi-sledyat-na-myasto-nay-zastrashenite-uchastatsi/142086/2/0", "text": "​На този етап обстановката в страната е нормална; осигурени са екипи, които на място следят най-застрашените участъци. това съобщиха от пресцентъра на МВР. От министерството публикуваха справка за извършените спасителни действия от 00.00 ч. на 02 декември до 06.00 часа днес.  Получени са общо 19 сигнала за усложнена обстановка в областта. Обявено е частично бедствено положение за община Кюстендил и е въведен план за защита при бедствия в част „Наводнение“. В следствие на наводнение, предизвикано от повишаване нивото на река Бистрица в района на с. Гърляно и с. Долно село, освен екипи на ПБЗН е привлечена техника за НАВР от строителна фирма Рила - 2 багера, 3 камиона и кран. Прочистено е речното корито и светлите отвори на два моста в двете села. Насипана е едра скална маса на проблемните участъци от речното корито. Превантивно стопаните на къщите, които са в близост до реката в с. Гърляно са изтеглени на по-безопасно място и след понижаване нивото на реката те се завърнаха по домовете си.  С техника на общ. Невестино е направено прочистване на речното корито на река Елешница в с. Ваксево.  В Дупница на ул. \"Васил Расолков\" в непосредствена близост до река Отовица е паднала подпорна стена на двор на къща. Къщата се намира на три метра от реката и поради опасност от подкопаване на основите ѝ двамата жители са евакуирани при роднини.  През цялото денонощие в критичните участъци на водоемите е организирано наблюдение.  В момента няма действащи екипи на ПБЗН на терен, обстановката се нормализира.    За същия период в пожарната са получени 97 сигнала, свързани с усложнената метеорологична обстановка. Те са били предимно за наводнени мазета и участъци от пътната инфраструктура. На терен са работили 8 екипа на ПБЗН с около 24 служители и с 8 автомобила. Най-тежка остава обстановката в кварталите Мошино, Изток и Клепало.    Пожарните и спасителните екипи са реагирали на над 80 сигнала, извършени са 60 отводнявания, осигурени са 17 дежурства. Към момента има 3 сигнала за наводнени мазета, приземени етаж и дворове. По-критична точка остава яз.Суходол, където на място има екип с хидромодул на ССОД. Нивото на водоема, към момента е в норма. При необходимост се изпуска контролирано.  Обстановката се нормализира в останалите критично участъци. Продължава контролът по критичните точки на нивата на реките и язовирите.    В Берковица пожарни и спасителни екипи са извършили 5 отводнявания на мазета на жилищни сгради;във Вършец – 9 подобни операции.  Към момента обстановката на територията на област Монтана е нормализирана. Няма действащи екипи на ПБЗН. Валежите са спрели, създадена организация за ежечасно наблюдение на критичните участъци на реки и язовири.    Постъпили са 25 сигнала, предимно за наводнени мазета, пътни участъци и отстраняване на опасни предмети.  Към 21.15 часа на 02 декември със заповед на кмета на община Смолян, в следствие на проливните дъждове на територията на общината и пълноводието на р. Черна и р. Бяла, е обявено бедствено положение на територията на цялата община Смолян. Мобилизирани са фирми, разполагащи с подходяща техника за отпушване на дерета и корита на реки.  Към момента обстановката е нормална, водите в речните корита са повишени, но няма преливане на водоеми. Направена е организация кметските наместници да следят за нивото на реките.   Това каза на извънреден брифинг в Смолян по повод обявеното бедствено положение в община Смолян заместник-министърът на вътрешните работи Стефан Балабанов, предаде репортер на Радио „Фокус“ – Смолян. На брифинга присъстваха и областният управител на Смолян Недялко Славов, кметът на Смолян Николай Мелемов, директорът на Областната дирекция на МВР – Смолян ст. комисар Николай Димов и директорът на Регионална дирекция „Пожарна безопасност и защита на населението“ комисар Симеон Цървуланов.  По думите на Балабанов, предприемат се превантивни действия със заповед на премиера, за да се подготвят институциите, а не да се действа постфактум, след като ситуацията стане сериозна. Всички служители на полицията и пожарната са на работа и следят ситуацията, за да може, ако се наложи, да се евакуират хора, но няма такава необходимост и няма място за паника. Той припомни, че от вчера от 19.00 часа е усложнена обстановката и в тази връзка кметът на Смолян е обявил бедственото положение.  „Сега не е трагично положението. Трагичен е инцидентът с гражданина на село Долен, който загина нелепо при срутването на земната маса, за което изказвам искрени съболезнование на близките“, отбеляза Балабанов. Той призова ловците, туристите и всички останали да не излизат днес в планините, за да не се допусне друг нелеп инцидент.  Заместник-министърът подчерта, че в област Смолян институциите се борят с дъждовете и проблемите, които създават всяка пролет и есен и са добре специализирани и мотивирани.  „Обстановката не е толкова трагична, Агенция „Пътна инфраструктура” почиства своевременно свлачища и срутища. Реките снощи бяха до критично ниво, но в момента не са в такова, голям е водосборът тук, но и оттокът е голям и така обстановката вече е по-спокойна. Природата обаче може да поднесе изненади, затова където е нужно се изпращат още екипи и патрули с една единствена цел да се изведат хора, ако се наложи и да се спасят човешки животи. Всичко друго е второстепенно, но и почистването на пътища върви добре, няма села без електричество“, каза още Балабанов.  ", "date": "2017.12.03", "title": "МВР: Обстановката в страната е нормална, екипи следят на място най-застрашените участъци"}
{"url": "http://epicenter.bg/article/Daniel-Valchev--V-politikata-otselyava-tozi--koyto-uspyava-da-se-prisposobi--Video-/142089/2/0", "text": "В политиката оцелява този, който оцелява и в природата - не най-умният, не най-силният, а онзи, който успява да се приспособи.   бившият министър на образованието Даниел Вълчев на въпроса защо Симеон Сакскобургготски изкара един мандат като премиер, а Бойко Борисов кара трети мандат.  Бойко Борисов е много гъвкав политик и голям комуникатор, отбеляза Вълчев.  „Истината е, че г-н Борисов нямаше да бъде така посрещнат в Саудитска Арабия, ако Царя не беше с него”, посочи бившият министър.  „Нека да изходим от това, че това е един хубав жест към българската държава. Да не търсим непременно някаква дребна сделка. Допускам, че Симеон Сакскобургготски не очаква някакъв жест в замяна. Иска ми се да мисля, че е така и съм почти сигурен, че е така”, каза още Вълчев.  „За да бъде добър в политиката, трябва да гледаш малко като на война. Ние сме със сини униформи, ония са със зелени. Просто правило – помагаш на тези със сините, стреляш по тези със зелените. Нас не ни припознават като автентични по простата причина, че си личи, че силата на омразата не ни е много голяма”, допълни Даниел Вълчев.  „Това е нещото, което дава възможност на хора като мен да бъдат публично активни в периоди, когато няма такова ярко противопоставяне. В противен случай, на мен не ми е комфортно”, заяви той.  Поводът за разговора в студиото беше последният му сборник с разкази „Осмият ден от седмицата”. Чак напоследък писането ми се услажда, призна той.  „Осмият ден от седмицата е онова време, което не е непременно част от календата, в което нещо си открадваме за самите себе си – един ходи на планина, друг – за риба, трети дялка с ножче фигурки, четвърти чете, а пети мечтае”, каза Вълчев.  Това са дните и часовете, в които човек се опитва да си даде някакви отговори – докъде си стигнал, къде отиваш, допълни той.  „През последните години много се притеснявам да не ме обхване тази мания - консумиращият човек, който всъщност иска повече от същото – има малко жилище, а иска голямо, има малка кола, а иска голяма. Той не иска нещо различно. Така човек губи възможността си за съпротива срещу света, в който е, за някакво критично преосмисляне на нещата, които му се случват. Аз гледам да избягам от това”, каза още Даниел Вълчев.  Той планира да издаде и роман, чието работно заглавие е „Неделният продавач на книги”. „Надявам се до година-две да го издам”, заяви Вълчев.  ", "date": "2017.12.03", "title": "Даниел Вълчев: В политиката оцелява този, който успява да се приспособи (Видео)"}
{"url": "http://epicenter.bg/article/S-nay-visok-rezultat-evrodeputatat-Ilhan-Kyuchyuk-be-preizbran-za-vitseprezident-na-ALDE-/142090/2/0", "text": "Евродепутатът от АЛДЕ/ДПС Илхан Кючюк бе преизбран за втори мандат като вицепрезидент на Алианса на либералите и демократите за Европа (АЛДЕ) по време на 38-ия конгрес на партията, който се провежда в Амстердам, Холандия. Председателят на Младежко ДПС получи мащабна подкрепа от делегатите на конгреса и получи най-висок резултат. „Преди две години в Будапеща ми бе гласувано доверие, което поех ангажимент да оправдая. Полученият втори мандат е изключително голямо признание, за което съм благодарен, но и голяма отговорност. Резултатът от гласуването още веднъж доказва, че Движението за права и свободи е демократична и отговорна партия, която се ползва с голямо доверие в Европа. През тези две години ние положихме много усилия за разпространяването на либералните идеи в Югоизточна Европа и позиционирането на АЛДЕ партията като ключов фактор.”, заяви Илхан Кючюк.  “Днес, също както и тогава, сме изправени пред най-голямата криза на европейската идентичност. Възходът на либералите в Европа доказва, че нашата формула за единен, отворен и жизнен континент е абсолютно незаменима. Нашият либерален капацитет е неизчерпаем. Трябва да се гордеем с това, което постигнахме като истинска европейска политическа партия. От Германия до Македония либералните партии променят политическия пейзаж към по-добро. Не трябва обаче да спираме дотук. Изправени пред нови реалности и днес Европа се нуждае от реформи повече от всякога. За един по-проспериращ, по-свободен и по-интелигентен Съюз”, добави евродепутатът.  ", "date": "2017.12.03", "title": "С най-висок резултат евродепутатът Илхан Кючюк бе преизбран за вицепрезидент на АЛДЕ "}
{"url": "http://epicenter.bg/article/Lilyana-Pavlova--Napalno-gotovi-sme-za-evropredsedatelstvoto-/142091/2/0", "text": "Напълно готови сме за европредседателството – целта ни е България да бъде медиатор, инициатор и балансьор. Това каза министърът на българското председателство на Съвета на ЕС 2018 г. Лиляна Павлова в предаването „Неделя 150“ по БНР.  „Напълно готови сме и то не само с организационно - логистичната част, много е важно, че сме готови с политическите ангажименти и е много важно да кажем, че сме готови с експертно-аналитичната част. Тя е много съществен елемент от подготовката, която проведохме“, добави тя.  „Поемайки председателството на Съвета, ние поемаме и 300 спомагателни органи на Съвета, комисии, различни групи, които председателстваме във всички сфери и области в секторните политики, които имаме в общоевропейски контекст и дневен ред“, каза Павлова. По думите ѝ България трябва да е медиатор, инициатор и балансьор през 6-те месеца на председателство.  „Това е голямото предизвикателство. Това е важна цел, с която трябва да успеем“, каза министър Павлова. Тя допълни, че България си е поставила амбициозната цел да зададе дневния ред.  „Тук мога да кажа, че първият успех вече е факт. Успяхме с усилията на министър-председателя Бойко Борисов, на целия екип на Министерски съвет и на нашите народни представители да защитим темата за Западните Балкани и включването на европейската перспектива за тях високо в общоевропейски дневен ред“, заяви още Павлова.  ", "date": "2017.12.03", "title": "Лиляна Павлова: Напълно готови сме за европредседателството "}
{"url": "http://epicenter.bg/article/Grisho-i-Nikol-na-romantichna-vecherya-v-London-/142106/10/0", "text": "Най-добрият ни тенисист Григор Димитров и приятелката му Никол Шерцингер намериха време един за друг,    Звездната двойка бе издебната пред изискан ресторант в Лондон.  Първата ни ракета и певицата са заедно от 2015 г., когато се появиха заедно на турнир в Австралия.    ", "date": "2017.12.03", "title": "Гришо и Никол на романтична вечеря в Лондон "}
{"url": "http://epicenter.bg/article/Germanskoto-kontrarazuznavane-otchita-zaplaha-ot-rodnini-na-dzhihadisti-/142107/7/0", "text": "Деца и съпруги на участници в терористичната организация „Ислямска държава” напоследък все по-често се връщат в Германия от Сирия и Ирак и представляват потенциална заплаха, каза ръководителят на Службата за защита на конституцията (контраразузнаването) във ФРГ Ханс-Георг Масен в публикувано днес интервю за ДПА, предава БГНЕС.  „Предвид обстоятелствата в региона, участници в бойни действия все по-често се замислят да изпратят членове на семействата си на сигурно място, на Запад. Ако става дума за германци, те имат право да се върнат на територията на федералната република”, каза Масен.  „На някои деца са били промити мозъците в т. нар. училища на територията на ИД и силно са помогнали за радикализацията им. За нас това е проблем, защото тези деца и юноши могат да са опасни”, посочва ръководителят на контраразузнаването. Според Масен потенциална заплаха произтича и от жените, които през последните години са живели на територия, контролирана от ислямистите.  „Много често те имат радикални възгледи и споделят идеологията на ИД”, изтъква Масен. „Това не означава задължително, че са готови да извършат атентат, но не трябва да ги изпускаме от поглед”.  Контраразузнаването във ФРГ има данни за 950 граждани на страната, които през последните години са заминали за Ирак и Сирия за участие в бойни действия на страната на джихадистите. Мнозинството от тях – около две трети, са германски граждани от чуждестранен произход. Над 120 са загинали в Близкия и Средния изток, а около 300 са се върнали на територията на федералната република.  По данни на Службата за защита на конституцията около 1800 граждани на ФРГ са в категорията потенциални ислямски терористи.  По-рано вътрешният министър Томас де Мезиер информира, че миналата година в страната са били осуетени над 10 атентата. От началото на 2017 са били открити около 900 досъдебни производства по подозрение в терористична дейност.  ", "date": "2017.12.03", "title": "Германското контраразузнаване отчита заплаха от роднини на джихадисти "}
{"url": "http://epicenter.bg/article/Borisov-na-nova-balkanska-sreshta-na-varha--tozi-pat-v-Belgrad-/142111/2/0", "text": "Лидерите на Гърция, България, Румъния и Сърбия ще се срещнат в петък, 8 декември, в Белград, два месеца след срещата на върха във Варна.  Те ще разговарят за икономическото сътрудничество, регионалната стабилност и евроинтеграцията на Сърбия, съобщи МИА, цитирана от Канал 3.  След срещата във Варна на 3 и 4 октомври президентът на Сърбия Александър Вучич ще бъде домакин на премиерите на България, Гърция и Румъния Бойко Борисов, Алексис Ципрас и Михай Тудосе.  Четиримата лидери ще имат среща за втори път, за да потвърдят посветеността си на сътрудничеството в полза на своите държави, но и на останалите на Балканите, подчертават гръцки медии.  Очаква се фокусът да бъде поставен върху икономиката, транспорта, случващото се в региона на Западните Балкани, запазване и укрепване на регионалната стабилност и европейската перспектива на държавите в региона.  ", "date": "2017.12.03", "title": "Борисов на нова балканска среща на върха, този път в Белград "}
{"url": "http://epicenter.bg/article/Karakachanov--Iskame-svikvane-na-saveta-na-koalitsiyata-za-t-nar---quot-tsarski-imoti-quot--/142108/2/0", "text": "ВМРО ще иска свикване на съвета на управляващата коалиция по казуса с т. нар. \"царски имоти\". Това заяви в предаването \"Неделя 150\" по \"Хоризонт\" по БНР вицепремиерът и лидер на ВМРО Красимир Каракачанов. По думите му, решението, което може да се намери е - царското семейство да ползва имотите, но те да останат държавна собственост, както е бил решен казусът в Гърция и Сърбия.  \"До 1944-та Симеон е бил цар и на днешната Република Македония. Това са историческите факти. Така че докато той е жив, мисля, че това обръщение (Ваше Величество) е въпрос на възпитание и отношение. Но, оттук нататък това не означава, че ние можем да говорим за престолонаследници и някакви други неща, свързани с някакво наследство, дължащо се при институция, наречена \"монархия\". Ние сме република. Това е факт и то безспорен факт и той не подлежи на какъвто и да е коментар и на каквото и да е съмнение\", заяви Каракачанов.  \"През 2009 година беше наложен мораториум за разпореждането с тези имоти, тоест те да не могат да бъдат продавани, препродавани или прехвърляни, след което имаше няколко дела. Мисля, че по три от делата има решение на Българския съд на три инстанции, че тези имоти, които са управлявани от Интендантството по време на Царство България, са не частна собственост на Симеон Сакскобургготски или на неговите наследници, или на неговите предшественици, а са държавна собственост. Имаше имоти, които безспорно бяха върнати, тъй като са частна собственост още от времето на неговия дядо - цар Фердинанд. Аз съм убеден, че националният интерес ще бъде защитен, но този въпрос първо трябва да бъде коментиран, преди да се предприемат действия в една или друга посока. Ако този въпрос не бъде обсъден на коалиционен съвет, аз мога да кажа, че няма да подкрепим такъв закон.  Каракачанов коментира и присъствието на бившия премиер Симеон Сакскобурготски в делегацията за визитата в Саудитска Арабия:  \"Саудитска Арабия е монархия и те уважават бивши или настоящи монарси, с които могат да се срещнат. Симеон Сакскобургготски беше гост на делегацията при посещението в Рияд. Всеки един фактор, който може да допринесе, без значение дали е бивш монарх, бивш министър, бивш президент или пък човек с контакти някъде, не трябва да се пропуска. В края на краищата, за добро или за лошо, в тази част на света тези традиции имат своето значение.\"  Според вицепремиера обаче присъствието на бившия премиер във визитата не означава, че неговата роля във вземането на решенията в политическия живот се засилва.  По време на посещението на правителствената делегация в Саудитска Арабия не е коментирана темата за продажба на оръжие, категоричен бе Каракачанов.  \"Търговията с оръжие не е била тема. В България практиката е такова оръжие да се изнася за страни, които не са в ембарговите списъци, няма ограничение за тях. Има междуведомствена комисия, през която всеки един лиценз минава, одобрява се или не се одобрява, но за търговия с оръжие не е ставало въпрос\", категоричен бе военният министър.  \"Саудитска Арабия инвестира огромни средства в сигурността си и в противодействие на тероризма и на екстремални идеологии. Мисля, че тук има много голямо поле за сътрудничество. Това, което имаме като предварителна договорка, е между Министерството на вътрешните работи на Саудитска Арабия и МВР на Република България да се подпише един предварителен меморандум и да се установи едно много по-тясно сътрудничество за обмен на информация, обмяна на опит, обучение на кадри\", заяви Каракачанов.  Вицепремиерът заяви, че няма причина да се бави ратифицирането на договора с Македония от Народното събрание и това предстои. Според него, трябва да бъде реализиран коридор номер 8, който свързва Черно море с Адриатическо през териториите на България, Македония и Албания.  ", "date": "2017.12.03", "title": "Каракачанов: Искаме свикване на съвета на коалицията за т.нар. \"царски имоти\" "}
{"url": "http://epicenter.bg/article/Ninova-i-Manchevski-obsadiha-badeshtite-predizvikatelstva-pred-Zapadnite-Balkani-/142109/2/0", "text": "Председателят на БСП Корнелия Нинова проведе среща с Дамян Манчевски, министър на информационните технологии и администрацията в правителството на Зоран Заев и зам.-председател на Социалдемократическия съюз на Македония. Срещата беше в Лисабон, където и двамата участваха в заседание на Съвета на ПЕС, съобщиха от пресцентъра на БСП.  Лидерът на БСП потвърди подкрепата на българските социалисти за членството на Македония в Европейския съюз и поставянето на Западните Балкани като един от основните приоритети на българското председателство на Съвета на ЕС в България.  Двамата обсъдиха възможностите за трансгранично сътрудничество между български и македонски общини и уточниха посещението на Корнелия Нинова в Македония през втората половина на януари 2018 г. Поканата за него бе отправена от Зоран Заев по време на посещението му в България. В хода на разговора Нинова и Манчевски обсъдиха още Паневропейския транспортен коридор номер 8, както и изграждането на електронно правителство и дигиталната икономика.  В срещата участие взеха зам.-председателите на БСП Деница Златева и Кирил Добрев.  ", "date": "2017.12.03", "title": "Нинова и Манчевски обсъдиха бъдещите предизвикателства пред Западните Балкани "}
{"url": "http://epicenter.bg/article/Bashtata-na-parviya-SMS-ne-si-daval-smetka--che-uchastva-v-istorichesko-sabitie-/142110/7/0", "text": "Точно преди 25 години, на 3 декември 1992, е изпратено първото текстово съобщение до мобилен телефон. Автор на дебютния в историята SMS е 22-годишният тогава британски програмист Нийл Папуърт. След четвърт век Папуърт, който сега живее със семейството си в Канада, си спомня как е станал първият човек, изпратил SMS и как това е променило живота му, предава БГНЕС.  „Работех във Великобритания в компанията Sema Group като програмист. Върху проекта „SMS” работех съвместно с наш клиент – компанията „Водафон” (Vodafone)”, разказва Папуърт. Целта на проекта била да улесни хората и вече да не се налага да носят телефон за разговори и пейджър за съобщения. След тестовете в рамките на компанията Папуърт става доброволец и влиза в екип, който да отиде в офис на „Водафон” и да изпробва нововъведението.  След тестове, продължили няколко месеца, поискали от Папуърт да изпрати истинско съобщение, за да покаже, че услугата работи. Тогава младежът не си дал сметка, че участва в историческа крачка, а възприемал всичко като пореден работен ден. Когато дошъл моментът, набрал на компютъра мобилния номер на получателя и съобщението „Честита Коледа” и го изпратил.  Текстът бил избран на случаен принцип, но бил логичен – Папуърт изпратил съобщение на служителя на компанията „Водафон” Ричард Джарвис, който в момента бил на събитие, свързано с Коледа. Затова текстът не трябвало да изглежда на получателя изненадващ, защото до Рождество оставали още 3 седмици. Папуърт казва, че е изминало още време преди SMS-ите да се разпространят повсеместно.  „Измина година, през която с помощта на софтуер за SMS и мобилни телефони стана възможно да се изпращат и получават съобщения. Чак след това, когато мобилните оператори започнаха да правят пакетни предложения, които включваха и текстови съобщения, всичко започна да набира скорост,” казва Папуърт.  Първият материал за Папуърт като изпращач на първия SMS бил публикуван по случай 10-годишния рожден ден на текстовите съобщения. Дотогава хората, дори и съпругата на програмиста, не знаели, че той е изпратил първото съобщение до мобилен телефон Orbitel 901, а и той самият не си спомнял за този епизод  ", "date": "2017.12.03", "title": "Бащата на първия SMS не си давал сметка, че участва в историческо събитие "}
{"url": "http://epicenter.bg/article/MON-veche-predpriema-merki-za-olekotyavaneto-na-uchenicheskite-ranitsi-/142114/2/0", "text": "Министерство на образованието и науката вече предприема мерки за олекотяването на ученическите раници. За нас това не е кампания, а целенасочена политика. Това каза зам.-министърът на образованието и науката Таня Михайлова по време на извънреден брифинг, предаде \"Фокус\". Зам.-министърът отбеляза, че още от началото на учебната година се провеждат срещи с издателствата именно с такава цел.  \"Предвиждаме от една страна да се въведе възможност за разделяне на учебниците, когато това е необходимо - когато учебникът е с голям обем работа. От друга страна Национална програма за увеличаване на шкафчетата, в които да се оставят учебниците, помагалата, екипите по физическо, така че да не се носят всеки ден\", заяви Таня Михайлова. Тя обърна внимание, че когато се говори за тежестта на раниците, трябва да се отбележи, че в тях няма само учебници, а и тетрадки, допълнителни помагала и всичко, което един ученик носи в училище.  Резултат от мерките за олекотяване на ученическите раници може да има още в началото на втория учебен срок, каза Таня Михайлова. Зам.-министърът призна, че този въпрос не е от днес или от вчера. „Спомням си от 2010 г. за кампанията „Училище без тежест“. Пак ви казвам – не искам да е кампания, а целенасочена политика на всички хора, ангажирани в МОН\", коментира тя.  \"Много бих искала да се знае, че това е наша обща отговорност - не само на МОН, на всички колеги училите, които са ангажирани с този проблем. Също така и на родителите. Ако ние взимаме решение на административно ниво, то учителите взимат решение на институционално ниво - на ниво училище\", каза още зам.-министърът. Михайлова добави, че се предвиждат разговори с учителите, защото по думите ѝ има безкрайно добри примери за учители, които работят в час с учениците без учебник, а вкъщи децата използват учебника за самоподготовка и го носят в клас само при необходимост.  \"Друг важен проблем е да не се увеличава броят на помагалата, когато не са задължителни. В тази насока също работим\", каза още тя.  По думите ѝ много важно е съдействието от страна на родителите, защото ученическата раница в по-малките класове се подготвя именно с тяхна помощ.  \"Аз мога да проведа час и без учебник\", увери зам.-министър Михайлова.  „Имаме одобрени учебници и комплекти. Те са одобрени и няма да бъдат забранени. Това не е проблемът в тежестта на раниците, а в допълнителните помагала, които реално погледнато всяко издателство може да разработи допълнително. Тогава, когато учителите имат възможност, препоръчват да се използват. Тук е нашата задача и ние ще помолим нашите колеги учители да не натоварват с допълнителни сборници, които не са нужни. Учебникът и учебната тетрадка чудесно вършат работа. Това да има само един учебник или само една тетрадка няма да реши проблема, защото този един учебник може да е 500 страници. Въпросът е да се използва оптимално“, коментира Михайлова и подчерта, че е важен учителят, който преподава в класната стая.  Според нея не е проблем толкова в одобрените учебници, защото от тази година има и одобрени електронни издания.  „Може да се използва в класната стая и електронният вариант на самия учебник. Нека да се доверим на учителите, те знаят как да работят в час. Може да се проведе час и без да се носи учебник, но има часове чисто дидактически, които задължават да бъдат с учебник. Най-важно е да не се носи във всеки час всичко, което е по един предмет. Какъв е смисълът да се носи една тетрадка, ако тя не се използва?“, попита Михайлова и заяви, че няма нищо страшно да се пише само в тетрадка.  „Ще имаме разговори с учителите по места. Това е част от нашите мерки, които сме набелязали, да прецизират използването на допълнителните помагала. В нашата Национална програма ще има възможност за всички училища да имат шкафчета. Тук обаче има и едни изисквания на други служби извън МОН за това как да са разположени. Всичко ще бъде съобразено, така че да има условие в училище, когато е необходимо, да се използват учебниците. В момента минаваме към новите учебници по новите програми“, допълни Михайлова и поясни, че те са с 3-годишен период на използване, което означава, че след това те могат да бъдат в училище и да се използват.  „Средствата, които имат училищата като усвоени в края на годината и имат възможност да закупят комплекти учебници, могат също да се използват в тази насока. Те ще бъдат в полза на училищните библиотеки, но ще се използват на място“, добави зам.-министърът, като уточни, че разговорът с учителите върви в момента, но официално в понеделник ще изпратят писмо на регионалното управление и чрез него до всички институции. „Смятам, че всеки един учител ще чуе това, което му казваме. Аз вярвам на учителите изключително много, защото тяхната задача е най-важна – да могат да образоват нашите деца“, каза още Таня Михайлова.  Директорът на Дирекция \"Учебници и училищна документация\" в МОН Пенка Иванова допълни, че след влизането в сила на Закона за предучилищното и училищното образование са стартирани няколко процедури и вече в системата се използват нови учебници в 1, 2, 5, 6 и 8 клас. „С всяка една своя заповед министърът одобрява учебник или учебен комплект, който е учебник и една или няколко учебни тетрадки. Ние не можем да забраним, министърът одобрява учебника и необходимите учебни тетрадки. А за да бъде одобрен един учебник, това означава, че той отговаря на съдържанието на учебната програма. Тя е направена така, че завършвайки определен клас, ученикът да е усвоил съответните компетентности“, коментира още Пенка Иванова.  ", "date": "2017.12.03", "title": "МОН вече предприема мерки за олекотяването на ученическите раници "}
{"url": "http://epicenter.bg/article/Piyan-shofyor-na-TIR-e-blasnal-politseyski-avtomobil-sled-presledvane-/142113/3/0", "text": "Пиян шофьор на ТИР е блъснал полицейски автомобил след преследване. Това съобщиха от пресцентъра на МВР. Преследването е организирано от автопатрули на Пловдив и Стара Загора. С риск за живота си полицаи задържали 32-годишен мъж от Раднево, шофирал товарен автомобил след употреба на алкохол.  За да избегне налагане на наказание, водачът е създал реална опасност за нараняване на униформените, блъснал е и една от полицейските коли. Сигнал за това, че шофьор на ТИР не е спрял на подаден със стоп палка сигнал в района на тунел „Траянови врата“ на АМ „Тракия“, бил подаден към дежурен пътен патрул час след полунощ днес.  Малко по-късно товарният автомобил бил забелязан на територията на Пловдивска област. Превозното средство често сменяло лентите за движение и създавало опасност за останалите участници в движението. С включени светлини и звуков сигнал, след кратко преследване, водачът на камиона спрял.  Последвала проверка, а извършената проба с алкодрегер, показала, че 32-годишният мъж шофира след употреба на алкохол. За да избегне последващите наказания, той рязко потеглил, създавайки реална опасност да нарани единия от проверяващите го полицаи.  Униформените продължават преследването, в което се включват екипи и на Стара Загора. В района на Казанлък, възползвайки се от намалената скорост, те препречили пътя на ТИР-а и предприели действия за свалянето на шофьора от кабината.  Водачът обаче не се подчинил, потеглил рязко в обратна посока, удряйки една от полицейските коли. На около 200 м от мястото спрял, изскочил от камиона и побягнал през канавката.  Минути по-късно той бил задържан от преследващите го полицаи. Срещу него са образувани четири досъдебни производства. Работата по документиране на случая продължава.  ", "date": "2017.12.03", "title": "Пиян шофьор на ТИР е блъснал полицейски автомобил след преследване "}
{"url": "http://epicenter.bg/article/Bedstvenoto-polozhenie-v-Smolyan-ostava--selo-Mugla-vse-oshte-e-otkasnato-ot-sveta-/142119/2/0", "text": "Бедственото положение на територията на община Смолян е в пълна сила, като продължава и борбата с разчистването на няколко пътни артерии до няколко населени места. Най-тежка е ситуацията по пътя за село Мугла, където освен свлачища и наноси, проблеми създават и паднали дървета и от двете страни на реката, съобщи зам.-кметът на Смолян инж. Марияна Цекова, цитирана от Дарик.  „Проблемът там е сериозен, утре ще се включат в разчистването и горски работници. Не мога да се ангажирам със срокове за разчистването на пътя. Ще се правят разширения, тъй като има и изнесен път. Работи се по пътищата за Стикъл и Киселчово. До последното село автомобил може да стигне, но не го препоръчвам, тъй като има доста активизирали се свлачища и е опасно“, категорична бе инж. Цекова.  Получен е и сигнал за свлачища, наноси и изнесена пътна настилка за село Кутела. Веднага е насочена тежка техника за въпросното място, за да се разчисти.  На този етап няма бедстващи хора, както и необходимост от доставка на хранителни стоки или медикаменти. Тази вечер се очакват отново проливни дъждове и от ръководството на общината очакват още проблеми.  „На място се запознахме с пораженията, които нанесоха проливните дъждове и активизиралото се свлачище, което затвори пътя за село Мугла. Ще се отводнят всички дерета, които текат по пътя и са разрушили изцяло асфалтовата настилка. Ще бъдат отстранени и падналите дървета. След това фирмата, определена с моя заповед, ще започне разчистването и останалите действия по отварянето на пътя за с. Мугла. Поддържаме постоянна връзка с кмета на Мугла, ако се наложи помощ и възникне необходимост да се доставят медикаменти или има бедстващи хора, сме готови да реагираме. Ситуацията по пътя е доста сложна“, коментира и кметът на общината Николай Мелемов.  На този етап са отпаднали притесненията за преливане на река Черна в Смолян. В това лично се увери зам.-министър Стефан Балабанов, който заедно с директора на ОД МВР – Смолян старши комисар Николай Димов, областният управител Недялко Славов и директорът на РД ПБЗН – Смолян комисар Симеон Цървуланов, извършиха обстоен оглед на критичните точки на реката в областният град.  Целта им беше лично да се уверят, че на този етап обстановката се е нормализирала и опасност от приливането на реката няма. Те тръгнаха от улица „Чилингирска“, през Римския мост, до сградата на „Пътна полиция“ и преминаха през кварталите Райково и Устово. Категоричната оценка е, че водите в речните корита постепенно се понижават и няма преливане на водоеми.  „Най-критично е все още положението в община Смолян, към Киселчово достъпът е прекъснат, свлачище има и по пътя за Мугла, на много места се разчистват наноси и паднали камъни. Обилните валежи предизвикаха множество срутвания по пътната мрежа и по сигнали своевременно се отстраняват. Има достатъчно обем в язовирите. Следим внимателно язовир „Пловдивци“ като ново съоръжение. В него има достатъчно обем за водни количества. 1.20 – 1.30 метра остават до преливане на язовир „Златоград“. Оставаме внимателни, предвид прогнозите за нови валежи до следобяда на днешния ден“, коментира и областният управител на Смолян Недялко Славов.  Според него, радващото е, че оттокът е солиден и значително са спаднали речните корита на реките Върбица, Арда и Черна, които по традиция създават проблеми.  „Тепърва ще се оценяват пораженията по инфраструктурата след обилните валежи. За съжаление сравнително често сме потърпевши от подобни екстремни ситуации. Държавата създава нов модел на поведение и превенция“, добави още областният управител.  Смолянското село Арда пък е с най-големите количества валежи в областта през последните дни, като по данни на Метеорологичната станция на връх Рожен, те са достигнали 261 литра за квадратен метър за две денонощия.  Според метеоролозите количеството на валежите в някои населени места в област Смолян за последните два дни надхвърлят двойно месечната норма. Данните за Златоград показват 125 л/кв. м за последното денонощие, а за с. Арда- 143 л/кв. м. Дъждът в Смолян е 72 л/кв. м за това денонощие.  Данни от метеорологичната станция, намираща се в Областната администрация в Смолян показват, че за тази сутрин около 06:00 ч. е измерен най-обилният валеж за един час от началото на годината - 17.6 л/кв. м. за 60 мин.  Продължават и постоянните наблюдения на всички критични точки, като при необходимост ще се поиска и съдействие от армията.  ", "date": "2017.12.03", "title": "Бедственото положение в Смолян остава, село Мугла все още е откъснато от света "}
{"url": "http://epicenter.bg/article/Tsacheva-i-Nankov-obyavyavat-utre-reshenieto-za--quot-tsarskite-imoti-quot--/142115/2/0", "text": "Министърът на правосъдието Цецка Цачева ще даде брифинг на 4 декември 2017 г. от 11.00 часа във фоайето на Министерството. Това съобщиха от пресцентъра на Министерство на правосъдието.  Темата на брифинга е становището на работната група към Министерството на правосъдието относно собствеността на имотите на семействата на починалите царе Фердинанд І и Борис ІІІ и на техните наследници.  В брифинга ще вземат участие още министърът на регионалното развитие и благоустройство Николай Нанков и Атанас Кацарчев, началник на кабинета на министъра на земеделието, храните и горите.  В средата на ноември адвокатите на МРРБ представиха молба от името на Нанков за спиране на производствата за \"Врана\". Бе изразено желание за споразумение.  Припомняме, че \"Врана\" беше върната на Сакскобургготски през 2001 г. от кмета Стефан Софиянски. Държавата заведе делото за собствеността на \"Врана\" през 2011 г., като си поиска и именията \"Ситняково\", \"Саръгьол\", \"Бистрица\" и гори в Рила. През 2008 г. започна делото за имението \"Кричим\", което приключи в полза на държавата през 2012 г.  По делото за \"Саръгьол\" държавата спечели окончателно съдебната битка, но съдът й нареди да плати на Сакскобургготски и сестра му Мария-Луиза общо 13 260 лв. разноски за ремонти и слънчеви колектори.  Подобна е и ситуацията със \"Ситняково\". Върховният касационен съд призна правото на Сакскобургготски и сестра му да задържат имението, докато не получат от държавата по 19 329 лв. заради направените разноски.  За \"Царска Бистрица\" още няма окончателно решение, но на две инстанции спечели държавата. Чака се окончателно решение и по делото за 1414 дка земи край София. И там държавата печели на две инстанции.  ", "date": "2017.12.03", "title": "Цачева и Нанков обявяват утре решението за \"царските имоти\" "}
{"url": "http://epicenter.bg/article/Edin-zaginal-i-edin-ranen-v-tezhka-katastrofa-na-patya-Pazardzhik---Plovdiv-/142116/3/0", "text": "Един човек е загинал, а друг е ранен при тежък пътен инцидент на стария път Пазарджик - Пловдив при моста на река Луда Яна. Това съобщиха от пресцентъра на МВР.  Пътни полицаи отклоняват движението през Огняново. Сигналът е получен преди минути. По първоначални данни катастрофата е станала на моста на река Луда Яна, където два леки автомобила са се ударили челно.  На този етап е известно, че има един починал, а друг е ранен и транспортиран в болница. На място са насочени полицейски екипи.  ", "date": "2017.12.03", "title": "Един загинал и един ранен в тежка катастрофа на пътя Пазарджик - Пловдив "}
{"url": "http://epicenter.bg/article/Emil-Karanikolov--Privatizatsiyata-e-bila-neobhodima--drug-e-vaprosat-kak-e-bila-izvarshena-/142118/4/0", "text": "В България има дисбаланс по отношение на регионите. Това, което прави правителството в последните месеци, се оценява по отношение на икономиката. Последните десетилетия ГЕРБ е най-успялата политическа сила и им пожелавам да имат все повече такива успехи, каза министърът на икономиката Емил Караниколов в предаването \"Беновска пита” по Канал 3.  По повод вдигането на кредитния рейтинг на България той каза:    За търговското представителство в Саудитска Арабия, Караниколов сподели :    По въпроса за приватизацията, министърът на икономиката каза:   ", "date": "2017.12.03", "title": "Емил Караниколов: Приватизацията е била необходима, друг е въпросът как е била извършена "}
{"url": "http://epicenter.bg/article/Donald-Tramp-otpravi-napadki-sreshtu-FBR-v-poreditsa-tuitove-/142117/7/0", "text": "Американският президент Доналд Тръмп атакува днес собственото си Федерално бюро за разследване в поредица туитове. Той написа, че репутацията на агенцията е станала \"на пух и прах - най-лошата в Историята!\" и увери: \"ние ще я направи отново страхотна\", предаде Асошиейтед прес, цитирана от Новини.бг.  Така президентът отвърна на съобщения, че ветеран от ФБР - агент на контраразузнаването - е бил отстранен от екипа на специалния прокурор Робърт Мълър, разследващ руска намеса в американските избори, заради критични към Тръмп есемеси. Тръмп написа, че отстраненият агент бил \"безнравствен\" (не, много непочтен?). \r\n Президентът намекна също, че агенцията се нуждае от драстична промяна под ръководството на новия директор Кристофър Рей. Агентът работел по разследването за използван от Хилари Клинтън частен имейл за служебни цели, докато тя беше държавен секретар. \r\n \r\nТръмп отрече да е искал от ФБР да прекрати разследването срещу бившия му съветник по националната сигурност Майкъл Флин, който се призна за виновен, че е лъгал в аферата за руска намеса в американските президентски избори през 2016 г., предаде Франс прес. \r\n \"Никога не съм искал от Коми да спре разследването срещу Флин. Още фалшиви новини за още една лъжа на Коми\", написа Тръмп в Туитър.  При изслушване в Сената в началото на юни бившият директор на ФБР Джеймс Коми заяви, че Доналд Тръмп лично е поискал от него да спре разследването срещу Флин.  Вчера Тръмп за пореден път каза, че не е имало \"никакъв сговор\" между предизборния му екип и Русия, докато той участваше в надпреварата за Белия дом. Президентът отново отправи нападки срещу министерството на правосъдието и бившата си съперница - демократката Хилари Клинтън.  В петък Майкъл Флин се призна за виновен пред федерален съдия във Вашингтон, че дал пред разследващите лъжливи показания за разговорите си с руския посланик в САЩ Сергей Кисляк.  ", "date": "2017.12.03", "title": "Доналд Тръмп отправи нападки срещу ФБР в поредица туитове "}
{"url": "http://epicenter.bg/article/Hasan-Ademov--GERB--si-kupuvat--vliyanie--pari--obshtinite/142126/2/0", "text": "\"Темата корупция звучи доста общо, но тя е патент на всички управляващи. За съжаление този механизъм за беше прехвърлен само към нас, за да можем да бъдем сочени с пръст, посочи бившият социален министър. ГЕРБ си купуват влияние чрез 22 млн. лв. вложени в малките населени места. Това заяви депутатът от ДПС Хасан Адемов. Той коментира и вота на недоверие, който партията му ще подкрепи. Управляващото правителство ще бъде поставено под изпитание. Ние имаме решение на нашия централен съвет за демонтаж на управляващата коалиция. Вотът на недоверие се внася не само, за да се свали правителството, а за да се чуят и нашите аргументи. Участието на националистите в управлението е чрез поканата на ГЕРБ, ние казваме, че тази управленска формула не е успешна и я няма никъде в ЕС\",каза още той.", "date": "2017.12.03", "title": "Хасан Адемов: ГЕРБ си купуват влияние с пари за общините"}
{"url": "http://epicenter.bg/article/Milen-Keremedchiev--Tantsat-sas-sabi-e-chest--koyato-se-okazva-naistina-ryadko--Video-/142120/2/0", "text": "Включването на Симеон Сакскобургготски в делегацията до Саудитска Арабия и представянето му като цар беше правилно решение, защото той може да отвори врати, които иначе трудно биха се отворили, и трябва да се използват контактите му.   бившият заместник-министър на външните работи и генерален консул в Дубай Милен Керемедчиев.  „За да направим точен анализ (на посланието от този неочакван политически тандем, бел. ред), трябва да направим сравнение с това какво беше преди визитата и след нея – каза гостът. – Преди визитата имахме небалансирана външна политика с дипломатически отношения с Иран, с безбройни делегации в Катар с нулев резултат; България е една от двете държави, освен Панама, която има само генерално консулство в Дубай, без посолство в Абу Даби, което се води дипломатически гаф; никакви дипломатически отношения със Саудитска Арабия; посещение на външен министър през 2007 г. с решение за откриване на посолство, получаване на агреман и неизпращане на посланик; връчване на орден „Мадарски конник“ на принц Уалид бин Талал, който в момента е затворен в петзвезден затвор. Виждате какви погрешни стъпки имаше през последните 10 години и в момента имаме възможност да стъпим на нова нога – с новия крал и неговия престолонаследник можем наистина да отворим нова страница“.  Според Керемедчиев Борисов правилно е наричал Симеон Сакскобургготски „цар“, тъй като Саудитска Арабия е монархия и уважението към европейските монархически семейства е изключително голямо. „Освен това царят лично познава пет от седемте крале, които Саудитска Арабия е имала, и със сигурност не му е за пръв път да танцува със саби“.  „Имал съм възможността да придружавам царя в други негови делегации, чувал съм краля на Йордания да го нарича „татко“, чувал съм как се обръщат към него премиерът на Ливан Харири-старши, президентът на Египет, кралят на Мароко“, каза още гостът.  Танцът със саби е чест, която се оказва наистина рядко. „По принцип не се дава на премиери, изобщо среща на крал Салман с премиер е много рядка. По принцип кралят се среща с премиера на Великобритания, на Пакистан, които са важни държави за Саудитска Арабия, и се среща с президенти. Срещата между премиера и краля на Саудитска Арабия е благодарение на царя“, посочи Керемедчиев.  За подозрението на ВМРО за сделка „външни връзки срещу имоти“, предвид готвения закон за царските имоти у нас, Керемедчиев каза: „Доста примитивно тълкование. Просто двете събития съвпадат по време. Защо ВМРО не скочи, когато царят беше определен за един от посланиците на нашето председателство в Европейския съюз и всъщност там той ще има много голяма роля да отвори България към лидери, към които, да кажем, е имало някакво по-друго отношение. Няма в момента в България друг политик, който да може да отвори врати в Арабския свят, в Саудитска Арабия, освен царя“.  Гостът посочи и че искрено се надява Борисов и Сакскобурготски да имат ново държавно посещение в региона, защото „могат да се отворят врати, които много трудно биха се отворили, без да искам да принизявам нашата дипломация или политици, просто трябва да използваме контактите, които има царят, докато имаме тази възможност“.  ", "date": "2017.12.03", "title": "Милен Керемедчиев: Танцът със саби е чест, която се оказва наистина рядко (Видео)"}
{"url": "http://epicenter.bg/article/Rosen-Karadimov--GERB-kriyat-premiera-ot-debat-s-lidera-na-opozitsiyata-/142121/2/0", "text": "Мина времето, когато се занимавах с политика. За съжаление идва един период, в който насищаш пространството и трябва да поемеш друга роля. Моята позиция от 1989 година насам е била доста принципна. Не крия, че водя разговори с БСП. Това е реформаторско ръководство, което заслужава кредит на доверие. Те са реална опозиция, каза Росен Карадимов в предаването \"Беновска пита\" по Канал 3.  \"Има един основен принцип, който в една парламентарна държава трябва да се спазва. Между лидера на опозицията и премиера трябва да има дебат. Основният проблем на предизборната кампания беше дали такъв ще се състои. ГЕРБ натрапчиво пускат хора, които да го водят вместо премиера. От там се получава цялата тази смесена картина. Корнелия Нинова винаги е търсила този разговор. Той не се инициира обаче с писма, а трябва да се състои в парламента. Вместо Бойко Борисов се появяват хора, които се опитват да го предпазят от това и диалог не се получава\", категоричен беше той.  \"БСП не беше готова да управлява, защото имаше сериозни проблеми отвътре. С лидер Корнелия Нинова обаче, партията предложи реална опозиция. За да победиш, трябва да излезеш на терена с идеята, че ще спечелиш\", каза още Карадимов.  ", "date": "2017.12.03", "title": "Росен Карадимов: ГЕРБ крият премиера от дебат с лидера на опозицията "}
{"url": "http://epicenter.bg/article/Bivsh-ministar--Ne-chuh-patsientski-organizatsii-da-protestirat-sreshtu-paralelniya-iznos-na-lekarstva/142123/2/0", "text": "Мораториумът за новите лекарства не е хубаво решение, няма спор, но ми направи впечатление яростната реакция на пациентски организации срещу това решение. Същите тези пациентски организации не съм ги чул да протестират срещу паралелния износ, който ежедневно ощетява с евтини лекарства, обаче страшно важни за хората. Не съм чул да протестират срещу взимането на пари в брой в болниците по всякакъв нерегламентиран начин, в множеството болници, в които се появиха, нямаше реакция от тях, а изведнъж се явяват и се говорят едни много страшни думи и се спекулира с чувствата на хората. Това каза в предаването „120 минути” по бТВ бившият министър на здравеопазването Стефан Константинов.  По думите му паралелният износ на лекарства формално е законен, доколкото лекарството е някакъв вид стока и в ЕС стоките се движат свободно.  „Все пак лекарствата имат и социална функция и затова много държави правят механизми, по които лекарствата да се продават на възможно най-ниска цена. България е от тези страни, където цената е една от най-ниските и то е съвсем нормално, след като сме най-бедните.  Харчовете за онкомедикаменти за първите 10 месеца са с 22% по-големи от миналата година, има клиники, където със 70% са се увеличили разходите и това са реалните проблеми. Щях да се радвам, ако тези проблеми се дискутират\", допълни бившият здравен министър.  ", "date": "2017.12.03", "title": "Бивш министър: Не чух пациентски организации да протестират срещу паралелния износ на лекарства"}
{"url": "http://epicenter.bg/article/Mitropolit-Serafim-osveti-noviya-hram--quot-Sv--Yoan-Krastitel-quot--v-s--Parvomay--Petrichko/142125/2/0", "text": "Още един храм в България отвори очи към Божията светлина - новата църква \"Св.Йоан Кръстител\" в с. Първомай, Петричко вече посреща хилядите миряни от този край. Неврокопският митрополит Серафим и още 14 свещенослужители извършиха дългата, почти двудневна, служба по освещаването на Божия дом.   В неделя сутринта още ранни зори стотици миряни от голямото петричко село Първомай препълниха светата обител. Цели 21 години те чакат своя храм, чиято първа копка е била на 4 септември 1996 година. Десетки жители и гости останаха извън храма, който едвам побираше хора от цялата област, дошли да чуят Божиите слова. Църковният ритуал за освещаването на църквата и отслужването на света тържествена литургия се водиха от Неврокопския митрополит Серафим, архиерейският наместник на Петрич – Ангел Кочев, и много свещеници от Петричка духовна околия. Службата започна в събота, продължи в неделя през нощта и приключи в неделния ден чак в 13,00 часа. На неделната тържествена литургия присъстваха кметът на Петрич, председателят на Общинския съвет, депутати, общински съветниц, бизнесмени. Това е празник за цялото село, което посрещна гости от София, Благоевград, Сандански и Мелник.   С грейнали стъклописи църквата прие миряни още в събота вечерта, които влизаха с насълзени очи в храма. От днес той ще е отворен всеки ден, за да могат посетителите да общуват с Бога, със своите духовни пастири и да се молят за здраве и благоденствие. Отец Георги ще обслужва новата ни църква”, сподели кметът на село Първомай – Стоян Стойчев. В приземието на църквата има огромно помещение, където ще бъде открито неделно училище и кухня за богомолците.   До освещаването на светата обител се стигна, след като общинският съвет в Петрич гласува предложението на кмета Димитър Бръчков общината да дари безвъзмездно на Българската православна църква земята, върху която е построена църквата. Основните благодетели за изграждането на този храм са фамилия Кочеви, най-вече бизнесменът Иван Кочев. Той дари безвъзмездно сградата на БПЦ. Строителството на църквата започва със средства, дарения и доброволен труд на местните хора, обясни кметът на Първомай. По-късно се включва Иван Кочев, който фактически финансира цялостното изграждане и завършване на храма. По груби изчисления този прекрасен Божи дом струва не по-малко от 1,5 млн лева. Стойността само на тежкия месингов полиелей е над 20 000 лева. Изографисването на храма е дело на изкусен иконописец от Перник, а дърворезбата - на македонски майстори. През последните дни редица фирми се отзоваха на призива на община Петрич да помогнат за последните довършителни дейности, за да стане факт освещаването на молитвения дом. ", "date": "2017.12.03", "title": "Митрополит Серафим освети новия храм \"Св.Йоан Кръстител\" в с. Първомай, Петричко"}
{"url": "http://epicenter.bg/article/Za-ministar-Radev-i-upretsite-na-politseyski-sindikat-kam-nego-/142124/11/0", "text": "Полицейски синдикат веднага отправи тежки упреци към министър Радев. Министърът бе упрекнат, че пренебрегва професионализма и морала на работещите в МВР и по един недвусмислен начин противопоставя справедливите им искания с един частен случай. Според полицейския синдикат министърът е подронил авторитета на служителите от МВР.       Аз не бих си позволил да коментирам заплатите на полицаите в България само по принцип. Защо не си позволявам този коментар само по принцип? Защото има полицаи, които дори и тези заплати не заслужават. И това не е неизвестен факт за самите полицаи. Вярно, много полицаи са достойни служители и заслужават по-високи възнаграждения. Но трябва ли заради тях и високи заплати да получават техни колеги, които нарушават закона? . Недостойните не заслужават и един лев заплата. И е редно самите полицаи да започнат да прочистват системата, в която работят. Достойните полицаи знаят много добре, кои са техните недобросъвестни колеги. В подкрепа на мнението си, ще приведа и конкретни факти. Вярно, може да се приемат и те като частни случаи. Но, както казва българският народ, капка по капка вир става. . Т.е. експертизите са тяхната работа, за която получават и своите заплати. Служителят на МВР Силистра Георги Томов Василев е изготвил експертиза на подписи по ДП 41/2013 по описа на ОСО при ОП Силистра. В тази експертиза Георги Томов Василев трябва да изследва подпис на служител на банка в протокол (използван от банката в търговско дело) от заседание на кредитен съвет за обявяване на кредит за предсрочно изискуем и подпис на лице положен в извънсъдебно споразумение.     Изследвал е протокол от заседание на кредитен съвет, който е различен, от този, който банката е използвала в търговското дело. А по отношение на подписа на солидарен длъжник в извънсъдебно споразумение е сторил друго – взел е друга експертиза, по друго ДП, за друго лице и само сменил имената на лицата. За зла негова участ забравил да подмени навсякъде имената и оставил следи. Любопитна подробност е, че подписът, положен в извънсъдебното споразумение, е щрихов, а този на лицето е буквен, т.е .нямат нищо общо. И как реагират другите служители от МВР, които е трябвало да правят проверка след подаден сигнал за начинът, по който въпросният служител прави експертизи? Ами според техните проверки, включително и от служител на Вътрешна сигурност, няма нищо нередно в това. Накратко, той просто е забравил да замени навсякъде имената, но иначе всичко друго е променил от използвания текст от друга експертиза. С тези проверяващи служители на МВР е бил съгласен и прокурор от ОП Силистра. Е, какво да си мислим, когато става въпрос за документи, използвани от банка в търговско дело и служителят на МВР е направил по описания начин експертиза в полза на банката?  ,, И така след като дори и за Вътрешна сигурност този начин на правене на експертизи не е проблем, да си мислим, че същият служител на МВР ще промени начина, по който ще прави експертизи е проява на наивност.   През 2017 година въпросният служител на МВР заедно с още други двама експерти ще направи експертиза за почерк, назначена по НОХД №333/2016 по описа на ОС Силистра. Прокурор по това наказателно дело е същият прокурор, който е бил съгласен с резултатите от проверката по работата на Георги Томов Василев за начинът, по който е изготвил експертиза по ДП41/2013г по описа на ОСО при ОП Силистра. Георги Томов Василев взема експертиза, изготвена във връзка с изследване почерк на лице различно от обвиняемия в НОХД №333/2016 по описа на ОС Силистра. Заменя името му с това на обвиняемия. Така вече „новата“ експертиза трябва да подпишат и подписват другите двама експерти. Тази „нова“ експертиза е предадена в ОС Силистра. В интерес на истината тази „нова“ експертиза е в полза на обвинението. Само че и в този случай Георги Томов Василев забравил да заличи навсякъде имената на лицето, чиято стара експертиза е използвал и да постави навсякъде в „новата“ експертиза имената на обвиняемия. Това не са сторили и другите двама експерти. Експертите не обръщат внимание на някои дати, които присъстват в „новата“ експертиза.   Така например те твърдят, че са изготвили експертизата на 06.06.2017 г. В самата експертиза обаче посочват като период на извършване на изследване – 06.06.2016г- 12.06.2016 г. Вероятно това е бил периодът на извършване на изследването на старата експертиза, която те са използвали. Е, за тяхна зла участ обвиняемият подава сигнал до Главния Прокурор. От ВКП изпращат сигнала в РП Силистра. А от РП Силистра изпращат сигнала за проверка във Вътрешна сигурност на МВР.   Да, става въпрос за същата онази Вътрешна сигурност, която вече е проверявала Георги Томов Василев и е приела, че в този начин на правене на експертизи няма нищо нередно. Какво последва? Експертите правят веднага писмено заявление в ОС Силистра, че просто са забравили да заличат името на лицето, чиято експертиза са използвали, но всичко друго е наред. Наред, наред, но явно не всичко е наред. Обвиняемият в НОХД №333/2016 по описа на ОС Силистра знаейки, че не той е съставил въпросните документи, помолил човека, който ги е съставил, да заяви това в декларация пред нотариус. И съответно приложил тази декларация пред ОС Силистра. Въпреки това експертите продължават да твърдят, че та са прави. И всичко това се развива, защото именно служители на МВР смятат, че няма нищо нередно по този начин да се правят експертизи – вземаш друга експертиза, за друго лице, от друга година и направена по друго производство и просто заменяш имената. След всичко това трябва да си зададем и въпроса за съдбата на тези граждани, които са потърпевши от подобни експертизи. Та нали благодарение и на такива експертизи някои могат и да бъдат осъдени, макар и невинни!   Подобно поведение на служители от МВР не подкрепя ли престъпността? Подобно поведение не е ли нечистоплътно? Ето защо синдикатите на служители от МВР трябва правилно да формулират въпроса за увеличение на заплатите на служителите от МВР. Високи заплати само за тези, които ги заслужават.  Няма български гражданин, който да иска служителите на МВР, които по закон трябва да гарантират сигурността ни, да не са достатъчно добре заплатени. Но става въпрос за онези служители на МВР, които наистина бранят сигурността ни. Аз самият познавам много достойни полицаи. Но познавам и други. Ето защо синдикатите на служители от МВР трябва да бъдат внимателни в упреците си към министър Радев. По-смислено е заедно с него да прочистят редиците на МВР. Така със сигурност ще се освободи достатъчно ресурс както финансов, така и ресурс на доверие за служителите работещи в МВР.", "date": "2017.12.03", "title": "За министър Радев, за упреците на полицейски синдикат към него и за заплатите в МВР"}
{"url": "http://epicenter.bg/article/Svetat-se-gotvi-aktivno-za-nova-voyna--shte-se-sbadnat-li-mrachnite-predskazaniya-/142122/7/0", "text": "Светът се готви за нова война. Наскоро бе съобщено, че САЩ и Канада са разпоредили спешно възстановяване на подземните бункери, построени по времето на Студената война. Към момента скривалищата, известни като „Алфа” и „Браво”, са неизползваеми, но заради събитията напоследък, от тях отново има смисъл.  Австралия също не изостава в подготовката. Библиотекарите в страната отбелязват, че към тях постъпват многобройни заявки за специализира литература, свързана с гражданската отбрана. Вниманието на местните пък е привлечено от случващото се в изоставен парк.  На мястото неочаквано пристигнали непознати хора и са започнали да измерват и поправят огражденията му. Видимо, планират да строят убежища, отбелязва planetanovosti.com.  Всички тези събития не могат да бъдат съвпадение. Съвсем скоро трябва да постъпи повече информация относно военната подготовка.   ", "date": "2017.12.03", "title": "Светът се готви активно за нова война, ще се сбъднат ли мрачните предсказания?"}
{"url": "http://epicenter.bg/article/Aktivirat-se-razgovori-za-pari--semeyno-imushtestvo--roditeli--nasledstva/142128/10/101", "text": "               ", "date": "2017.12.03", "title": "Активират се разговори за пари, семейно имущество, родители, наследства"}
