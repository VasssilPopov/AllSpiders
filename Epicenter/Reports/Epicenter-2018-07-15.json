{"url": "http://epicenter.bg/article/Boyko-Borisov-razporedi-operativen-shtab-da-raboti-do-spravyaneto-s-chumata-v-stranata/159294/2/0", "text": "По разпореждане на министър-председателя  Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Това съобщиха от правителствената информационна служба. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията. В състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“.      ", "date": "2018.07.15", "title": "Бойко Борисов разпореди оперативен щаб да работи до справянето с чумата в страната"}
{"url": "http://epicenter.bg/article/Vezhdi-Rashidov-daryava-3000-leva-za-lechenieto-na-dashteryata-na-poetesata-Margarita-Petkova/159259/2/0", "text": "Председателят на парламентарната комисия по култура Вежди Рашидов съобщи днес, че дарява 3000 лева за лечението на тежко болната Надежда Огойска, дъщеря на поетесата Маргарита Петкова. „Зная колко е тежък този момент и за Маргарита, и за дъщеря й, зная какво е да се бориш за живота си, зная, че само съчувствие не стига, трябват и пари. Разбрах от драматичните думи на Маргарита Петкова, че семейството изживява много трудни дни и че са нужни средства за скъпоструващата операция на Надежда. Искам да помогна младата жена да пребори рака“, каза Вежди Рашидов. Той се познава отдавна с Маргарита Петкова и е съпричастен с голямата тревога в семейството й.   „Искам да  дам надежда на Надежда и на нейните деца“, обясни Рашидов. Вежди Рашидов многократно през годините е дарявал пари за хора в беда, за лечението на болни артисти, за сираци, за възрастни творци, за стипендии на талантливи деца. Приходите от цяла своя изложба през 2016 г. той дари на Клиниката по детска онкология при болница „Царица Йоанна – ИСУЛ“. В Армения и до днес помнят големия му жест след унищожителното земетресение през 1988-ма, когато Вежди Рашидов дарява заедно с Георги Трифонов на най-тежко пострадалия град Спитак 60 хиляди долара, получени тогава от изложбата им в Индия.      ", "date": "2018.07.15", "title": "Вежди Рашидов дарява 3000 лева за лечението на дъщерята на поетесата Маргарита Петкова"}
{"url": "http://epicenter.bg/article/Georgi-Parvanov--Na-Balkanite-ima-nov-lider---amerikanskata-diplomatsiya/159260/2/0", "text": "На Балканите има нов лидер - американската дипломация. Това каза Георги Първанов, президент на България в периода 2002 – 2012 г. в предаването „Денят започва с Героги Любенов“ по БНТ.   „Вижте последните дни срещите на Ципрас с вицепрезидента на САЩ. Очевидно, че Щатите са в основата на всичко това, което се случи - дано да е за добро“, каза още той и заяви, че добавянето на географски локации към името на Македония остава неприемливо. Георги Първанов заяви, че Българското европредседателство е било успешно, особено в частта си за евроинтеграцията на Западните Балкани. Той допълни, че Скопие гледа към ЕС и НАТО заради компромиси от страна на България и изтъкна, че американската дипломация е новият лидер на Балканите.   „Очаквах да има шаблонни, стандартни документи, но слава Богу видяхме европейска перспектива за някои от нашите съседки, което може да ни радва“, каза той. Скопие гледа към Европа заради компромисите на София, заяви Георги Първанов. Според него името „Северна Македония“ угажда на Гърция, защото снема претенциите на Македония към античната ѝ история, но претенциите към българската история продължават. Според Георги Първанов модернизацията на армията трябва да отива към средства, които могат да се използват за борбата с тероризма. Той добави, че все пак думата има военната експертиза, но изтъкна, че сегашният президент Румен Радев не следва да налага мнението си по въпроса в качеството си на държавен глава. „Това че президентът Радев е бил военен, не му дава право да се изказва като държавен глава, налагайки своята експертиза“, заяви той. Георги Първанов заяви, че президентът Радев наистина е бил изолиран от Европредседателството, но това не му е давало основание да е твърде критичен към постиженията му. Георги Първанов засегна темата за модернизацията на Българската армия и заяви, че т.нар. „голям шлем“ от енергийни проекти е бил най-доброто решение за инвестиционни проекти през всичките години на прехода. По думите му е позитивен факт, че първите държавници бяха на посещение в Москва, което е дало шанс да се деблокират проектите, за което е имало „намеци“. Той отрече обаче да става дума за грандиозни инвестиционни планове. „Нещо скромно може да се случи. От газопровода „Южен поток“ остава може би една тръба и то при добро желание не само на Русия, но и от Турция. Що се отнася до „Белене“, там схемата е много по-сложна, защото китайци се спрягат за потенциален инвеститор, стана дума и за французите. сигурно трудно ще минем без руснаците, но това е работа на компетентните звена“, каза в заключение той.  ", "date": "2018.07.15", "title": "Георги Първанов: На Балканите има нов лидер - американската дипломация"}
{"url": "http://epicenter.bg/article/Elena-Poptodorova--Tramp-otnovo-pokaza--che-politikata-ne-e-tova--koeto-beshe/159261/2/0", "text": "„Американският президент Доналд Тръмп отново ни показа, че политиката не е това, което беше”, каза бившият посланик на България Елена Поптодорова в студиото на предаването „Тази неделя” по БТВ.   По думите ѝ няма такъв казус, при който САЩ да цели да притиска НАТО. „Американският президент иска да дисциплинира алианса, това показва и абсолютното съгласие по всичките 79 точки в декларацията, която беше приета на срещата”, коментира тя. И бе категорична, перефразирайки Марк Твен, че \"слуховете за смъртта на НАТО са силно преувеличени\". Елена Поптодорова подчерта, че декларацията, приета след срещата на върха на НАТО, е одобрена с пълен консенсус.   На тази среща България, представлявана от президента Румен Радев, също подкрепи тези точки. Поптодорова също е присъствала и смята, че убеждението на всички участници е, че НАТО остава най-добрият чадър за сигурност за всички, каквито бяха и думите на германския министър на обраната. НАТО се връща към първоначалната си същност - това е пакт за защита, подчерта Поптодорова. Според нея решенията, които са взети на форума, не са \"неща, които водят към някакъв залез\".   Утре ще се състои среща между Владимир Путин и Тръмп в Хелзинки. „За Тръмп е много важно Иран да бъде спрян, но аз не мисля, че ще получи такава концесия от Путин”, обясни тя. Сращата ще продължи не три, а четири часа, тъй като ще има и разговор \"тет а тет\".    ", "date": "2018.07.15", "title": "Елена Поптодорова: Тръмп отново показа, че политиката не е това, което беше"}
{"url": "http://epicenter.bg/article/Korneliya-Ninova-v-s--Sharkovo--Sezirame-prokuraturata--Izbivaneto-na-zhivotni-tryabva-da-spre-/159264/2/0", "text": "\"Жителите на с. Шаркото направиха жива верига пред полицаите и ветеринарите. Поисках официално документи, на база на които се избиват животни. Беше ми връчена заповед RD11-1245. В нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г.\" Това каза лидерът на БСП Корнелия Нинова, която е в с. Ширково. \"Разговарях с главния прокурор Сотир Цацаров. Помолих МВР да оттеглят полицаите, за да не се стига до сблъсъци. Пускаме спешно жалба до Прокуратурата, с която искаме спиране на заповедта за избиване на животните. Тук съм с народните представители от региона и няма да си тръгнем, докато не се изясни истината\", каза още тя.    ", "date": "2018.07.15", "title": "Корнелия Нинова в с. Шарково: Сезираме прокуратурата! Избиването на животни трябва да спре!"}
{"url": "http://epicenter.bg/article/Krasimir-Karakachanov--Ako-se-zabavim-s-proektite-za-modernizatsiya--shte-ni-struva-po-skapo/159266/2/0", "text": "Ако не реализираме проектите за модернизация на въоръжените ни сили сега и се забавим още година-две, тези проекти ще ни струват по-скъпо. Това заяви в предаването \"Неделя 150\" по БНР  вицепремиерът и министър на отбраната Красимир Каракачанов.   \"Дори вземете тези португалски F-16: преди седем години, когато са ни предлагани за първи път, са били със стойност с 600 млн. лева по-малко. Нещата във времето няма да стават по-евтини. И ако сега ние забавим проектите поради други възникнали приоритети в държавата, поради неразбиране или лобиране, което може да ги стопира (защото лобиране има и няма какво да се лъжем - то е и вътрешнополитическо и външнополитическо), ако поради някоя от тези причини ние не спрем проектите, те ще ни излязат на цените, които сме гласували като суми - за самолети, за бронирани машини и за кораби\", посочи Каракачанов.   Големите икономики като Испания, Италия и Германия отделят около 1% от БВП за отбрана, даде пример военният министър в анализа си на постигнатото на срещата на НАТО в Брюксел и решението разходите за отбрана да нарастват и да достигнат между 2 и 4%.   \"Всъщност критиката не беше насочена към много страни като България или пък Румъния, която е изпълнила своя план \"предсрочно\", или Гърция, която също харчи повече от 2 процента от своя брутен вътрешен продукт за отбрана. Беше един дебат предимно между големите европейски икономики - и това беше аргументът на Тръмп и на Съединените щати - визията за това кога трябва да се достигне този процент\", каза Каракачанов. Не отделяме двата процента с усилие. При разсрочените плащания, които се предвиждат и в трите проекта за модернизация това няма да са непосилни разходи за българския бюджет, увери още министър Каракачанов: „Няколкостотин милиона лева на година не са непосилни. Те са възможни и реални. Смятам, че двата процента, които България е заделила, на този етап са достатъчни. Ако самите проекти за модернизация на армията вървят с нормалния си ход, ако свършим и другата работа по поддръжка на част от техниката, която имаме, може би ще ги достигнем и преди 2024 година.“      ", "date": "2018.07.15", "title": "Красимир Каракачанов: Ако се забавим с проектите за модернизация, ще ни струва по-скъпо"}
{"url": "http://epicenter.bg/article/Boyko-Noev--/159268/2/0", "text": "САЩ поставят въпроса за разходите в НАТО и справедливото им поделяне още от създаването на алианса, но по времето на Студената война не е бил толкова актуален. От 2011 година Америка дава ясни сигнали в тази посока – че ако Европа не тръгне да плаща повече НАТО или ще стане по-слабо, или излишно.   Това заяви в предаването „Неделя 150“ по БНР Бойко Ноев, бивш министър на отбраната и бивш посланик в НАТО.   \"От 2011-та година, от тогава насам ние в Европа продължихме да си правим оглушки, намирахме всякакви поводи да спестяваме от отбрана и трябваше да се случи силовата анексия на Русия над Крим, за да се сетят държавите-членки на НАТО, че военната сила въпреки всичко може да се използва за постигане на политически цели в това число. Ето затова този път съюзниците на НАТО повярваха, според мен, на Тръмп и в истинността на това, което стои на фона на иначе пушилката, която видяха мнозина\", каза Бойко Ноев в националния ефир.   Не смятам, че всеки проблем в НАТО или в някои от нашите държави-членки обезателно е резултат от \"дългата ръка\" на Путин, коментира обаче Ноев.   И посочи: \"Аз въобще не смятам това.  Противоречията, които съществуват между нас, в нашите организации, са предизвикани преди всичко от вътрешни фактори и отношенията, различните интереси между държавите-членки. Тъй че Русия не трябва да я виним за всичко, което се случва, но тя определено има своята роля и тази нейна роля и неприемането на средствата, които Русия използва за постигане на нейните интереси, е ясно отразено в декларацията на НАТО от Брюксел. Там има много остър език, според мен безпрецедентно остър.\"   \"Когато българското правителство и администрация са участвали в редактирането на декларацията от Брюксел, а този процес продължава повече от месец, България не е имала никакви забележки по острия език спрямо Русия и когато се появява изведнъж президентът (който, апропо, няма никакви пълномощия), със своя собствена позиция - мнозина са или затвърдили своето впечатление за българския държавен глава от тази гледна точка, или са поставили отново въпроса за това дали може на България да се разчита като лоялен съюзник в условия на криза\", допълни Бойко Ноев.   „НАТО трябва да се обърне към Русия с конкретни предложения за укрепване на доверието и сигурността – ново поколение хелзинкски мерки, както и мерки, ако не за незабавно разоръжаване, то за първи стъпки в оценка на ефектите от това, което се случва и в Русия, и в Европа“, категоричен бе Ноев. По думите му, въпросът за 2-та процента разходи за отбрана и надвишаването им от страните-членки на НАТО е големият принципен въпрос.   „Не е невъзможността на нашите страни да отделим тези пари. Ние не отделяме тези пари в момента, защото нашето общество не е убедено, че със средствата на милитаризацията и отбраната могат да се решат най-важните проблеми на страната. Българите, а и не само българите – и други народи в Европа, не вярват, че актуалните заплахи са такива, които трябва да бъдат решавани с танкове и самолети“, каза бившият военен министър.   \"България е маргинализирана в НАТО поради това, че нашата армия е куха армия без никакви способности, а в голяма част от политическия ни елит има отношение към НАТО като към необходимото зло\", смята още Бойко Ноев. Независимо от огромните усилия на военния министър да укрепи българската войска и от политическия ресурс, който той има, фактите говорят друго, обобщи той.     ", "date": "2018.07.15", "title": "Бойко Ноев: Докато Русия не анексира Крим, Европа си правеше оглушки и не харчеше за отбрана"}
{"url": "http://epicenter.bg/article/Veselin-Mareshki--NATO-varvi-kam-svoya-kray/159272/2/0", "text": "Светът се променя и организациите се променят, НАТО върви към своя край, смята заместник-председателят на Народното събрание и лидер на партия „Воля“ Веселин Марешки, според когото войните вече се водят през медиите, а не с танкове и ракети. Марешки бе гост в предаването \"Неделя 150\" по БНР.   Марешки даде пример с по-бедните държави, които отделят по-голям процент от брутния си вътрешен продукт за отбрана и попита към коя държава се стремим: към Гърция или към Германия. „Използват такива като Каракачанов, за да ни вкарат в проблеми – да вземем парите от българските пенсионери, лекари и учители и да ги вкараме в американската икономика“, изтъкна Веселин Марешки пред \"Хоризонт\".   Той допълни, че \"в сектора на отбраната има много кадърни и полезни за армията хора, които много добре знаят за какво става въпрос, но заради гастрольори като Каракачанов армията не може да изпълнява своите функции\".          ", "date": "2018.07.15", "title": "Веселин Марешки: НАТО върви към своя край"}
{"url": "http://epicenter.bg/article/Angel-Dzhambazki--Bezhanskite-tsentrove-kato-tozi-v-Harmanli-tryabva-da-badat-zakriti/159274/2/0", "text": "Бежанските центрове като този в Харманли трябва да бъдат закрити. Този и останалите като него няма причини да съществуват. Това обяви евродепутатът Ангел Джамбазки (Европейски консерватори и реформисти) в Регистрационно-приемателния център за бежанци в Харманли, съобщи БТА. Нелегалните имигранти, които биват установявани и задържани, трябва да бъдат задържани възможно най-близо до границата в закрит тип общежития и след това репатрирани там, откъдето са дошли, препоръча Джамбазки. Като друг аргумент той посочи липсата на хора в тези центрове.   След като са толкова малко настанените, няма причини да продължи да се поддържа тази инфраструктура. Тези хора трябва да бъдат пренасочени към центровете на \"Миграция\" на МВР, а тези помещения трябва да бъдат консервирани и запечатани, смята Джамбазки.   Той и депутатът Александър Сиди (Обединени патриоти) пристигнаха в Центъра в Харманли, за да проверят слухове \"как самолети с нелегални емигранти от Европа кацали у нас\". ВМРО като част от управлението никога няма да допусне връщането на чужденци, които са преминали през страната ни и са се установили в Западна Европа, посочи още Джамбазки. Това правителство и това управление не може да плати такава цена, допълни той. Няма причини да плащаме чужди сметки, посочи Джамбазки, като визира политиката на германския канцлер Ангела Меркел по въпроса с бежанците. Ще се противопоставим крайно и остро на такова намерение за връщане на бежанци, подчерта евродепутатът. Той каза, че в Европарламента ще продължи борбата за промяната на дъблинския регламент, заплаха за фронтовите държави на Европа - България, Гърция, Италия и Испания. Джамбазки определи, че сега голямата опасност за бежанска вълна идва от Африка, а не от Сирия. Друга хипотеза за негативно развитие на събитията можела да настъпи при сътресения в съседна Турция. Депутатът Сиди обяви, че още утре ще поиска отчет от Агенцията за бежанците как са били похарчени средствата за възстановяването на щетите от бунта в ноември 2016 година в лагера в Харманли.    ", "date": "2018.07.15", "title": "Ангел Джамбазки: Бежанските центрове като този в Харманли трябва да бъдат закрити"}
{"url": "http://epicenter.bg/article/Mazh-i-11-godishno-dete-sa-v-bolnitsa-sled-katastrofa-na-AM--quot-Hemus-quot-/159265/3/0", "text": "Мъж и 11-годишно момче са откарани в болница след катастрофа на АМ \"Хемус\", съобщиха от пресцентъра на МВР. Пътният инцидент е възникнал след тунела \"Витиня\" в посока София тази сутрин минути след 9.00 часа. По първоначални данни автомобил, с румънска регистрация, се е блъснал в мантинелата. От удара са пострадали шофьорът и 11-годишно момче, пътувало в колата. Те са откарани в столична болница. На място са екипи на пътна полиция, извършва се оглед, изясняват се причините за инцидента. Движението на моторни превозни средства се осъществява в активна и аварийна лента по АМ \"Хемус\", посока София, затворена за движение е изпреварващата лента.    ", "date": "2018.07.15", "title": "Мъж и 11-годишно дете са в болница след катастрофа на АМ \"Хемус\""}
{"url": "http://epicenter.bg/article/Damyan-Iliev--Ako-ne-vzemem-merki-za-zhivotnite-v-Strandzha--chumata-shte-stigne-do-Vidin/159257/4/0", "text": "Ако не вземем мерки за животните в Странджа, чумата ще стигне до Видин. Това каза шефът на БАБХ Дамян Илиев по НТВ. От ден животните в няколко села се умъртвяват, за да се ограничи тежкото заболяване.   \r\n Това са правилата при вирусни заболявания. Надяваме се така да го ограничим. Контролът, който трябва да се осъществи не беше достатъчен. Има двата пръстена. Единият  е около 10 км. Зона, от която трябва да излизат коли, животни и продукция. Втората зона е да не излиза продукция за цялата страна. \r\n   \r\n Въпросът за болестта е несъстоятелен. Ние сме взели над 6000 проби и сме ги изпратили в Европа. Достатъчно е да се открие клиника. Почнат ли да умират животните, да знаете, че заболяването ще стигне до Видин. Трябва да защитим останалите животни. Бизнесът  е важен и ограничителните мерки трябва да са възможно по-кратки за страната. Трябва 6 месеца ограничителен режим. Успяхме да убeдим европейските структури,  че ще успеем да ограничим заболяването. Животните бяха здрави и с бруцелоза. Има животни, при които нямаше клиника, а бяха болни. \r\n   \r\n Невъзможно е лечение. Няма как да стане. Нашата цел е да ограничим заболяването. Трагедията разколебава хората, които контролират процеса. За това не мога да отстъпя въобще. Зная, че има емоция, но трябва да направим всичко професионално. Казват, че има конспирация.  У нас през  последните години имаше три заболявания. Това се дължи на нерегламентирано движение на животни. Рискът  за хората няма, освен икономически. \r\n", "date": "2018.07.15", "title": "Дамян Илиев: Ако не вземем мерки за животните в Странджа, чумата ще стигне до Видин"}
{"url": "http://epicenter.bg/article/Iztochna-Evropa-i-kitayskite-miliardi/159254/11/0", "text": "Влиянието на Пекин в Източна Европа нараства. Това се видя много добре и на провелата се в София среща на върха между Китай и страните от Централна и Източна Европа, т.нар. формат 16 + 1, посочва германското списание \"Фокус\".   От 2012 година Китай използва този форум, за да стъпи в Източна Европа - регион, който е силно ориентиран към Запада и в който отчасти се гледа критично на Китай. Източноевропейските страни-членки на ЕС са доволни, че по този начин се превръщат в равностоен партньор на Китай - подобно на големите западноевропейски страни. Към това се прибавят и огромните финансови средства, които Китай обещава на 16-те: само през 2016 и 2017 китайските инвестиции в региона са достигнали 9,4 милиарда долара. От тях малко над половината са били направени в страните от Западните Балкани, четем в публикацията. Кредитите преследват и други цели   Особено атрактивни в това отношение са инфраструктурни проекти и кредити, които не зависят от одобрението на Брюксел и неговите тромави програми за финансиране. Опростените критерии за отпускане на такива кредити крият опасността от възникването на един вид \"стратегическа корупция\", пряко или индиректно крепяща същестуващите режими в тези страни. Наблюдателите виждат този ефект например в кредита в размер на 1,7 милиарда долара, отпуснат на Унгария за железопътен проект от Китайската банка за развитие.   По този начин Китай си изгражда един пояс от благоразположени към него страни, които той използва като инструмент за оказване на влияние върху ЕС или за по-нататъшното му разединение. Най-вече нестабилната политическа ситуация в Източна Европа, и особено в страните от Западните Балкани, стимулира китайците да работят над новия път на коприната, заобикаляйки напълно Брюксел, четем в публикацията на \"Фокус\". По-нататък изданието обяснява как точно изглежда отпускането на кредити от Китай за отделните проекти. Кредитите, отпускани най-вече за транспортни и енергийни проекти, обикновено покриват до 85 процента от общите разходи. Те са с дълги погасителни периоди (20 години) и изгодни лихви (около 2 процента). Те не минават през ситото на задължителните за Брюксел тръжни процедури, затова и правителствата на съответните страни са склонни да преглътнат това, че покрай парите кредиторът пробутва на кредитополучателя своя работна ръка и свое техническо оборудване за изпълнението на проекта. А веднъж задлъжнели, страните от региона започват да се въздържат от остри критики към Пекин.    Търговският обмен между Китай и страните от региона нараства много бързо. И все пак големите инвестиици все още се бавят, пише \"Фокус\". Изданието цитира българския министър на икономиката Емил Караниколов, според когото през 2017 година Българската банка за развитие е подписала с китайски финансови институции кредитни споразумения за над 100 млн. евро. Парите са предназначени за проекти в секторите транспорт, възобновяеми енергийни източници, строителство, селско стопанство, промишленост и други. Отделно от това българското Министерство на регионалното развитие преговаря с потенциални китайски инвеститори, които имат интерес от сътрудничество в пътната инфраструктура на територията на България. Говори се и за бъдещи инвестиции в българското земеделие. Освен това Китай изглежда има интерес и към изграждането на ядрени реактори в България и Румъния.     За българското правителство, редовно критикувано от Брюксел за лошото функциониране на съдебната система и недостатъчните резултати в борбата срещу корупцията, китайските инвестиции (особено в инфраструктурата) са добра алтернатива на европейските структурни фондове. Китайските кредити могат да дадат тласък на редица инфраструктурни проекти, зад които не стоят непременно икономически съображения, и които се одобряват в твърде съмнителни процедури. От това полза извлича силно изразената олигархична система, която по този начин укрепва допълнително, пише \"Фокус\". Докато ЕС, изживяващ в момента най-тежката криза в своята история, е зает с бъдещето си, със своите инвестиции за милиарди Китай създава свършени факти в Източна Европа. В тази част на Европа, както впрочем и в Централна Азия, Китай ще се превръща все повече в силен конкурент на Русия, като при това Пекин може да предложи много повече в икономическата област отколкото Москва.   Кредитната политика на Китай, която не се вълнува от демократични принципи или върховенство на закона, е много атрактивна най-вече за местните корумпирани или олигархични структури. И в този смисъл тя представлява още един препъни камък пред по-нататъшното демократизиране на страните от Източна Европа, посочва в заключение германското списание \"Фокус\".      ", "date": "2018.07.15", "title": "Източна Европа и китайските милиарди"}
{"url": "http://epicenter.bg/article/Blestyashti-solisti-i-raznoobrazna-programa-na-lyatnoto-turne-na--Sofiya-Simfoniks--/159273/6/0", "text": "И тази година българският оркестър на маестра Любка Биаджони „София Симфоникс”  заминава на своето традиционно лятно турне в Австрия и Германия.   Първият концерт ще се състои на 15 юли в рамките на престижния музикален фестивал „Тиролски празници” в австрийския град Ерл, който се ръководи от един от най-прочутите диригенти на нашето време Густав Кун.   В програмата на талантливите български музиканти под палката на маестра Биаджони ще прозвучат „Празнична увертюра” от Веселин Стоянов, концерт за цигулка от Уилям Уолтън със солист световно известната българска цигуларка Лия Петрова и Вариации „Енигма” от Е.Елгар.   Турнето продължава с концерт в пищния дворец на Лудвиг Втори на езерото Кимзее в рамките на фестивала „Херенкимзее” в Германия.   Там на 20 юли „София Симфоникс” ще изпълнят Симфонична поема „Вълтава” от Б. Сметана, Концерт за пиано №3 от Панчо Владигеров отново с блестящ солист – Георги Черкин и Пета Симфония на Чайковски.   Турнето ще завърши на 22 юли с концерт на открито в двореца  Пласенбург /Кулмбах/ в рамките на фестивала „Пласенбург на открито”. В концертната програма ще звучат произведения на Чайковски и Сметана, две пиеси на Теодосий Спасов със солист самия автор, „Уестсайдска история”  на Бърнстейн, публиката ще чуе също части от операта „Порги и Бес” и „Рапсодия в синьо” на Дж.Гершуин със солист Стефан Врачев – пиано.", "date": "2018.07.15", "title": "Блестящи солисти и разнообразна програма на лятното турне на „София Симфоникс” "}
{"url": "http://epicenter.bg/article/Tramp-planira-da-se-kandidatira-za-vtori-mandat-prez-2020-g-/159250/7/0", "text": "Президентът на САЩ Доналд Тръмп заяви вчера в интервю, че планира да се кандидатира за втори мандат на изборите през 2020 г., предаде Ройтерс, цитирайки британският в. \"Мейл он сънди\", цитиран от Новини.бг. В отговор на въпрос на журналиста Пиърс Броснан дали ще се кандидатира, Тръмп заявява, че има такова намерение. \"Изглежда, всички искат да го направя\", добави президентът на САЩ. Той не смята, че има представител на Демократическата партия, който може да го победи на изборите. Нарушавайки британския протокол, Тръмп разкри също, че е обсъдил Брекзита с британската кралица Елизабет Втора. \"Тя заяви, че това е много - и е права - много сложен проблем. Мисля, че никой не знаеше колко точно сложен ще се окаже\", обясни президентът на САЩ. \"Всички мислеха, че ще е \"О, това е просто, присъединяваме се или не се, или нека да видим какво ще се случи\", добави той. \"Тя е невероятна жена, толкова е умна, толкова прекрасна, като казвам прекрасна - имам предвид вътрешно и външно. Това е прекрасна жена\", добави Тръмп, описвайки кралицата. В отговор на въпрос дали тя го е харесала, той заяви, че не би искал да говори от нейно име, но може да каже, че той е харесал нея. \"Разбирам се прекрасно с него, да\", потвърди още президентът на САЩ, визирайки севернокорейския лидер Ким Чен-ум. \"Той е много силен, има страхотен характер, забавен и твърд е, добър в преговорите\", заяви Тръмп. В отговор на уточняващ въпрос дали Ким е безжалостен диктатор, той заяви: \"Разбира се, че е, безжалостен е, но има и други като него\".   Президентът на САЩ беше по-сдържан по отношение на предстоящата си среща с руския си колега Владимир Путин. \"Мисля, че вероятно можем да се разберем много добре\", подчерта той. \"Някой ме попита дали сме врагове или приятели? Аз казах, че е прекалено рано да се каже\", заявява Тръмп. \"Точно в момента бих казал, че сме съперници, но за САЩ, а честно казано и за Великобритания и други места, да се разбираме добре с Русия, Китай и всички тези други места... това е нещо добро, а не лошо. Това е нещо наистина хубаво\", подчерта той.    ", "date": "2018.07.15", "title": "Тръмп планира да се кандидатира за втори мандат през 2020 г."}
{"url": "http://epicenter.bg/article/Frantsiya-i-Harvatiya-v-sblasak-za-svetovnata-korona/159251/8/0", "text": "Отборите на Франция и Хърватия днес ще спорят за световната титла на първенството в Русия. Последният двубой от Мондиал 2018 ще се играе на стадион \"Лужники\" в Москва от 18:00 часа.   След 62 мача, които ни подариха драми, интригуващи сюжети, великолепни голове и сензационни резултати, останаха само два тима, които ще определят новият световен шампион.   \"Петлите\" спечелиха първата си и единствена титла през 1998 г., а по пътя към финала на домашния Мондиал елиминираха именно дебютанта Хърватия. В полуфиналите Франция надви Хърватия с 2:1 с голове на Лилиан Тюрам, единствените в кариерата му с националната фланелка. Настоящият селекционер на отбора Дидие Дешан тогава бе капитан на отбора, а сега има възможност да стане третият човек в световния футбол след бразилеца Марио Загало и немеца Франк Бекенбауер, който вдига световната купа като футболист и треньор.   Както и преди 20 години, и сега французите са фаворити, но ако нов победител вдигне трофея, малцина ще бъдат изненаданите, с оглед на неочакваните резултати в хода на целия турнир в Русия. В полуфиналите на Мондиала в Русия отборът на Франция елиминира Белгия, а на Хърватия й се наложи за трети път да играе продължения, за да отстрани Англия, отново на \"Лужники\".   Последната стъпка обикновено е най-трудна. Французите имат скорошни спомени от поражението си от Португалия във финала на домашното Европейско първенство през 2016 г., а \"шахматистите\" са надъхани за реванш и вече показаха на целия футболен свят, че са опасни до последния съдийски сигнал. Франция също доказа класата си и сега светът тръпне в очакване на най-важния мач за последните четири години. \"Петлите\" още преди старта на първенството бяха определяни като един от големите фаворити. Преди две години те се изявиха силно на Европейското първенство, въпреки изненадващата си загуба от Португалия във финала. След това съставът на Дешан стана още по-силен, а сега в състава е Килиан Мбапе, който сам може да реши съдбата на всяка една среща. Може смело да се каже, че Килиан Мбапе е най-талантливият млад играч в съвременния футбол. 19-годишният нападател на Пари Сен Жермен, закупен от Монако за невероятните 182 млн. евро, демонстрира фантастична игра в Русия и определено за него няма авторитети, след като стана големият герой в 1/8 финала срещу Аржентина, в който вкара два гола и заработи дузпа. Мбапе има уникалната възможност, ако стане герой и във финала, скоро да получи и \"Златната топка\". Никой не очакваше Хърватия да стигне дотук, но бандата на Златко Далич удиви света и сътвори чудо, а футболистите напълно си заслужиха участието в заключителната среща и сега не е важно, че са играли на терена 90 минути повече от Франция.   Ако отборът на Далич успее да премине още една бариера, най-важната, ще остане завинаги в историята. Воденото от Лука Модрич \"златно поколение\" има потенциала за това историческо постижение, след като Марио Манджукич и Иван Ракитич имат в сметките си голове, отбелязани във финали на Шампионската лига на УЕФА. Интересно е, че Хърватия е отборът с най-нисък рейтинг, стигнал до финал на Световно първенство (20-о място). Модрич обаче се е доказал като един от най-добрите плеймейкъри на планетата, а според специалистите също има шансове за \"Златната топка\", ако изкове победата над Франция. Последният финал, в който победителят е определен в редовното време, без да се стига до продължения или дузпи, датира от 2002 г. (Бразилия - Германия 2:0 с голове на Роналдо).        ", "date": "2018.07.15", "title": "Франция и Хърватия в сблъсък за световната корона"}
{"url": "http://epicenter.bg/article/Zatlastyavaneto-ne-doprinasya-za-prezhdevremenna-smart/159271/10/0", "text": "Канадски учени опровергаха виждането, че затлъстяването допринася за преждевременна смърт, съобщи Лайф. Те идентифицираха \"метаболически здрав\" тип затлъстяване, при който са налице излишни килограми, но индивидът не е засегнат от приближаващи към смъртта здравословни проблеми, като диабет тип 2 и високо артериално налягане. Така бе определен вид затлъстяване, при който човек не страда от опасни за живота заболявания. Резултатите от изследването навеждат на мисълта, че в редица предишни проучвания върху затлъстяването са допуснати методологични грешки. Заключенията са въз основа на анализ на данните за смъртта на 54 089 души, мъже и жени, които участвали в 5 предишни проучвания. Резултатите от изследването са публикувани в Clinical Obesity.      ", "date": "2018.07.15", "title": "Затлъстяването не допринася за преждевременна смърт"}
{"url": "http://epicenter.bg/article/Deset-zlatni-saveta-za-mazhkiya-stil-ot-maestro-Alberto-Vedelago/159295/10/0", "text": "    „Елегантността е огледало на личността ни, първата ни визитка“, убеден е маестро Алберто Веделаго. Когато сме елегантни, се чувстваме по-уверени, по-авторитетни и предизвикваме уважение в хората отсреща. Елегантността е пряко свързана с успеха.Да бъдем елегантни означава да се чувстваме комфортно в дрехите и да смеподходящо облечени за всяка ситуация. Ако един мъж е възприемчив, в рамките на година е способен да промени и подобри начина си на обличане.   „Вярвам, че всички сме уникални“, споделя Алберто Веделаго и подчертава, че най-ценното, което прави, е да помага на мъжете сами да открият и да създадат своя стил.Когато се изработва костюм, е важно да се вземат не само физическите мерки на тялото, но е необходимо да се разбере и личността на човека, за който се прави тази дреха.   При модата някой решава, че нещо е модно и ние носим това, което някой друг е решил за нас, че е хубаво да облечем. Докато в света на елегантността, има правила, които подминават модата, остават във времето и когато ги следва, като се съобразява със собствената си личност, мъжът може да изгради своя индивидуален стил. Мъжкият гардероб не трябва да е голям. Важното е да е персонално създаден,което гоправи и много практичен. Голямото предимство на такъв гардероб е, че той е фокусиран и отделните елементи в него се съчетават добре помежду си за различни ситуации. При създаването му всеки мъж трябва да се съобрази със сферата, в която работи (типа бизнес), дали, колко често и къде пътува, предимно по работа или за удоволствие,с какви хора се среща и разбира се – бюджета, с който разполага.   Най-сериозният проблем в мъжкия гардероб обикновено е свързан с това, че различните елементи вътре, не се комбинират един с друг. Този проблем се дължи често на начина, по който мъжът (или някой вместо него) пазарува. Мъжът може да си купи риза от летището, вратовръзка от магазина, съпругата да му подари костюм, децата някакъв аксесоар или нещо друго. Резултатът е, че всички артикули, които има, не се съчетават добре.   Освен това има много мъже, които просто не влизат в магазините. Това често е причина мъжкият гардероб да бъде стар, а „старият гардероб е враг номер едно на елегантността“, твърди Алберто Веделаго.   Модерният потребител познава истинското качество и знае реалната му стойност. При дрехите, то зависи основно от плата и от начина на изработка. Качествените платове са толкова фини, че не позволяват друга техника освен ръчна работа.   Хубавото сако, се познава по това, че вътрешната и външната страна отпред в долната част се разделят. Това означава, че не е използвано лепило, характерно за индустриалното производство. Такова сако, позволява на тялото да диша. Панталонът с високо качество има пенсове, изработени на ръка, които позволяват при сядане той леко да се разширява, за да е по-удобен и същевременно коланът да стои по тялото, а закопчаването е разпределено между три копчета.   При ръчно изработената риза шевът на ръкава се разминава с този отстрани на тялото, което дава по-голямо движение на ръката. Копчетата трябва да са от седеф, който лесно се разпознава – когато доближите копчето до устната си, то трябва да е студено дори през лятото (пластмасовите копчета винаги са топли).   Персонално ушитият костюм по поръчка, който отразява индивидуалността на личността, придава стойност на мъжа. Разликата между такъв и индустриално изработен костюм е огромна. Смисълът не е в това да имаш и да си облечен с костюм, защото трябва, важното е да ти е приятно да го носиш.   Много често мъжете се чувстват некомфортно, облечени с костюм, защото той не е ушит специално за тях, не е съобразен с физиката им, но и с предпочитанията и характера им.А елегантният мъж е този, който има свободата да се облича за свое удоволствие. Добре е, да се има предвид, че при модерно изглеждащия костюм сакото и панталонът са леко скъсени и по-тесни. Същото важи и за ръкавите на сакото, а на гърба има един или два по-дълбоки шлица (срязвания). Модерна е визията на сакото с по-тесен ревер. Панталоните не са дълбоки. Консервативният панталон за бизнес ситуация е без маншет, а с него по правило визията е по-спортна.   Освен класическия едноцветен костюм, комбинацията на различно сако и панталон също е елегантна и подходяща за бизнес среща. Някои български мъже неоснователно се страхуват от този тип визия.   Ситуациите могат да бъдат най-различни, но ето някои примери за мъжете от света на бизнеса: Деловият мъж е добре да има в офиса си винаги син блейзър, съответно зимен и летен в случай, че се появи неочаквана среща.   В зависимост от типа бизнес, конкретната ситуация и характера на срещата/събитието мъжът трябва да е облечен в съответствие със своя висок социален статус или по-семпло. Ако бизнесмен, например, отива в банка, за да получи финансиране, не трябва да демонстрира излишно своето благосъстояние.   При бизнес пътуване практично решение за деловия мъж е да има едно хубаво синьо сако и три подходящи панталона за три различни аутфита (вместо три отделни костюма). При полет в бизнес или първа класа, не е подходящо да се пътува с костюм, а с хубава риза, кожено яке и памучен панталон – една адекватна, удобна и елегантна комбинация.   Най-голямо значение за мъжката визия имат обувките. Препоръчително е те да бъдат ръчно изработени от телешка кожа и с подметка от естествен каучук – материали, които позволяват на крака да диша. Черната обувка с връзки е консервативна и по-формална, докато кафявата с или без връзки е по-спортна, за всекидневни ситуации. Бежовото и синьото, както и велурът като материал са подходящи за топлите месеци.   Според основните правила за елегантна визия: коланът трябва да е с цвета на обувките (но модерните комбинации предполагат и различни съчетания); чорапите се комбинират или с цвета на обувката, или с цвета на панталона; вратовръзката трябва да бъде с ширината на ревера на сакото; кърпичката играе основна роля в стила в зависимост от сгъването и с нейния избор, също както с вратовръзката, мъжът може да прояви индивидуалност и креативност. Ако нещо е скъпо, не значи непременно, че е хубаво и си струва. Костюм с еднакво качество може да бъде намерен и за 1500-2000, и за 5000 евро.Важно е парите определени за дрехи да бъдат вложени разумно в персонално създаден гардероб, който да позволява на мъжа винаги за всяка ситуация да има подходящо облекло, в което да изглежда добре и да се чувства комфортно, за да се радва на изкуството на елегантността.", "date": "2018.07.15", "title": "Десет златни съвета за мъжкия стил  от маестро Алберто Веделаго"}
{"url": "http://epicenter.bg/article/Frantsiya-specheli-svetovnoto-parvenstvo-po-futbol/159296/8/0", "text": "Франция победи Хърватия с 4:2 и триумфира с титлата на Мондиал 2018. Заключителната среща се игра на стадион \"Лужники\" в Москва пред 78 011 зрители. Точни за победителите бяха Антоан Гризман, Пол Погба и Килиан Мбапе, а Марио Манджукич си вкара автогол. За хърватите се разписаха Иван Перишич и Манджукич. Преди началото на мача се проведе кратка церемония по закриването на турнира, а посланикът на Мондиал 2018 Наталия Водянова и световният шампион от 2014 г. Филип Лам представиха световната купа пред запалянковците на \"Лужники\".   Както се очакваше, Дешан пусна състава, който използваше в почти всички мачове от турнира, а Златко Далич също заложи на единайсеторката, която излезе срещу Англия. Хърватите започнаха добре мача, като действаха по-агресивно и концентрирано, а французите трудно успяваха да направят три поредни подавания и да преминат центъра. Така хърватите доминираха през първия 1/4 час, но реално не успяха да застрашат вратата на Юго Лорис. Французите обаче реализираха първото си положение в мача след стандартно положение. Съдията отсъди малко пресилен фаул за нарушение на Марсело Брозович срещу Антоан Гризман, който центрира, а топката се отклони от главата на Марио Манджукич и влетя в мрежата на Субашич. Хърватите реагираха по най-добрия начин и десет минути по-късно изравниха с гол на Иван Перишич, който се разписа с мощен изстрел с левия крак. Французите поведоха отново в 38-ата минута с гол от дузпа на Антоан Гризман. Решението на аржентинския съдия Нестор Питана да отсъди наказателен удар за игра с ръка на Перишич бе много спорно и дойде след разглеждане на видеоповторения на ситуацията. Гризман от бялата точка не даде шансове на Субашич и благодарение на това французите се оттеглиха на почивката с гол аванс. Хърватите имаха добър шанс за изравняване веднага след подновяването на играта, но Юго Лорис спаси удар с левия крак на Анте Ребич в 47-ата минута. В 53-ата минута бързият Мбапе се измъкна от опеката на противников играч и стреля, но Субашич с крак парира удара му. Веднага след това играта бе прекратена за кратко заради фенове на Хърватия, които успяха да нахлуят на игрището. Франция нанесе нов удар в 59-ата минута, когато Пол Погба се разписа с прецизен удар от границата на наказателното поле. Неговият първи изстрел бе блокиран от хърватската отбрана, но при втория му опит Субашич дори не тръгна за топката. Хърватите, които отстъпваха в резултата във всичките си срещи от плейофите и в крайна сметка побеждаваха, сега имаха 30 минути да върнат два гола. Техните надежди обаче бяха попарени в 65-ата от таланта Мбапе, който се разписа с далечен шут. Малко след това хърватите намалиха на 2:4, а автор на гола стана Манджукич след много груба грешка на Юго Лорис при върната към него топка. Това попадение се оказа последно в срещата и Франция празнува втората си световна титла. \"Петлите\" влязоха за трети път във финала за 20 години. През 1998 г. Зидан и компания победиха Бразилия с 3:0, а през 2006 г. отстъпиха на Италия след дузпи. Сега новото френско поколение донесе на страната си втора титла. Хърватия днес стана 13-ия отбор, който играе във финал на Световно първенство. Балканският отбор дебютира на Мондиал преди 20 години и завоюва бронз, а в Русия подобри това постижение. \"Петлите\" спечелиха първата си и единствена титла през 1998 г., а по пътя към финала на домашния Мондиал елиминираха именно дебютанта Хърватия с 2:1 с голове на Лилиан Тюрам, единствените в кариерата му с националната фланелка. Настоящият селекционер на отбора Дидие Дешан тогава бе капитан на отбора, а сега стана третият човек в световния футбол след бразилеца Марио Загало и немеца Франк Бекенбауер, който вдига световната купа като футболист и треньор.   Толкова резултатен финал като днешния не е имало от 1970 г., когато Бразилия побеждава Италия с 4:1.  ", "date": "2018.07.15", "title": "Франция спечели световното първенство по футбол"}
{"url": "http://epicenter.bg/article/Vladimir-Putin--Svetovnoto-po-futbol-pomogna-za-razrushavane-na-mitovete-za-Rusiya/159253/7/0", "text": "Организираният в Русия световен шампионат по футбол премина успешно и един от резултатите е разрушаването на антируските митове и предубеждения, заяви на откриването на гала-концерт в Болшой театър снощи руският президент Владимир Путин, цитиран от ТАСС.   Русия се е готвила старателно за шампионата и искрено се радваме, че той успя да обедини милиони хора, подчерта президентът. Според него усилията на страната са били оценени по достойнство от състезателите, представителите на медиите и запалянковците. \"Радваме се, че нашите гости видяха всичко със собствените си очи, че митовете и предубежденията рухнаха\", добави той. Путин обеща да обмисли въвеждането на максимално комфортен визов режим за запалянковците, които искат да продължат запознанството си с Русия. Преди откриването на гала-концерта президентът на ФИФА Джани Инфантино заяви, че ще започне да учи руски и със сигурност ще посети отново Русия.      ", "date": "2018.07.15", "title": "Владимир Путин: Световното по футбол помогна за разрушаване на митовете за Русия"}
{"url": "http://epicenter.bg/article/Donald-Tusk--Tramp-kazal--che-poveche-razbira-motivite-za-ruskite-deystviya-v-Ukrayna/159255/7/0", "text": "Президентът на САЩ Доналд Тръмп е казал на председателят на Европейския съвет Доналд Туск, че са му интересни мотивите на Русия по отношение на Украйна и че е много по-малко ентусиазиран спрямо Киев. Евробюрократът е заявил това в интервю пред полския телевизионен канал TVN24, предава „Европейска правда“, цитирана от РИА Новости и \"Фокус\". „В няколко разговора с мен президента Тръмп не скри, че изпитва по-малко възторг спрямо Украйна и разбира повече това, което Русия е направила в Украйна“, заяви Туск. През юни на срещата на високо ниво на Г-7, както съобщиха медиите, американският президент е заявил, че Крим принадлежи на Русия, защото там живее рускоезично население. Освен това, Тръмп се е усъмнил в целесъобразността от това да се оказва финансова помощ на Киев, като е подчертал, че „Украйна е една от най-корумпираните страни на света“. След това, през юли, американският държавен глава подчерта, че „не би допуснал“ съединението на Крим и Русия, ако е бил президент през 2014 година. Той обвини за случилото се своя предшественик Барак Обама. РИА припомня, че Крим влезе в състава на Руската Федерация след проведения на полуострова референдум през 2014 година. За присъединяване към Русия гласуваха повече от 96% от кримчаните. Руските власти нееднократно отбелязваха, че жителите на Крим са взели решението по демократичен път, който съответства на международното право и Устава на ООН. Президентът на Русия Владимир Путин също подчертаваше нееднократно, че въпросът за Крим е „закрит окончателно“.    ", "date": "2018.07.15", "title": "Доналд Туск: Тръмп казал, че повече разбира мотивите за руските действия в Украйна"}
{"url": "http://epicenter.bg/article/Turtsiya-otbelyazva-dve-godini-ot-opita-za-prevrat/159263/7/0", "text": "Турция отбелязва две години от опита за преврат, припомня БНТ.   На моста над Босфора, където на 15 юли 2016-та се стигна до драматични сблъсъци, ще се проведе шествие. В него ще се включи и турският президент. Тази седмица Ердоган положи клетва като първия президент на нововъведената президентска система на управление. Той обеща, че извънредното положение, което беше въведено след опита за преврата, няма да бъде удължено. То изтича на 18 юли.    ", "date": "2018.07.15", "title": "Турция отбелязва две години от опита за преврат"}
{"url": "http://epicenter.bg/article/Dve-treti-ot-germantsite-smyatat-Tramp-za-po-golyama-zaplaha-ot-Putin/159269/7/0", "text": "Близо две трети от германците смятат президента на САЩ Доналд Тръмп за по-голяма заплаха за световния мир от руския му колега Владимир Путин, показва проучване на ЮГав (YouGov) за германската агенция ДПА, предаде БТА. В понеделник се очаква двамата да се срещнат във финландската столица Хелзинки за дискусия, която да заздрави отношенията между съперничещите си световни сили.   Повечето от участвалите в проучването 2052 души смятат, че Путин е по-приятен, по-компетентен и по-влиятелен от Тръмп. Само 5 на сто от участниците заявяват, че Тръмп е по-компетентния лидер, 56 на сто са подкрепили Путин, а останалите не са отговорили. 43 на сто от участниците смятат Путин и за по-влиятелен, в сравнение с 25 на сто за Тръмп, въпреки че САЩ превъзхождат Русия в икономически и военен план, отбелязва ДПА. Общо 64 на сто от запитаните са окачествили Тръмп като по-голяма заплаха за световния мир. Само 16 на сто са по-притеснени от Путин.        ", "date": "2018.07.15", "title": "Две трети от германците смятат Тръмп за по-голяма заплаха от Путин"}
{"url": "http://epicenter.bg/article/Tramp-i-Putin-se-sreshtat-v-dvoretsa--v-koyto-pregovaryali-Bush-i-Gorbachov-prez-1990-g-/159270/7/0", "text": "Доналд Тръмп и Владимир Путин ще се срещнат утре в президентския дворец във финландската столица Хелзинки, където през 1990 г. разговаряха техните предшественици Джордж Х. У. Буш и Михаил Горбачов, предаде Асошиейтед прес, цитирана от БТА. Тръмп и Путин са се срещали два пъти досега по време на международни форуми, но това ще е първата им самостоятелна среща.   В началото на деня Тръмп и американската първа дама Мелания са поканени на закуска от финландския президент Саули Нинистьо и съпругата му в Мантиниеми - друга президентска резиденция в Хелзинки, където държавният глава и семейството му живеят през по-голямата част от времето. Нинистьо ще има двустранна среща и с президента Путин. Наред с двамата държавни глави в президентския дворец, построен през 19-ти век,  утре ще имат среща и първите дипломати на Русия и САЩ - Сергей Лавров и Майк Помпейо.   Поради географското си положение и неутралитета си Финландия - страна с население от 5,5 милиона души - има дългогодишен опит като домакин на американско-съветски и американско-руски срещи на върха. Последната такава среща се състоя през март 1997 г. между президентите Бил Клинтън и Борис Елцин, които тогава обсъдиха контрола над оръжията и разширяването на НАТО. Президентът Джералд Форд и съветският ръководител Леонид Брежнев се срещнаха във финландската столица през 1975 г., за да подпишат историческото Хелзинкско споразумение, което бележи поврат за мира, сигурността и човешките права.   Финландия стана член на Европейския съюз през 1995 г., но подобно на съседна Швеция остава извън НАТО като военно необвързана държава.      ", "date": "2018.07.15", "title": "Тръмп и Путин се срещат в двореца, в който преговаряли Буш и Горбачов през 1990 г."}
{"url": "http://epicenter.bg/article/Donald-Tramp--Nyamam-golemi-ochakvaniya-za-sreshtata-s-Vladimir-Putin/159275/7/0", "text": "Президентът на САЩ Доналд Тръмп заяви, че няма големи очаквания за срещата си с руския държавен глава Владимир Путин в понеделник в Хелзинки, предава Reuters. „Тръгвам без големи очаквания“, заяви Тръмп в интервю пред американската медия CBS, публикувано на уебсайта й в неделя. „Не отивам с големи очаквания“.  ", "date": "2018.07.15", "title": "Доналд Тръмп: Нямам големи очаквания за срещата с Владимир Путин"}
{"url": "http://epicenter.bg/article/Erdogan-vodi-religiozna-sluzhba-v-dzhamiya/159277/7/0", "text": "Възпоменателната служба в памет на загиналите при опита за преврат от 15 юли 2016 г. събра политическия елит на Турция в джамията в президентския комплекс, където лично Реджеп Ердоган чете молитвите от Корана, предаде кореспондентът на БГНЕС.   От двете страни на турския лидер седнаха ръководителят на дирекцията по религиозните дела (Диянет) Али Ербаш и новоизбраният председател на парламента Бинали Йълдъръм. Ербаш се включи в религиозното служение, след като Ердоган остави микрофона и приключи четенето на молитвите от Корана. Преди това в гробищния парк Каршияка в Анкара се състоя поклонение пред героите, противопоставили се на пучистите, но Ердоган не беше там. Във възпоменателната церемония се включиха Бинали Йълдъръм, вътрешният министър Сюлейман Сойлу, министърът на отбраната Хулуси Акар, валията на Анкара Ерджан Топаджа, главнокомандващият жандармерията Ариф Четин и членът на генералната дирекция по сигурността Ерхан Гюлверен. Групата се поклони пред всеки от гробовете на загиналите при сблъсъците от нощта на метежа.   „Докато съществува светът, знамето с полумесеца и звездата няма да бъде свалено, както няма да спрат и религиозните служби. Духът на 15 юли ще бъде жив, целта ни е братството, единството и общото разбирателство на 81 милиона души да продължават. И нека Всевишният да не позволи никога повторение на подобен коварен акт“, каза Йълдъръм пред журналисти след финала на поклонението.      ", "date": "2018.07.15", "title": "Ердоган води религиозна служба в джамия"}
{"url": "http://epicenter.bg/article/Prezidentat-na-FIFA--Svetovnoto-promeni-predstavite-na-horata-za-Rusiya/159278/7/0", "text": "„Световното първенство помогна за това да се промени мнението на хората за Русия”. Това заяви президентът на ФИФА Джани Инфантино на концерт, посветен на финала на шампионата.   \r\n Според държавният глава Владимир Путин страната му е положила много усилия за успешно провеждане на състезанието. \r\n   \r\n „С нетърпение очакваме мача, който ще определи лидера в света на футбола. Но в същото време, разбира се, сме тъжни, че този грандиозен спортен празник, който ни подари толкова много позитивни емоции, ярки впечатления и нови приятели, почти приключи. \r\n   \r\n Русия се подготви отговорно и внимателно за шампионата и сме радостни, че той беше успешен, че обедини милиони хора около футбола”, каза Путин, цитиран от НТ. \r\n", "date": "2018.07.15", "title": "Президентът на ФИФА: Световното промени представите на хората за Русия"}
{"url": "http://epicenter.bg/article/Mey--Tramp-mi-kaza-da-sadya-Evropeyskiya-sayuz-zaradi-Brekzit--Tova-e-brutalno-/159279/7/0", "text": "Премиерът на Великобритания   обяви, че американският президент Доналд  като част от стратегията на страната за Брекзит.    \"Той ми каза, че трябва да съдя ЕС\", изтъкна Мей пред БиБиСи, като добави: \"Да съдя ЕС.  .\" Според Мей не може да е въпрос на преговори, че Обединеното кралство напуска митническия съюз.   \r\n \r\n \r\n \r\n   Той също така отрече информациите, че е критикувал ръководителя на британското правителство в интервю за в. \"Сън\", публикувано непосредствено преди посещението му в Лондон.   \"Не критикувах министър-председателя. Имам голямо уважение към министър-председателя. За съжаление, имаше история, в която не предадоха това, което казах за министър-председателя, а аз казах страхотни неща...  \", подчерта Тръмп.   \r\n Тръмп приключи в петък работното си посещение във Великобритания. При срещата си той и Мей са обсъдили широк кръг въпроси, включително и Брекзит. Двамата се видяха след интервюто на Тръмп за вестник \"Сън\" от Брюксел, в което той казва, че планът й за Брекзит вероятно ще взриви бъдещо двустранно споразумение за свободна търговия. \r\n   \r\n Тръмп заявява още, че Борис Джонсън, който в понеделинк подаде оставка заради плана на Мей, би бил страхотен премиер. На въпрос за интервюто американският президент заяви, че не е критикувал Тереза Мей и отново откри фалшива новина. Решението за Брекзит е ваше, каза гостът. \r\n   По-рано днес Тереза Мей написа в статия за в. \"Дейли Мейл\", че  ) в контекста на бунтовете на подкрепящи и неподкрепящи членството в ЕС британски депутати, които се опитват да подкопаят нейния план за Брекзит.   \"Това е размерът на възможността пред нас и моето послание към страната този уикенд е просто:  . Ако не го направим, рискуваме да приключим, без да имаме Брекзит.   Време е да бъдем   следващата година и да изпълним волята на британския народ... Ще се боря за нашето споразумение за Брекзит - защото  \", изтъква Мей в статията си.   Тя също така подчерта факта, че излизането от Общността ще възстанови националния суверенитет на страната, позволявайки на британския парламент да приема законите си, а британските съдилища да ги прилагат без пречки.", "date": "2018.07.15", "title": "Мей: Тръмп ми каза да съдя Европейския съюз заради Брекзит. Това е брутално!"}
{"url": "http://epicenter.bg/article/Germaniya-nyama-da-izpalni-uslovieto-na-Tramp-za-nezabavno-uvelichenie-na-voenniya-byudzhet/159280/7/0", "text": "Германия няма да изпълни условието, поставено от Доналд Тръмп за незабавно увеличение на военния бюджет. Това заяви германският министър на финансите от социалдемократическата партия Олаф Шолц, цитиран от БНР.   \r\n \"Не изключвам нов разрив в управляващата коалиция\", прогнозира пред \"Хоризонт\" д-р Хенинг Риике от Германското дружество за външна политика. \r\n   \r\n \"Дискусията по тази тема в Германия тепърва предстои. Канцлерът Меркел трябва да защити исканията за повече пари за отбрана, но трябва да е пределно ясно - Германия сама се е вкарала в този капан, защото се е ангажирала с целта от Уелс да заделя 2 % от БВП за отбрана, а все още е далеч под тази сума. \r\n   \r\n Същевременно е важно да подчертая, че и в редиците на социалдемократите има достатъчно политици, които знаят, че залогът в момента не е само балансираният държавен бюджет, а националната сигурност и дееспособността на НАТО във времена, когато имаме нужда от Алианса. Но от сега виждам най-големия проблем - да се обясни на германците, че няма да заделяме повече пари за НАТО, защото Тръмп така иска, а защото така трябва. Защото Германия е съюзник и от това произтичат задължения.\" \r\n   \r\n Густав Гресел от Европейския съвет по външна политика коментира за предаването \"Събота 150\", че свеждането на НАТО до финансов спор води до задънена улица: \"Дискусията за финансите е контрапродуктивна, защото отвлича вниманието от далеч по-важния въпрос за бойните способности на НАТО. Обявената цел от 2% от БВП е само едната страна на медала. Друга важна цел са 20% от военния бюджет, които трябва да се инвестират във въоръжение. \r\n   \r\n Това Тръмп напълно умишлено премълчава. Освен това, тези 2 процента бяха определени съвсем произволно, само и само да се спре трайното съкращаване на разходите за отбрана, което започна след края на Студената война. Междувременно обаче живеем в други времена и отбранителното планиране е напълно възможно. Ако погледнем източния фланг на НАТО, знаем съвсем точно, каква сила е разположила Русия. Това улеснява значително планирането в рамките на НАТО. Т.е. колко и какви военновъздушни, сухопътни и военноморски сили къде и за колко време могат да бъдат дислоцирани. Тези абстрактни 2% трудно могат да бъдат обяснени на избирателите и данъкоплатците. Още повече, че Тръмп настоява изключително агресивно за тях. \" \r\n   \r\n Това важи с особена тежест за Германия, където коалиционният партньор на Меркел, Социалдемократическата партия, традиционно настоява за свиване на военните бюджети и сега аргументира пред обществеността е, че не трябва да се поддават на Тръмп. Според Густав Гресел Бундесверът се оказва заложник на този абстрактен дебат, защото има нужда от по-голямо финансиране, но не го получава. \r\n   \r\n Германският министър на отбраната Урсула фон дер Лайен коментира след изключително напрегнатата среща в Брюксел, че дискусиите са били звезден час в историята на НАТО: \"Извънредното заседание беше супер! Жалко, че присъстваха само лидерите на НАТО. Канадският премиер държа пламенна реч и обясни, защо канадските войски са в Литва и защитават нашите трансатлантически ценности. Защо канадците са с нас в Ирак и в Афганистан. Защото НАТО е общност на споделени ценности, като демокрацията и защитата на човешките права. Този дебат беше изключителен! Всички лидери застанаха категорично зад идеята НАТО. Така че - каквато и да бе причината за този дебат - за мен това беше звезден миг в историята на Алианса.\" \r\n  ", "date": "2018.07.15", "title": "Германия няма да изпълни условието на Тръмп за незабавно увеличение на военния бюджет"}
{"url": "http://epicenter.bg/article/Germaniya-shte-prieme-chast-ot-spasenite-migranti-v-Sredizemno-more/159284/7/0", "text": "Германия се съгласи да приеме  50 от 450-те мигранти, спасени от рибарски кораб в Средиземно море, които Италия и Малта отказаха да допуснат на своя територия, съобщават ДПА и Асошиейтед прес. Берлин и Рим се договориха Германия да приеме 50 мигранти по този случай като част от продължаващите преговори за по-засилено двустранно сътрудничество по въпросите на представяне на убежище, посочи говорителка на германското правителство.   Франция и Малта също са се съгласили да приемат по 50 мигранти от кораба. Италия поиска помощ от останалите страни от ЕС, призовавайки ги да споделят бремето за поемане на мигрантите, идващи през Средиземно море. 450-те души в момента са на кораб на европейската гранична служба Фронтекс и на съд на италианската брегова охрана, след като бяха спасени от двупалубно дървено корабче, с което се опитвали да пресекат Средиземно море от Либия. Няколко жени и деца са транспортирани за медицинско лечение до италианския остров Лампедуза.    ", "date": "2018.07.15", "title": "Германия ще приеме част от спасените мигранти в Средиземно море"}
{"url": "http://epicenter.bg/article/G-7--Rusiya-da-izyasni-rolyata-si-v-svalyaneto-na-malayziyskiya-samolet/159286/7/0", "text": "Министрите на външните работи на страните от Г 7 призоваха днес Русия да даде сметка за своята роля и да сътрудничи изцяло в процеса на изясняване на истината за свалянето на полет MH17 над Украйна през 2014 г., както и да бъде въздадена справедливост, съобщава БГНЕС, цитирана от Нова телевизия.   В декларация по случай годишнината от катастрофата със самолета на Малайзия Еърлайнз на 17 юли 2014 министрите заявяват, че приемат като убедителни, показателни и дълбоко смущаващи заключенията на общата група за разследване за ролята Русия в трагичното събитие. Ние подкрепяме Австралия и Холандия, които настояват Русия да даде сметка за ролята си в този инцидент и изцяло да сътрудничи в процеса на установяване на истината и жертвите на полет MH17 и техните близки да получат справедливост, подчертават министрите на среща в Канада.   Холандия и Австралия, много граждани на които са сред 298-те загинали, смятат Русия за отговорна за смъртта им. Според международните следователи ракетата, свалила самолета, е изстреляна от зенитна бригада на руска база в Курск. Русия категорично отрича.     ", "date": "2018.07.15", "title": "Г-7: Русия да изясни ролята си в свалянето на малайзийския самолет"}
{"url": "http://epicenter.bg/article/Erdogan--Turtsiya-shte-izlichi-vsyaka-kletka-na-FETO/159287/7/0", "text": "Турският президент  Реджеп Ердоган се закани, че Турция ще изличи всяка клетка на Фетхуллахистката терористична организация (ФЕТО), обвинявана за опита за преврат в страната, извършен на днешната дата преди две години, предаде турската частна телевизия СиЕнЕн-Тюрк. Ердоган говори след прием в президентския дворец Бештепе в Анкара, на който присъстваха близки на загиналите и участници в съпротивата срещу преврата.   По думите на президента също като Кюрдската работническа партия (ПКК) и \"Ислямска държава\", ФЕТО полага усилия да навреди на единството и бъдещето на Турция. Всяко дете, което не познава собствената си религия, националност, език или държава е потенциална цел на терористичните групировки, каза още държавният глава, цитиран от Анадолската агенция и БТА. \"Няма да забравим и няма да допуснем да се забрави 15 юли\", изтъкна той. Ердоган подчерта, че чувства жертвите и участниците в съпротивата срещу преврата като свои собствени братя. \"Злините, сторени на тях, са злини, сторени на мен. Трябва да отглеждаме децата си със съзнание, така че никога повече да няма 15 юли\", заяви турският лидер. Днес в цяла Турция има възпоменателни прояви по случай годишнината. Ердоган участва тази сутрин в молитвите в джамия край президентския дворец, а по-късно ще присъства на честване на единия от мостовете на Босфора, където в нощта на преврата бяха убити цивилни, които се опитвали да попречат на пуча. Танкове и тежко въоръжени войници пристигнаха на 15 юли 2016 г. на първия мост над пролива Босфор между европейската и азиатската част на Истанбул, където се изправиха пред групи граждани, решени да им се противопоставят. След опита за преврат мостът, който преди това се наричаше \"Богазичи\", т.е. Босфор, бе преименуван на \"Мост на мъчениците от 15 юли\". Общо близо 250 души бяха убити, а около 2200 ранени при опита за преврат в Турция, за който Анкара обвинява ислямския проповедник Фетхуллах Гюлен и неговото движение, наричано в Турция ФЕТО - \"Фетхуллахистка терористична организация\".    ", "date": "2018.07.15", "title": "Ердоган: Турция ще изличи всяка клетка на ФЕТО"}
{"url": "http://epicenter.bg/article/Atentat-v-Kabul--Zhertvite-sa-okolo-deset/159289/7/0", "text": "Терорист самоубиец се  самовзриви днес край сградата на министерството на развитието на селските райони в столицата на Афганистан, съобщи тв каналът \"Толо нюз\", цитиран от ТАСС. Говорителят на министерството Фаридун Азханд, цитиран от телевизията, каза, че бомбата е гръмнала в момент, когато служителите са напускали сградата - около 16:30 ч. местно време. Още няма точни данни за загинали и ранени, но според \"Толо нюз\" те са общо около 10.        ", "date": "2018.07.15", "title": "Атентат в Кабул! Жертвите са около десет"}
{"url": "http://epicenter.bg/article/Babish-othvarli-iskaneto-na-Italiya-da-prieme-migranti/159297/7/0", "text": "Чешкият премиер  Андрей Бабиш каза, че неговата страна не желае да приеме никого от 450-те кандидати за убежище, които бяха спасени от рибарско корабче в Средиземно море и очакват разрешение да стъпят в Европа, предаде Асошиейтед прес. Италия отказва да разреши на два военни кораба, качили мигрантите, да влязат в нейно пристанище, докато други страни от ЕС не се съгласят да споделят тежестта от грижи за хора, които са спасени при опита им да пресекат Средиземно море. Бабиш каза днес, че приемането на част от спасените би било \"път към ада\" и само ще мотивира трафикантите на хора да се опитват да отправят повече хора на смъртноопасното презморско пътуване. \"Нашата страна няма да приеме никакви мигранти\", писа премиерът в Туитър. Той добави, че на кораби, превозващи мигранти, трябва да бъде отказван достъп. \"Трябва да помагаме на мигрантите в техните собствени страни, извън Европейския съюз\", подчерта Бабиш.    ", "date": "2018.07.15", "title": "Бабиш отхвърли искането на Италия да приеме мигранти"}
{"url": "http://epicenter.bg/article/Balgariya-e-na-parvo-myasto-v-sveta-po-dobiv-na-lavandulovo-maslo/159262/4/0", "text": "България държи първо място в света по добив на лавандулово масло, като годишно произвежда близо 200 тона, съобщава БНР.   През последните години насажденията с етерично-маслената култура са достигнали 30 хиляди декара, според данните на производители от чирпанското село Средно градище, където се проведе празника на лавандулата.  Наред с маслодайната роза в последните години тази култура придобива все по-голяма популярност сред земеделските производители, но се отглежда предимно в Добруджа и в землищата на средногорските села. Заради добрите си качествата родната лавандула е изместила по показатели дори Франция, разказа един от големите производители на лавандулово масло в чирпанското село Средно градище Веселин Димов. \"Между другото, Франция, която е втория по големина производител, произвежда по 40-50 тона, т.е. ние правим 4 до 5 пъти повече лавандулово масло в света. Това е етерично-маслена култура, която се изнася главно за козметичната пормишленост, главно за Франция и голям дял за Съединените щати. Може би 99% от лавандулата се изнася като масло.\" Лавандулата е все по предпочитана за отглеждане в Чирпанския регион, а в село Средно градище се проведе и петото издание на Националния фестивал на лавандулата.    ", "date": "2018.07.15", "title": "България е на първо място в света по добив на лавандулово масло"}
{"url": "http://epicenter.bg/article/Spryaha-vremenno-evtanaziraneto-na-zhivotni-zaradi-protestite--Ninova-e-sred-horata/159276/4/0", "text": "Спряно е умъртвяването на животните в боляровското село Шарково, съобщава Българското национално радио. \r\n В момента протестиращи са направили блокада и жива верига и пазят последното стадо в селото. Протестиращите не допускат ветеринарите и изчакват отмяна на заповедта на изпълнителния директор на Българската агенция за безопасност на храните Дамян Илиев за умъртвяването на животните. Сред протестиращите е и лидерът на БСП Корнелия Нинова. В селото остава да бъдат избити още около 300 животни. \r\n   \r\n Причината за умъртвяването на животните е открито огнище на чума по дребните преживни животни в района. Според местните собственици на животни овцете и козите им не дават показания на болестта. \r\n   \r\n От община Болярово обмислят как да съдействат на животновъдите за решаване на възникналите проблеми след умъртвяването на стадата, обясни по-рано днес пред камерата на БНТ кметът на община Болярово Христо Христов. \r\n", "date": "2018.07.15", "title": "Спряха временно евтаназирането на животни заради протестите. Нинова е сред хората"}
{"url": "http://epicenter.bg/article/Tezhka-katastrofa-zatvori-E-79--edin-zaginal/159267/3/0", "text": "Катастрофа в Кресненското дефиле взе поредна жертва, предаде кореспондентът на БГНЕС в региона.   Към 11 ч лек автомобил се е ударил челно в цистерна, превозваща газ. Тежкият инцидент стана на 1 км преди град Кресна на изхода на дефилето. Лек автомобил „Фолксфаген“ с благоевградска регистрация на плавна дясна крива навлиза в насрещното и се блъска челно с цистерна „Мирцедес“. Според водача й автомобилът е излязъл насреща му и се е забил в него. Водачът на автомобила е загинал на място. Колата е размазана, тялото на загиналия в 12 ч. още не беше извадено от пожарникарите. Наложи се да махнат целия покрив и колоните на автомобила. ГП Е-79 е затворен в двете посоки от часа на тежкия инцидент. Няма обходен маршрут. Трафикът днес е ужасен - опашката откъм Симитли е над 6 км. - достига до Кривия тунел. Огледът на следствена група започна към 12:15 ч. На мястото на катастрофата има разлети масло и антифриз от двете превозни средства.  ", "date": "2018.07.15", "title": "Тежка катастрофа затвори Е 79, един загинал"}
{"url": "http://epicenter.bg/article/Mladen-Marinov--Horata-ot-s--Sharkovo-sa--quot-vlacheni-i-darpani-ot-politsiyata-quot-/159288/3/0", "text": "Главният секретар на МВР Младен Маринов отрече появилата се информация, че хора от ямболското село Шарково са \"влачени и дърпани от полицията\".   Маринов допълни, че в момента положението е спокойно: \"Нашите действия там са вследствие на искано съдействие от Агенцията по безопасност на храните. Нашата компетентност е да оказваме съдействие на служителите на Агенцията по безопасност на храните в това да се извършват законовите действия, които са им разпоредени в заповедта на директора. Към момента по доклад от областния директор на Областната дирекция на МВР-Ямбол сме уведомени, че тази дейност е преустановена, така че ние в момента чакаме, ако поискат отново съдействие. Разпоредил съм на директора да не се стига до използване на физическа сила и помощни средства. Той ме убеди, че такава не е използвана. Разпоредил съм да бъде изготвена справка по случая и да се спазват законите и компетентността, която имаме в такива случаи\".    ", "date": "2018.07.15", "title": "Младен Маринов: Хората от с. Шарково не са \"влачени и дърпани от полицията\""}
{"url": "http://epicenter.bg/article/Damyan-Iliev--Ikonomicheskite-sanktsii-shte-trayat-pone-dve-godini-za-tsyalata-strana--ako-/159281/2/0", "text": "\r\n Недостатък е това, че не сме информирали достатъчно добре за ситуацията в Странджанско. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни. \r\n „Надявам се, срещата ви с нас да внесе повече яснота за ситуацията в България, мерките, които сме предприели и реакциите на много хора. „Ясно е, че не сме ви информирали достатъчно добре. Изглежда, че това си ни е недостатък\", каза инж. Илиев. \r\n Икономическите санкции ще траят минимум две години и ще се отнасят за цялата страна, ако сложим жива ваксина на болните от чума животни, подчерта инж. Дамян Илиев.   „Ваксина има – жива ваксина. Такива ваксини на територията на ЕС са забранени. Със специално разрешение могат да се слагат. Ако сложим такава ваксина и създадем един предполагаем пръстен за животни с антитела и неболедуващи от чума, рискът е, че под тази ваксинация вирусът си стои. Поради тази причина икономическите санкции са две години минимум за страна, която употребява жива ваксина на територията си. Обикновено санкциите са по цялата територия, защото се счита, че контролът няма да е достатъчен“, обясни инж. Илиев.   По думите му, ако тази жива ваксина се постави само по линията на засегнатите райони санкциите върху тях ще бъдат същите, но ще бъдат за дълъг период. „Сега – санкциите ще бъдат до Нова година“, каза инж. Дамян Илиев.   Стараем се да ограничим заболяването от чума в малък регион, така че да не може да бъде засегната цялата страна, каза на извънредния брифинг изпълнителният директор на Българската агенция по безопасност на храните инж. Дамян Илиев.    „Не можем да дадем гаранция. Това са стъпките, които трябва да се предприемат, за да не се случи повече. Една от най-големите лаборатории в света преди десетина години работи с вируси и изпусна вирус\", отбеляза той.   \"Излезе вирус и евтаназираха не искам да кажа какъв брой животни на територията на Англия. Даваме гаранция, ако всичко се изпълнява, както разпореждаме. Ако някой иска да се разшири заболяването, е друг разговор“, каза инж. Илиев.   „Нашата агенция е компетентният орган, който дава гаранциите на страните, които търгуват с България. Действията ни трябва да са според правилата на СЗО, където 180 страни са приели правила, които засягат всичките действия, изследвания и всичко, което ни е гарантирано“, продължи инж. Илиев.   По думите му, когато една страна каже, че има определено заболяване или няма, означава, че има надзор над животните, а когато страните имат някакво съмнение за заболяване, те спазват такива стъпки, които са договорени между всички 180. Инж. Илиев отбеляза, че отговорността на България е много по-голяма отколкото на другите страни, защото сме гранична страна.   Ако министър Румен Порожанов ми поиска оставката, веднага ще я подам, бе категоричен инж. Дамян Илиев. На въпрос как ще коментира думите на министър Румен Порожанов, че БАБХ не е информирала достатъчно добре хората, инж. Илиев отговори: \"Прав е\". Попитан какво ще прави, ако му бъде поискана оставката от страна на министър Порожанов, той отговори: \"Ако ми я поиска, веднага ще я подам\".    Според него става опасно да си позволим карантириране, защото вирусът може да излезе и да зарази други и няма да се дадат гаранции за достатъчни мерки.   ", "date": "2018.07.15", "title": "Дамян Илиев: Икономическите санкции ще траят поне 2 години за цялата страна, ако сложим жива ваксина"}
{"url": "http://epicenter.bg/article/BSP-pod-bezpretsedenten-natisk-da-prieme-Istanbulskata-konventsiya-/159282/2/0", "text": "\r\n На 17 юли Конституционният съд (КС) трябва да се произнесе дали Истанбулската конвенция противоречи на българската Конституция. ЛГБТ организациите се активираха в последните дни. \r\n \r\n \r\n \r\n   \r\n Оказва се безпрецедентен натиск върху факторите, които трябва да вземат решение за ратификацията на документа. При внасянето му в парламента от правителството, срещу него се обявиха юристи, учени, Българската православна църква, президентът, Обединените патриоти и БСП. \r\n   \r\n За приемането на конвенцията се изказаха вицепрезидентът Илияна Йотова, омбудсманът Мая Манолова и председателят на парламента Цвета Караянчева, която дори нарече противниците на конвенцията тъмни сили. \r\n   \r\n Най-тежко този спор се отрази на БСП. Политическото семейство на европейските социалисти заплаши БСП с наказателни мерки, ако не подкрепи конвенцията. \r\n Факт е, че левите партии в Европа и света защитават правата на ЛГБТ организациите. Под ръководството на Корнелия Нинова БСП се отклонява от тази политика и се променя по-скоро към консервативна. Нинова дори заплаши, че ако партията подкрепи ратификацията, ще оставка от председателския пост. \r\n   \r\n Това поведение носи огромен риск БСП да бъде нарочена от ПЕС като партия, която се отклонява от лявата идеология. \r\n   \r\n На 19 юли в България пристига делегация на ПЕС, за да се срещне с ръководството на БСП в опит да ги убеди да подкрепят Истанбулската конвенция. \r\n   \r\n От решението им зависи дали конвенцията има шанс да мине с гласовете на БСП в парламента или БСП няма да отстъпи и ще понесе санкциите на ПЕС. \r\n   \r\n Подобна процедура на мисия на ПЕС вече беше приложена към Роберт Фицо, председател на словашките социалисти, който не се подчини на решението на политическото семейство. \r\n   \r\n Преди месец Корнелия Нинова се срещна с него и лидерите на партиите от Вишеградската четворка в Братислава и категорично заяви, че ги подкрепя в позицията им против Истанбулската конвенция и няма да се огъне в България. \r\n   \r\n Това може да коства много на БСП и вътрешнопартиината опозиция вече се готви да атакува Нинова за противопоставянето й на ПЕС и на проевропейската политика за защита на джендър идеологията. \r\n   \r\n \r\n \r\n \r\n", "date": "2018.07.15", "title": "БСП под безпрецедентен натиск да приеме Истанбулската конвенция "}
{"url": "http://epicenter.bg/article/BSP-vnese-zhalba-za-spirane-na-evtanaziraneto-na-zhivotni/159283/2/0", "text": "БСП сезира Окръжна прокуратура - Ямбол и Софийски административен съд във връзка с евтаназирането на животни. С жалбата до съда се иска спиране на заповедта, именно в частта за евтаназирането, тъй като налице са съмнения в достоверността на диагнозата \"чума по дребните преживни животни\". В нея се посочва още, че БАБХ е предприела крайни и драстични действия, вместо да организира други, предвидени в закона и в наредбите действия- като карантиниране на стадата със съмнения за заболели животни, ваксинация и др.   Със сигнала до Окръжна прокуратура - Ямбол се настоява да бъде извършена проверка на действията на Българската агенция по безопасност на храните. В сигнала пише още, че при изпълнението на заповедта, полицията е въвеждала ветеринарно-медицинските лица без заповед.  Жалбата и сигнала бяха подадени днес от народния представител от \"БСП за България\" Кристиан Вигенин.  ", "date": "2018.07.15", "title": "Вигенин внесе жалбата на БСП за спиране на евтаназирането на животни"}
{"url": "http://epicenter.bg/article/Iliyana-Yotova-shte-otkrie-Mezhdunarodniya-leten-seminar-po-balgarski-ezik-i-kultura/159285/2/0", "text": "В понеделник, 16 юли, от 10.30 часа в аулата на Великотърновския университет „Св. св. Кирил и Методий“ вицепрезидентът Илияна Йотова ще открие 41-то издание на Международния летен семинар по български език и култура. Това съобщиха от  прессекретариата на държавния глава. Участниците във форума са от 33 държави на 3 континента - Европа, Азия и Северна Америка.  ", "date": "2018.07.15", "title": "Илияна Йотова ще открие Международния летен семинар по български език и култура"}
{"url": "http://epicenter.bg/article/Korneliya-Ninova--Spryahme-umartvyavaneto-na-zhivotni-v-Sharkovo--kato-pusnahme-zhalbi-do-prokuraturata-/159290/2/0", "text": "Успяхме да спрем днес умъртвяването на животни в Шарково, като пуснахме жалби до Окръжната прокуратура в Ямбол, до главния прокурор и до Върховния административен съд. Това каза за Агенция „Фокус“лидерът на БСП Корнелия Нинова във връзка със ситуацията в Шарково.   „С тези жалби искаме заповедта за избиването на животните да бъде спряна, тъй като в нея пише, че решението за тяхното избиване е взето на основание на проби от 9 юли, а самото решение за избиването е на 4 юли. И не само това - има много други съмнителни факти, като например споделеното от хората, че въпреки изминалото дълго време, нито едно от животните не е дало симптоми за болестта, нито има починало от естествена смърт“, каза Нинова. Тя поясни, че за днес БСП са спрели избиването на животните.   „Бяха стигнали полицията и ветеринарите до къщата на баба Дора, за която вече цяла България знае. Засега сме спрели и чакаме произнасяне на съда. Полицията се оттегли, а съдът трябва да каже дали тази заповед ще се изпълнява или ще я отмени“, допълни лидерът на БСП.   Продължаваме да сме на място с хората от Шарково и да ги защитаваме – ще се сменяме депутатите, докато е необходимо, бе категорична лидерът на БСП. „Тръгнах към София, за да видя как се движат нещата с подаването на жалбата във Върховния административен съд“, каза Нинова във връзка с обжалването на заповедта за евтаназия на животните. „Остана колегата Кристиан Вигенин, там постоянно ще има човек и няма да допуснем това, което са правили досега“, продължи лидерът на БСП.   Корнелия Нинова поясни, че БСП ще помогне на хората да заведат колективен иск пред европейски и български инстанции, за да им защитят правата. „Избивайки тези животни, обезлюдяват целия регион. Половината със сълзи на очи казаха: „Ние просто се изнасяме. Без животните няма за нас тука нито живот, нито поминък. Отиваме в големите градове, отиваме в Европа“. Странджа - Сакар се обезлюдява“, коментира Нинова.  Тя разказа, че е попитала полицаите на място на освание на каква заповед се намират там и влизат по къщите без да питат. „Такава заповед няма, а са там и действат по този начин“, обърна внимание лидерът на БСП.  Корнелия Нинова коментира думите на министъра на земеделието Румен Порожанов и пресконференцията на БАБХ и изрази притесненията си от вероятността, че мерките по умъртвяване на животните може да се разширят и към други населени места в областта. Според нея става въпрос за безумие и трябва да се спре, докато не се дадат безспорни доказателства, че има чума и да се направи повторна проба. „Цял ден никой не ни показа един документ, в който пише: „Да, има чума“, изтъкна Корнелия Нинова.   ", "date": "2018.07.15", "title": "Корнелия Нинова: Спряхме умъртвяването на животни в Шарково, като пуснахме жалби до прокуратурата!"}
{"url": "http://epicenter.bg/article/Levon-Hampartsumyan--7-10-godini-e-realistichen-srok-za-priemane-na-evroto/159291/2/0", "text": "Между 7 и 10 години е реалистичен срок, в който България да приеме еврото. Това коментира в студиото на предаването „120 минути” по БТВ банкерът Левон Хампарцумян. Той отбеляза, че последните няколко страни, приели единната валута, са направили това около 7 години след влизането си в ЕРМ-2 механизма. „Между 7 и 10 години е реалистичен срок да влезем в еврозоната”, коментира той, като изрази мнение, че вероятно ще бъдем приети в ЕРМ-2 след една година.   Той беше категоричен, че повечето страхове от еврото са безпочвени. „Ние сме привързани към еврото от 20 години – към немската марка и после към еврото. Нищо не гръмна и имаме куп удобства. Подкрепата за банките, икономиката, по-малките разходи за търговците не ги усещаме преди да станем пълноправни членове”, допълни  Левон Хампарцумян . Според него така или иначе инвестиционни стоки като жилищата в наши дни се котират в евро. А евентуално рязко вдигане на стоки от първа необходимост ще е краткотрайно: „Някои драматични спекулации биха довели до ефекти, които няма да са добри за търговците”. По думите му евентуално свиване на потреблението ще върне предлагането на по-нормални цени. Хампарцумян допълни, че до приемането на еврото така или иначе трябва да се направят реформи, които пряко ще повлияят на доходите, а промяна на цените, която не е спекулативна, в крайна сметка ще подобри доходите на тези, които са ангажирани в търговията и производството.   Ще паднат ли лихвите по кредитите? Според банкера валутата не е сред основните фактори за цената на ресурса, но самият процес по подготовка на страната за еврозоната ще я стабилизира и ще намали опасността от скокове на лихвите.    ", "date": "2018.07.15", "title": "Левон Хампарцумян: 7-10 години е реалистичен срок за приемане на еврото"}
{"url": "http://epicenter.bg/article/Volen-Siderov--Spryahme-muzikata-v-stranata--Sega-iskam-da-spra-iztochvaneto-na-pechalbi-ot-darzhavata/159292/2/0", "text": "Важното е какво оставяме на децата си. Зная, че няма как да направим чудеса, но се опитваме. Все пак може да направим някакви неща.   Това заяви председателят на ПГ на „Обединени патриоти“  Волен Сидеров в предаването \"Беновска пита\" по \"Канал 3\".   \"Искам в България да се върнат част от напусналите ни, искам и страната ни да се уважава. Протестира се пред Министерски съвет, ако не си управляващ, ако си от управляващите нещата трябва да се решава вътре. Освен, ако не работиш за определен образ\", каза още той за подкрепата на Валери Симеонов на протеста срещу Закона за горивата. \"Всяко нападение срещу българския бизнес го приемам за нападение срещу страната ни. Спряхме музиката в страната. Сега искам да спра източването на печалби от държавата\", допълни Сидеров.   \"Законопроектите се обсъждат в парламентарното ръководство. Имахме политически съвет за Закона за горивата, на който ни се обясни просто предложенията. От тези 360 фирми, които се занимават с горива, 181 дължат 200 милиона на държавата. Има и множество схеми с ДДС. Ще разбием далаверите\", каза още по темата министърът на отбраната Красимир Каракачанов. \"Лобист съм за хората, които не си плащат данъците. Представете си, че до този момент всеки който е можел да кара кола, но да е имал книжка. Целият дебат, който е в момента как дадем удостоверенията. В момента закона дава на всеки един. За да имаме повече приходи трябва да изсветлим сенчестата политика\", завърши депутатът от Обединени патриоти Емил Димитров-Ревизоро.    ", "date": "2018.07.15", "title": "Волен Сидеров: Спряхме музиката в страната. Сега искам да спра източването на печалби от държавата"}
{"url": "http://epicenter.bg/article/Rumen-Hristov--SDS-tryabva-da-dade-neshto-novo-na-grazhdanite-/159293/2/0", "text": "Това, от което се нуждае СДС е да даде нещо ново на гражданите. Смятам, че трябва да се върнем към избирателите, трудно ще е, но не е невъзможно.  Давам си сметка наистина в какво положение се намираме, но ние ще се опитаме освен електората ни, ние да се увеличим. Не е достатъчно да прескочим бариерата, но не искам да бързаме в съставянето на коалиции. Трябва да се дебатираме в партията.   Това заяви в предаването „Беновска пита” по \"Канал 3\" Румен Христов.   „Държа да заявя, че скоро не са водени разговори с никого.  СДС е една партия с много славно минало, но се надявам тя да има бъдеще. Автентичната десница е хубаво да бъде представена. Не бягаме от ГЕРБ, просто казваме, че в момента сме опозиция. Ние не участваме в управлението. Добрите неща, които прави правителството ще бъдат подкрепени. Когато една държава се управлява е нормално някои политики да бъдат управлявани по-добре от други”, каза още той.   „И в България има търсене на политическа алтернатива извън основните политически играчи. Към момента СДС не може да бъде такава. СДС притежава един знак и символ- на промяната. Не е много, но и не е малко. Извън това практически няма нищо. Има една разнородна маса, която не може да се обедини и да намери своето лице. Ако има някакъв ход за мен това е да джиросва името в името на някакво обединение, всички под един или друг начин да се обединят в името на съюз. Тук е малко игра”, каза Кольо Колев. „Те не могат да намерят спецификация с ГЕРБ. Властта е условно казано дясна. В момента СДС са без посока. С малки номерца няма да стане.  Има голяма потенциал новата политическа алтернатива. Сложили сме и Слави Трифонов и Румен Радев, заради самата алтернатива. Имам съмнение, че такива партии могат да се случат”, категоричен беше той.    ", "date": "2018.07.15", "title": "Румен Христов: СДС трябва да даде нещо ново на гражданите!"}
