{"url": "http://epicenter.bg/article/Karakachanov--Balgariya-ne-tryabva-da-goni-ruski-diplomati-samo--zashtoto-ima-kampaniya/193077/2/0", "text": "Нямало е технически причини за спирането на БНР. Може би е било форма на някакъв вид протест. Има достатъчно други медии, които могат да информират обществото. Това заяви вицепремиерът и министър на отбраната Красимир Каракачанов в ефира на Нова телевизия.  По думите му за този скандал той е научил от другите медии. Институцията, която може да вземе отношение, е прокуратурата. Ако някой е оказвал натиск - то тези, над които е отказван този натиск, да кажат кой е. Не приемам натискът върху медиите като цяло от когото и да е било, каза още той.    Що се отнася до шпионския скандал, Каракачанов заяви, че не е броил поименно шпионите в руското посолство, както казва Соломон Паси.   \"България не трябва да гони руски дипломати само, защото такава е кампанията. Нашите контраразузнавателни структури си вършат работата. Има случаи и опити за шпионаж. Има държави, които се водят наши съюзници, които доста активно работят в подобна посока, а има и държави, които дори очакват нашата подкрепа за ЕС и НАТО, които също се опитват да извършват подобна дейност.  Едно е да знаем кои са те, но е друго да се арестува някой - трябва да имаш много солидни доказателства. Ние сме от малкото наивни държави, които си мислят, че вече няма шпионаж и си унищожихме службите за сигурност\", коментира той.   На въпрос дали Ангел Джамбазки ще е техният кандидат за кмет на София, той заяви, че кандидатурата им ще бъде обявена в събота 21 септември.   \"Ще се борим сериозно за Пловдив. В София, в Пловдив и в Русе ще извадим силни кандидатури и ще се борим да дадем алтернатива на хората\", каза още той.    \"Мога само да пожелая успех на г-н Сидеров като кандидат за кмет на София. Няма какво да го коментирам, няма смисъл\", заяви Красимир Каракачанов.    По думите му не може да се съгласи с твърдението, че нищо не е направено по отношение на доходите на хората от правителството.   \"Не може някой да иска да работи, както се работеше по време на социализма и да иска да взима германски заплати. Когато българинът отиде в Германия - работи като германец. Трябва да се научим да работим повече. Не може 400 000 души да са безработни и половината от тях да са цигани, които само източват социалните фондове\", смята още Каракачанов.   \"Държавата трябва да си влезе в ролята, но малко по-силно. Няма планиране в западноевропейските икономики ли - естествено, че има. Не може да спреш един българин, който работи тук в строител фирма и взима 2000-3000 лева, да отиде в Германия и да взима 2000 - 3000 евро.Трябва да мислиш за хората тук.\", каза той.    \"Трябва да направим една демографска програма, да подпомогнем младите семейства\", коментира още Каракачанов.    \"Не отиваме на избори, за да мислим за балотаж. Няма нищо сигурно\", обясни още той. ", "date": "2019.09.19", "title": "Каракачанов: България не трябва да гони руски дипломати, само защото има кампания"}
{"url": "http://epicenter.bg/article/Tomislav-Donchev--Politicheskiyat-srok-na-godnost-u-nas-e-dosta-kas/193079/2/0", "text": "Оценка за свършеното в последните години - така определи значението на резултатите от предстоящите местни избори вицепремиерът Томислав Дончев. Той коментира и шпионския скандал и проруските настроения в коалиционния партньор на ГЕРБ - \"Атака\" като каза, че всяка коалиция представлява компромис.  Според последното проучване на \"Алфа Рисърч\" Дончев има най-високо одобрение сред министрите в кабинета. Той благодари за подкрепата.  \"Обществената подкрепа се печели трудно, изисква се доста време и много бързо може да изчезне. Въпросът е обществената подкрепа да не е двигател на суетата, а шанс да се свърши нещо\", допълни Дончев.   За вицепремиера едно от най-големите предизвикателства пред политиците е да обяснят на обществото какво правят. Във връзка с местните избори, Дончев коментира: \"Трябва да бъде състезание. Но не състезание кой най-добре може да наплюе и окаля повече другия, най-добре да бъде състезание по идеи, цели, качества.\"   Значението на местните избори и конкретно вота в София Дончев определи така: \"Местни избори по принцип отразяват няколко неща. Със сигурност отразяват националната политическа конюнктура, тоест подкрепата за дадена политическа сила, от която е единият или другият кандидат. В конкретния случай със сигурност ще означават оценка за свършеното през изминалите години. Ще означават и персонална подкрепа за този, който е избран.\"   На въпрос дали има умора в ГЕРБ, вицепремиерът подчерта, че умора от носенето на отговорност не може да има, но има амортизация.  Той обясни още, че политическият срок на годност у нас е доста къс. \"Умора от гледна от потенциала за носене на отговорност на управлението. Нормално е да има ефект на амортизация. Макар че са подменяни много фигури и в местната, и в изпълнителната власт. Иронията е, че амортизацията от една страна върви с натрупването на уникален опит от друга страна\", заяви Дончев.   Партньорството със СДС на предстоящите избори Дончев описа като \"опит за консолидация в дясно\".  Що се отнася до коалицията с Обединени патриоти и участието на партията на Волен Сидеров, вицепремиерът каза, че всяка коалиция е компромис:  \"В крайна сметка освен политическите емоции, има и прагматични въпроси за решаване. Това не е първият ни опит в коалиционно управление. Става въпрос за различни политически сили с различни виждания, които успяват да намерят някакъв общ пакет цели и да формират парламентарна конструкция, която позволява управление.\" Вицепремиерът обясни, че ролята на тайния клиент е не само да бъде контролирана любезността на държавните служители, но и дали съответстват на изискванията за позицията, на която са наети.  Като приоритет Дончев очерта намаляването на комуникацията на хартия - както в администрацията, така и между гражданите и администрацията. ", "date": "2019.09.19", "title": "Томислав Дончев: Политическият срок на годност у нас е доста къс"}
{"url": "http://epicenter.bg/article/Korneliya-Ninova-se-sreshtna-s-vremenno-upravlyavashtiya-posolstvoto-na-SASht-Dzhastin-Fridman-/193122/2/0", "text": "Председателят на НС на БСП Корнелия Нинова се срещна с временно управляващия посолството на САЩ Джъстин Фридман. На срещата, проведена на „Позитано” 20, бяха обсъдени редица въпроси от взаимен интерес и актуалните политически проблеми в страната, съобщиха от пресцентъра на партията.    Корнелия Нинова запозна г-н Фридман с основните програмни приоритети в работата на БСП през новия политически сезон, както и с целите, които партията си поставя в предстоящите местни избори.   На срещата бяха обсъдени двустранните отношения между България и САЩ, както и предизвикателствата пред България в национален и международен план.   Днешната среща е част от дипломатическите совалки, които прави лидерът на БСП. Вчера Нинова проведе разговор с извънредния и пълномощен посланик на Китайската Народна република у нас г-н Дун Сяодзюн, на който бяха обсъдени различните възможности за задълбочаване на сътрудничеството между двете партии и двете държави.    Предстои й разговор и с руския посланик Анатолий Макаров. Срещите на Нинова са по искане на първите дипломати на великите сили.  ", "date": "2019.09.19", "title": "Корнелия Нинова се срещна с временно управляващия посолството на САЩ Джъстин Фридман "}
{"url": "http://epicenter.bg/article/Yordanka-Fandakova-predstavi-prof--Ivo-Petrov---vtori-v-listata-na-GERB-za-Sofiya-/193128/2/0", "text": "Известният кардиолог проф. Иво Петров е в листата на ГЕРБ с кандидати за общински съветници в София.   Днес столичният кмет Йорданка Фандъкова го представи по време на инспекция на реновираната клиника по обща хирургия в Първа градска болница. Заедно с нея бяха заместник-кметът Дончо Барбалов и председателят на здравната комисия в СОС д-р Веселин Милев.    \"Продължаваме с идеите за модернизация, поканихме нови хора в екипа. Проф. Иво Петров се съгласи да се включи в работата на следващия Столичен общински екип със своята експертиза\", съобщи Йорданка Фандъкова.    \"Консенсусът е най-важен не само за здравеопазването, но и за страната. Трябва да работим в консенсус, за да изпълним нашата мисия. Това, което се прави днес в Първа градска болница, е добър пример. Като лекари правим всички възможно за своите пациенти, а когато имаме подкрепата на Столична община, това става още по-ефикасно. Много е направено, но и още много трябва да се направи, заяви проф. Петров.    \"От години имаме идеи в областта на развитието на здравеопазването и модернизацията. На мен и моите съмишленици ни е мечта отдавна за въвеждане на модерните електронни методики и тази електронна лична здравна карта, за която отдавна се говори\", обясни проф. Петров. Според него с усилието на общината и подкрепата на институциите, това може да бъде постигнато.        Завършил е медицина през 1992 г. в МУ-София. През 1999 г. придобива специалност „Вътрешни болести”, през 2003 г. специалност „Кардиология”, през 2012г. Специалност по Ангиология, има и тясна специализация по „Инвазивна кардиология”. Д-р Петров е завършил и „Здравен мениджмънт” в МУ-София. Преминал е обучение по стрес ЕхоКГ във Висбаден, Германия, по Инвазивна кардиология и радиология в Института по Кардиология и Сърдечно-съдова хирургия към Фондация Фавалоро, Буенос Айрес, Аржентина. През периода 1999 – 2000 г. е стипендиант по Инвазивна кардиология и радиология в същата болница.    Между 1992 и 2006 г. доц. Петров работи в УНСБАЛ „Св. Екатерина”, където преминава през позициите доброволен сътрудник, асистент, старши и главен асистент в клиниката по Кардиология. В този период в рамките на 2 години е стипендиант в в Института по Кардиология и Сърдечно-съдова хирургия към Фондация Фавалоро, Буенос Айрес, Аржентина. През ноември 2006 г. е поканен да оглави Кардиологична клиника на МБАЛ „Токуда Болница София”. През 2010г. придобива звание „доцент”.    Доц. Иво Петров е председател на Дружество на Кардиолозите в България, председател на Българско Дружество по Ендоваскуларна Терапия. Член е на Управителния съвет на ISES (International Society of Endovascular Specialists), Член е на Европейско кардиологично дружество - с ранг FESC- Fellow of the European society of cardiology, Член е на Американския Колеж по Кардиология също с ранг “Fellow”, Испанска асоциация по Кардиология, Латиноамериканска асоциация на интервенционалните кардиолози, Българско дружество на Ангиолозите и съдовите хирурзи. Владее испански, английски и френски език. Има българско и аржентинско гражданство.    Има огромен опит в ендоваскуларни процедури на артериите на мозъка и други мозъчносъдови заболявания, на коремна и гръдна аорта (при аневризми и дисекации), на артериите на коремни органи и долни крайници и при тежки състояния на съдовете на сърцето. Прилага уникален метод за лечение на резистентна хипертония – ренална денервация. Въвежда и специализиран център за лечение на белодробна тромбемболия и остър исхемичен инсулт.    Проф. д-р Иво Петров стана „Мъж на годината 2018“. Номинацията му беше за уникалното спасяване на пациент с разкъсана аорта чрез безкръвна операция, влизайки през бедрената артерия. Освен че е сложна и се прави за първи път, тази операция е публикувана в журнала на американското медицинско дружество.  ", "date": "2019.09.19", "title": "Йорданка Фандъкова покани кардиолога проф. Иво Петров в листата на ГЕРБ за София "}
{"url": "http://epicenter.bg/article/200-se-podpisali-v-podkrepa-na-generalniya-direktor-na-BNR/193137/2/0", "text": " Това заяви в интервю за предаването „12+3“ Елица Доцева – председател на КНСБ към Национален радио и телевизионен синдикат, която е един от инициаторите на тази подписка. Тя отрече Светослав Костов да е поискал това от тях.  „ . В никакъв случай ние не заставаме против защитата на словото, напротив. Справедливостта трябва да е еднаква за всички. Тази справедливост не трябва да е едностранна“, обясни Доцева.  „За всяка една реформа, дали ще се хареса на някой или не, не мисля, че е необходимо да се сменя веднага ръководството“, каза още Елица Доцева.", "date": "2019.09.19", "title": "200 се подписали в подкрепа на генералния директор на БНР"}
{"url": "http://epicenter.bg/article/Manolova-prizova--Bez-koruptsiya-i-klientilizam--Nuzhna-e-podkrepata-na-vseki-sofiyanets--na-vsyaka-partiya/193138/2/0", "text": "Като граждански кандидат пиша своята програма за управление с гражданите на София, но също така за мен са важни и идеите на партиите, коите ме подкрепят, защото по тяхно уверение те също идват от гражданите. Това заяви кандидатът за кмет на столицата Мая Манолова по време на срещата си с левите политически формации, предаде Novini.bg    ,,Вече проведохме среща в подобен формат с десните партии, които подкрепят моята кандидатура. Програмата, която ще представя, е резултат от взаимодействието с гражданските структури и организации, но и с основни акценти, които са залегнали в програмите на партиите от левия и десния спектър. Имам воля, енергия и план как да реализирам тази промяна и мога да ви уверя, че няма да ви подведа“, допълни Манолова.    Манолова бе категорична, че при победа на изборите ще промени модела на управление на столицата.   ,Безспорно г-жа Фандъкова се старае, но София по-чиста ли е? По-чист въздух ли дишаме? Имаме ли места в детските градини за нашите внуци? Ефективно ли се харчат парите? Има ли Фандъкова приятелски бизнес кръгоеве? Всички тези въпроси задават гражданите'', добави кандидатът за кмет на София.   ,,Без корупция и без клиентелизъм - за това е нужна подкрепата на всеки софиянец, на всяка партия'', подчерта Манолова.    Тя обеща пълна ревизия на договорите по големите инвестиционни проекти, както и че ще провери какви санкции са наложени до този момент и дали те са изплатени. Бившият омбудсман обеща на гражданите също така, че ще могат да следят в реално време всички разходи, които прави общината, за да знаят столичани къде отиват парите им.", "date": "2019.09.19", "title": "Манолова пред леви партии: Без корупция и клиентелизъм! Имам воля за промяна! Няма да ви подведа!"}
{"url": "http://epicenter.bg/article/Pargov--Zalagame-na-tova--che-sme-zaedno-i-obedineni-za-korenna-promyana-v-upravlenieto-na-Sofiya/193141/2/0", "text": "Основното, на което залагаме, е, че ние сме заедно и обединени за коренна промяна в управлението на Столична община. Това каза на среща между ръководството на БСП - София и кандидата за кмет на Столична община Мая Манолова лидерът на БСП – София Калоян Паргов, предаде репортер на Агенция „Фокус“.    „Тази среща беше доста очаквана. Аз искам да благодаря на кандидата за кмет на София, издигнат от инициативен комитет, Мая Манолова, за това че прие нашата подкрепа, на лявоцентристките сили. Тук сме да обсъдим нашата визия за развитието на София, която се съдържа в нашето споразумение, което ние обсъдихме и ще връчим на Манолова, като то залегне в нейната предизборна платформа“, каза той.   ГЕРБ обединили непобедимото, според Паргов. Лявото отдавна не било толкова консолидирано, а и десните се присъединили към тях. Мая Манолова събра несъбираемото и немислимото, похвали я лидерът на столичните червени. Иначе проблемите на София било ясни и видими за всички. Калоян Паргов вижда в тези избори реванш за изборния резултат през 2015 г.  „Като представители на нашите политически сили, както и Манолова като граждански кандидат, подкрепен от нашите политически сили, ние си поставяме за цел да превърнем София в една модерна европейска столица, в един чист, зелен, умен, безопасен и свързан град с открито, прозрачно и почтено управление със широко участие на гражданите. Прозрачността, професионализма и умението да общуваш със софиянци е ключово за успеха на всяко едно управление“, каза още Паргов.   ”Мутрите да напуснат общината”, заръча Татяна Дончева на срещата на леви партии с Мая Манолова. Пробив в София означава пробив в страната, посочи тя. Ние златна ябълка в Столична община не виждаме, виждаме канална яма, подчерта още лидерът на Движение 21.   Подкрепата ни за кандидатурата на Мая Манолова не е спонтанна, тя е резултат на срещи и на разговори и внимателно обмисляне на нейната платформа, каза председателят на АБВ – София Емил Кало.  „Предполагам се досещате, че не за първи път се срещаме и поотделно и заедно“, допълни той. „Присъединявам се и към споразумението, имайки съответно някои по-скоро нюансови забележки, доколкото политическа партия АБВ, чиито софийски председател съм аз, една партия с ярко изразена лява идеология. Госпожа Манолова, при срещата Ви с десноориентираните партии същото споразумение ли е предложено, със същото съдържание ли е, защото Вашата програма е една?“, обърна се той към кандидатa за кмет Мая Манолова.    Тя му отговори с думите, че осъзнава огромната отговорност и надеждата на столичани за промяна, с които е натоварена нейната кандидатура за кмет.   „Уверявам ви, че вложа цялата си енергия, за да представя програмата, която гражданите в многобройните срещи, неправителствените организации предложиха, предложенията на партиите от левия и десния спектър и в крайна сметка на база тези идеи да спечеля изборите, да стана кмет на София. Заедно с всички, които ме подкрепиха, и леви, и десни, и граждански организации, да направим промяната. Да сменим модела на управление на столицата. Важна е тази подкрепа, важна е подкрепата на всяка партия, организация, на всеки столичанин и това, което обединява и леви, и десни в подкрепата им за моята кандидатура, е желанието за промяна“, каза Манолова.   \"Осъзнавам огромната отговорност и надеждата на столичани за промяна, с която е натоварена моята кандидатура за кмет\", изтъкна отново Манолова. Тя обеща да впрегне цялата си енергия в програмата. Тя вярва, че ще промени модела на управление на София. Обеща столицата да се управлява без корупция и клиентелизъм, с интерес за софиянци. Имам воля, имам енергия, имам план как да осъществя промяната, закани се Мая Манолова. Левите формации застанаха с подписа си зад платформата на Манолова.   На срещата присъства и председателят на партия „Български социалдемократи“ Марияна Николова, която заяви, че София заслужава в лицето на г-жа Манолова да има такъв кмет, който да работи с ума, таланта на всички софиянци, независимо то тяхното политическо пристрастие, образование, религия и социално положение. Тя подчерта и че като партия, която е на 128 години и член от 126 години на Социалистически интернационал, заявяват, че с оглед на наблюденията на действията на Mая Манолова като омбудсман, смятат, че тя олицетворява девиза на един от основателите на българските социалдемократи Янко Сакъзов: България трябва да се управлява с ума, таланта и сръчните ръце на всеки българин.  ", "date": "2019.09.19", "title": "Паргов пред Манолова: Обединени сме за коренна промяна в управлението на София"}
{"url": "http://epicenter.bg/article/Ogromno-zadrastvane-ot-tirove-na-GP--quot-Kapitan-Andreevo-quot-/193155/2/0", "text": "Огромно задръстване от тирове се образува на основния граничен пункт с Турция „Капитан Андреево“, предаде Нова тв. Опашката от тежкотоварни машини и тирове за влизане в южната ни съседка достига до 15 км. Същевременно от „Гранична полиция” уверяват, че са направили всичко възможно да няма проблеми за леките коли.    По-рано през деня бе осигурен непрекъснат режим на работа на ГКПП-тата в страната преди втората серия от почивни дни през септември. Очаква се хиляди да тръгнат на път.    „Към момента има няколко затруднения в преминаването през граничните пунктове, което в известна степен би могло да затрудни тяхната пропускателна дейност. Единият е ГКПП „Златарево” на границата с Македония. На „Капитан Андреево” и Лесово турските гранични власти извършват ремонтни дейности, поради което е забавено преминаването през граничния пункт. От наша страна е направено каквото трябва. Да подчертая – родителите да приготвят необходимите документи, когато пътуват, придружени само от единия родител или трети лица”, заяви за Нова тв Аксиния Манчева от „Гранична полиция”. Очаква се опашките от камиони на ГКПП „Капитан Андреево” да продължат няколко месеца.  ", "date": "2019.09.19", "title": "Огромно задръстване от тирове на ГККП \"Капитан Андреево\""}
{"url": "http://epicenter.bg/article/Anton-Stankov--Otmyanata-na-sakratenoto-sadebno-proizvodstvo-shte-kostva-golemi-razhodi-na-darzhavata-/193090/3/0", "text": "Отмяната на съкратеното производство ще коства големи разходи на държавата. Това каза в сутрешния блок „Добро утро, България“ на Радио „Фокус“ адвокат Антон Станков, бивш министър на правосъдието.    Той уточни, че това е световна практика и съкратеното производство не е наш патент.    „Ако тотално бъде отречено съкратеното производство, ще се натовари другата процедура – споразумението с Прокуратурата. Това крие рискове. Може би ще се прояви и корупционен натиск. Ще коства големи разноски на държавата. Излезе информация, че Висшият съдебен съвет в последните години всеки път е искал по 10% увеличение на средствата. Ако отпадне, ще поискат почти двойно“, обясни още адвокат Станков.    По думите му до момента е имало и популистки предложения.    „Предложението от Министерски съвет и от Министерство на правосъдието звучи разумно - да се преценява от съда“, каза още Станков.    Бившият правосъден министър каза, че само с промени в законите няма да се решат проблемите.    \"Трябва да се контролира изпълнението им. Бих наложил мораториум върху промените в закони и вътрешен мониторинг как да се изпълняват“, допълни още адвокат Станков.  ", "date": "2019.09.19", "title": "Антон Станков: Отмяната на съкратеното съдебно производство ще коства големи разходи на държавата "}
{"url": "http://epicenter.bg/article/Tihomir-Bezlov--I-Minyo-Staykov--i-Arabadzhiev-sa-napravili-bogatsvoto-si-prez-politicheska-protektsiya-/193082/4/0", "text": "При последните задържани ще видите много дълъг списък на хора, излезли от ареста по медицински причини. Спомням си Митьо Очите как един лекар го съветваше какво да направи, за да се приеме диагнозата му за сериозна. Така експертът Тихомир Безлов коментира в ефира на Би Ти Ви решението на съда вчера да пусне под домашен арест съпругата на бизнесмена Ветко Арабаджиев – Маринела.    Семейството на Арабаджиев е с повдигнати обвинения за злоупотреби и пране на пари в особено големи размери.    Имаме няколко олигарси, които са с обвинение за ДДС измами – Ковачки, сина на Гриша Ганчев, но те трудно се доказват. Обикновено през малки фирми са изваждани някакво количество кеш пари, които да се изнесат. Но е трудно да се докаже произхода на тези пари и хората, които са режисирали тези сценарии, посочи Безлов.    Когато правите богатството си през политиците – това е дефиницията за олигарси. Това богатство не ставаше по мутренския начин. И Миньо Стайков, и Арабаджиев са минали през политическа протекция. Но проблемът не е дали човек е богат, а каква добавена стойност правят тези хора за държавата, подчерта Тихомир Безлов.", "date": "2019.09.19", "title": "Тихомир Безлов: И Миньо Стайков, и Арабаджиев са направили богатсвото си през политическа протекция."}
{"url": "http://epicenter.bg/article/Aleksandar-Trifonov--Partii--demokratsiya-i-oshte-neshto/193096/11/33", "text": "   Без партии демокрацията е невъзможна или партиите са гаранции за демокрацията. Тази постановка е заложена в днешното държавно устройство. Не се уточнява обаче за кой вид демокрация се отнася тя – за пряката, непряката или за представителната демокрация. Папа Франциск I дефинира днешната демокрация като: „Връзка между народа и демокрацията. Тази връзка би трябвало да протича естествено, но тя е под заплахата да се размие и да стане неузнаваема. Пропастта между народите и днешните наши форми на демокрация се задълбочава все повече като последствие от огромната власт на икономическите и медийните групировки, които са ги подчинили.“(1)  – Осигуряват ли партиите достатъчна представителност на гражданското общество в управлението на неговия живот? Управлението се осъществява чрез Правителство и Парламент, респ. чрез представителите на изпълнителната власт и депутатите. Според Лев Троцки „Никоя партия не струва нищо, ако целта ѝ не е да вземе властта.“ А докато вземе власта страда обществото, което тя представлява. Същевременно една партия в опозиция няма достъп до Правителство и присъства само като миманс в Парламентарния театър? В такъв случай и демокрацията е театрална, а не истинска.     – Кога трябва да стане това:  - когато ситуацията в страната й позволява това или  - когато има интелектуалния потенциал и готов модел за успешно управление? Парламентът е обаче институцията, която одобрява решенията на Премиера и Правителството по отношение на структура, състав, решения.Правителството се съставя от представители на спечелилата изборите партия/коалиция, но тя има и мнозинство в Парламента, т.е тя провежда своята политика като представлява само една част от обществото. Не се ли превръща Парламентът в театрална сцена (позорище на сръбски), на която се демонстрира загриженост за обществото, но докато трае представлението. Защото няма наказание или позор за лоши или облагодетелстващи определени кръгове (политически, икономически) закони. Следва, че законите не гарантират представителност, дори въвеждат все по-силна подчиненост и зависимост на управляемите от управляващите. Такава подчиненост и зависимост води пряко към диктатура. Не е ли решение двукамерният парламент?    - Достатъчна ли е компетентността на депутатите, за да участват във вземането на решения по ключови за страната проблеми, закони и нейната национална сигурност, след като:  - някои от тях нямат висше или полувисше образование;  - попаднали са случайно или са заплатили своето попадане в Парламента;  - няма практика потенциалните депутати да имат и поддържат специална подготовка за управлението и функционирането на държавата като политическа и икономическа система. „Главен недостатък на демокрацията се състои в това, че само партия лишена от власт знае как да управлява страната.“ Синтезира Лоуренс Дж. Питър канадски професор и писател и извежда принципа на Питър (2,3): В една йерархия всеки се стреми да достигне своето ниво на некомпетентност. От принципа на Питър произтичат два основни извода:  * работата се върши от хората, които още не са достигнали своето ниво на некомпетентност; * след известно време всяка позиция в дадена йерархия се заема от сътрудник, който е неспособен да си върши работата. На произтичащия от втория извод въпрос: Кой тогава върши работата в една такава йерархия, Питър отговаря, че не всички достигат едновременно своето ниво на некомпетентност и работата се върши от тези, които не са достигнали още своето ниво на некомпетентност.  А според Жорж Клемансо „Парламентът е най-големият организъм, измислян някога, за да се вършат в него политически грешки“. За съжаление няма наказание за политически грешки, ако не се счита стойността на пепелта, с която се посипват партийните глави.     – Следва ли безразлично да допуснем:  - „Някакви си 90 процента от политиците да са отговорни за лошата репутация на останалите 10 процента.“ според Хенри Кисинджър или „ Хора, които са прекалено умни, за да се занимават с политика, са наказани да бъдат управлявани от глупаци.“ според Платон. Партиите разчитат на самоподготовката или на някаква интелигентност на своите членове, (някои от тях стават впоследствие управляващи/министри), което им струва скъпо когато упражняват властта. Може ли демокрация да се реализира от неуки и некомпетентни за механизмите за осигуряване на представителността на народа, в името на която се кълнат министри и депутатите в Парламента. Следва обучението им да започне след като са получили властова/управляваща позиция?     - Още по време на Римската империя Цицерон въвежда в управлението „Благополучието на народа е върховен закон“. Но според американския политик Бари Голдуотър “ Тези, които се стремят към абсолютна власт, дори и когато считат че правят това в името на доброто, просто искат да наложат своята собствена версия за рай на земята. Нека ви напомня, че те са тези, които създават най-жестоките тирании.”. Как кореспондира желанието за благополучие на обществото с желанието и стремежа за власт на всяка цена. Не важи ли сентенцията на Ото фон Бисмарк и за днешната ситуация “Политиката е изкуство да се приспособяваш към обстоятелствата, и да извличаш полза от всичко, даже и от това, което ти пречи”. Може би затова законите в България не се оценяват по отношение на оразмерени, а не описани ползи за обществото. А като следствие приемане и въвеждане в действие на приворечащи на себе си и на същестуващи вече нормативни документи.     – Как една партия осигурява представителността на народа в управлението на държавата след като:  - ако е в опозиция нейните предложения, инициативи много често се игнорират/отхвърлят от мнозинството в Парламента;  - ако е в коалиция тя трябва да прави компромиси със своята визия за успешно управление в името на властта, а не в името на народа. Вярна ли е констатацията на руския публицист Валентин Домил „При многопартийна система, партията не може да бъде едновременно ум, съвест и чест за епохата. От нещо трябва да се откажем.“ Но дали народът ще бъде съгласен за това и дали се иска това от него?     – Как партиите ще защитават представителността на народа при все по-силното влияние на глобализма, олигархизацията (4,5, корпоратокрацията, 6), (господство на корпорациите в държавното управление), от политиката на международни структури, в които те участват или от ангажиментите на правителствата/държавата, произтичащи от членството й в съюзи и международни организации, които понякога са срещу интересите на българското общество? “За двайстия век са характерни три явления с огромна политическа важност: развитието на демокрацията, увеличаването на корпоративната власт и увеличаването на корпоративната пропаганда като средство за защита на корпоративната власт срещу демокрацията” според австралийския социален психолог Алекс Кери. Неговата характеристика на ХХ век важи и за ХХІ век, но докога това ще продължи? Може би ще се подчини на постулата на съвременния интелектуалец Ноам Чомски: “Най-ефективния начин да се ограничи демокрацията е решенията да се прехвърлят от публичната политическа арена към безотчетни институции: царе и принцове, висши религиозни касти, военни хунти, партийни диктатури или модерни корпорации”. А това е допустимо в новия закон за концесиите – Приложение 3, където се допуска дейности от общото управление на държавата да се предоставят на концесия.     – След гореизложеното следва изводът на американския философ Роберт М.Хътчинс, основател през 1959 г. на първия неправителствен Център за изследване на демократичните институти “Смъртта на демокрацията няма да дойде с убийство от засада. Това ще е бавна смърт от апатия, безразличие и неучастие.” Не е ли причина за това именно прекалената представителност предоставяна от обществото на партиите?      Още Аристотел е прозрял, че „Ако свободата и равноправието, както някои мислят, са част от демокрацията, те могат да имат смисъл само ако всеки отделен човек участва равностойно в управлението на страната.” Следва, че народът трябва да присъства /участва в управлението на държавата под различни форми. Опосредствяването на това участие чрез представителната демокрация не гарантира благополучие и просперитет, дори крие опасност от злоупотреба с предоставената власт.   В противен случай ни чака политическо и корпоративно робство, предсказано от великия Волтер:“ Ако хората не пазят свободата си, тези които мечтаят за тирания ще им я отнемат; тираните са активни и волеви и ще посветят живота си на каквито и да е богове, небесни или земни, за да сложат в окови спящите”. Докога ще проспиваме свободата си? Докога ще ни приспиват с представителна демокрация, а не се преборим за пряката демокрация?  __________________ 1. Кънев В. Идеологията на представителната демокрация, https://bg.mondediplo.com/article1593.html  2. Принцип на Питър, https://bg.wikipedia.org/wiki/%D0%9F%D1%80%D0%B8%D0%BD%D1%86%D0%B8%D0%BF_%D0%BD%D0%B0_%D0%9F%D0%B8%D1%82%D1%8A%D1%80,  3. Вълканов В. „ГЕРБ, принципът на Питър и законът на Паркинсон“, https://duma.bg/?go=news&p=detail&nodeId=15185  4.Цакова И, Гражданското общество и въпросът за демокрацията: политическа, икономическа и социокултурна демократизация,  https://www.unwe.bg/uploads/Yearbook/Yearbook_2013_No6_I%20Tzakova.pdf  5. Цакова И, Форми на олигархичната власт в България – опит за демаскиране, http://probuzhdane.blogspot.com/2016/12/blog-post_29.html  6. Трифонов А, Корпоратокрацията и новият световен ред,,     ", "date": "2019.09.19", "title": "Александър Трифонов: Партии, демокрация и още нещо"}
{"url": "http://epicenter.bg/article/Dili-Bozadzhieva-predstavi-v-Doha-balgarskite-traditsii-s-kartini-ot-valna/193103/6/0", "text": "Художничката Дили Бозаджиева откри изложбата „Красотата на традициите“ в културно селище-фондация „Катара“ в Доха. Събитието бе организирано от българското посолство в Катар и бе част от културния календар на мисията на България в Доха.   Експозицията бе открита официално от Халед ал Сулейти, генерален мениджър на Културно селище-фондация „Катара“ и от посланик Метин Казак.   В словото си посланик Казак отбеляза, че 15-те творби на Дили Бозаджиева представят българските национални носии, нашия фолклор, както и елементи от архитектурното и нематериалното културно наследство на България. Платната разкриват красотата на българската земя и душевността на българката.   Авторката използва мериносова вълна в творбите си и чрез тази оригинална техника впечатлява публиката със сюжети и образи от традициите и прави съпричастни зрителите към теми като толерантност и културно многообразие. На церемонията присъстваха посланици, дипломати и представители на местните културни среди, журналисти  и част от българската общност в Катар.   През март тя показа платна и в изложбата „Поглед към България“, която се откри в ректорската зала на  Истанбулския университет, най-старото учебно заведение на Турция.   Дили Бозаджиева е позната като художник и дизайнер със собствен почерк. Тя оставя отпечатъци  в изкуството с уникалните си творби изрисувани с мериносова вълна. И до днес нейните вдъхновяващи проекти, се реализират от естествени материали.   Според художничката, независимо от географската ширина, най-важния фактор при възприемането е посланието, които предава творбата. „Ако хората се усмихват значи са усетили това, което съм искала да предам чрез картината. Посланието на изкуството ми е да възпитава хората, да ги прави по-добри, благородни и човечни. Вярвам във въздействащата духовна сила на истинското изкуство“, споделя творческите си моменти Бозаджиева.   До края на годината тя ще се срещне със свои почитатели в още няколко европейски столици.", "date": "2019.09.19", "title": "Дили Бозаджиева представи в Доха  българските традиции  с картини от вълна"}
{"url": "http://epicenter.bg/article/Pompeo-za-atakite-v-Sauditska-Arabiya--Sistemite-za-PVO-ne-vinagi-demonstrirat-nuzhnite-rezultati-/193086/7/96", "text": "Държавният секретар на САЩ Майк Помпео призна, че системите за противовъздушна отбрана (ПВО) по света невинаги демонстрират нужните резултати. Той каза това в сряда в разговор с журналисти, които го съпровождат при визитата в Джида. Първият дипломат на Вашингтон пристигна там, за да се срещне с престолонаследника на Саудитска Арабия принц Мохамед бин Салман, а текстът на разговора е разпространен от Държавния департамент, предават ТАСС и Агенция \"Фокус\".    Помпео получи въпрос, защо саудитската армия, която има на въоръжение американски зенитно-ракетни системи „Пейтриът“, не е успяла да отрази атаката на дроновете по петролните обекти на Саудитска Арабия.    „Системите за ПВО по целия свят демонстрират противоречиви резултати, като дори и най-добрите понякога не прихващат (целите)“, заяви той. „Ще работим на това, подобни атаки повече да нямат успех“.    Държавният секретар подложи на критика твърденията, че сегашната ситуация е станала възможна заради излизането на САЩ от иранската ядрена сделка.  Освен това Помпео изрази увереност, че темата за нападенията над саудитските петролни обекти ще бъде повдигната в Съвета за сигурност на ООН през следващата седмица както от американска страна, така и от представители на Саудитска Арабия.    „Уверен съм, че в Ню Йорк и ние, и Саудитска Арабия ще говорим много за това. Именно Саудитска Арабия е страната, срещу която бе извършено нападението. Това се случи на тяхна територия. Това беше акт на война, нацелен директно срещу тях и аз съм уверен, че те ще го направят“, заяви Помпео в отговор на въпрос дали темата за атаките ще бъде повдигната в СС на ООН през следващата седмица.    През нощта на 14 септември предприятията на компания Saudi Aramco в източна Саудитска Арабия бяха атакувани от безпилотни летателни апарати. Отговорността за това поеха йеменските бунтовници хусити. Помпео обвини Иран в участие в атентатите. Техеран нарече това изявление неоснователно.  ", "date": "2019.09.19", "title": "Помпео за атаките в Саудитска Арабия: Системите за ПВО не винаги демонстрират нужните резултати "}
{"url": "http://epicenter.bg/article/MMS-i-sportisti-kanyat-vsichki-na-sporten-panair-v--Arena-Armeets--/193092/8/0", "text": "На 23 септември Министерството на младежта и спорта ще даде старт на петото издание на Европейската седмица на спорта #BeActive. В нейните рамки от 24 до 26 септември всички желаещи ще могат да се запознаят с над 50 вида спорт по време на спортния панаир #BeActive Fair. Атрактивните демонстрации са в „Арена Армеец“ от 10,00 до 17,00 часа при свободен вход, съобщават от министерството на младежта и спорта.    „Европейската седмица на спорта е прекрасна възможност родителите да запознаят децата си със спорта и възможностите, които той може да им даде“, заяви един от посланиците на Европейската седмица на спорта Денислав Коджабашев пред БНТ. „Това е седмицата, в която можем да покажем, че спортът е важна част от ежедневието ни“, допълни състезателят по тенис на маса.    Зам.-министърът на младежта и спорта Стоян Андонов очаква тази година интересът към кампанията да бъде рекорден. „Все по-нарастващият интерес и брой участници показват, че това е една чудесна инициатива. По време на Европейската седмица на спорта най-малките ще могат да се докоснат до своите идоли, които са лица на #BeActive 2019“, заяви Андонов.    Европейската седмица на спорта ще бъде открита от министъра на младежта и спорта Красен Кралев на 23 септември от 12,00 часа в „Арена Армеец“.    Гости на церемонията ще бъдат известни български спортисти като Любо Ганев, Йорданка Благоева, Евгения Раданова, Ренета Камберова, Ивайло Иванов, Александра Фейгин и др.    Като посланици на инициативата през тази година се включват златните момичета от националния ансамбъл по художествена гимнастика Симона Дянкова, Лаура Траатс, Мадлен Радуканова, Ерика Зафирова, Стефяни Кирякова, както и индивидуалните състезателки Невяна Владинова, Катрин Тасева и Боряна Калейн.    Сред подкрепилите кампанията са още световната и европейска шампионка по борба Тайбе Юсеин, боксьорите Даниел и Боян Асенови, олимпийската и световна шампионка за девойки в тройния скок Александра Начева, талантливият скиор Алберт Попов и един от най-обичаните български спортисти Йордан Йовчев.  ", "date": "2019.09.19", "title": "ММС и спортисти канят всички на спортен панаир в „Арена Армеец“ "}
{"url": "http://epicenter.bg/article/Brad-Pit/193117/10/100", "text": "  Филмовата звезда обсъди и тази тема в разговар с Кристиан Аманпур по Си Ен Ен за бащите, синовете и сблъсъка с Харви Уайнстийн, преди излизането на последния му филм, научнофантастичния трилър „Ad Astra“.   Филмът, режисиран от Джеймс Грей и също с участието на Томи Лий Джоунс и Лив Тайлър, разказва историята на астронавта Рой Макбрайд (Пит), който издирва изчезналия си баща. Докато изпълнява мисията, на която се е посветил, той разкрива тайни, които биха могли да унищожат Вселената. Говорейки за родителските взаимоотношения, 55-годишният Пит каза:    , каза той на Аманпур.    добави актьорът.   Филмът изследва темите за отношенията баща-син, мъжествеността, уязвимостта и самотата.   , каза той.   Пит е бил откровен за развода си и борбата му с алкохола. През септември 2016 г. съпругата му Анджелина Джоли подаде молба за развод след две години брак и повече от 10 години като двойка, а през 2017 г. актьорът говори пред GQ за отказване от пиенето, признавайки, че „порка твърде много“.   Говорейки за развода си и зависимостта си от алкохола, Пит каза на Аманпур:   , каза Пит.  , каза той.     Актьорът говори и за среща с Харви Уайнстийн. Актрисата Гуинет Полтроу, с която Пит се срещаше през 90-те години на миналия век, беше сред основните източници за репортажите на „Ню Йорк Таймс“, които разкриха скандала около филмовия продуцент, който не се признава за виновен по множество обвинения в сексуални посегателства.   Източник: Канал 3", "date": "2019.09.19", "title": "Брад Пит: Бягам, за да избегна тежки чувства, болезнени чувства"}
{"url": "http://epicenter.bg/article/Ogreten-s-kartofi-i-sirene/193152/9/0", "text": "500 г картофи  30 г масло  150 г сирене  200 мл прясно мляко  2 бр. яйца  сол Картофите се сваряват, след като са готови се обелват и нарязват на филийки.   В тавичка се нарежда ред картофи, натрошеното сирене се разстила върху тях и отново се нарежда ред картофи.   Разбиват се яйцата, млякото и солта и със сместа се заливат картофите и сиренето. Отгоре се поставят парченца масло и ястието се пече във фурна за около 30 минути на 200 С.", "date": "2019.09.19", "title": "Огретен с картофи и сирене"}
{"url": "http://epicenter.bg/article/Valchev--Universitetite-da-se-nastroyat-da-rabotyat-s-po-malko-studenti-sreshtu-po-visoko-finansirane/193094/2/0", "text": "В следващите десетилетия всички висши училища трябва да се настроят да работят с по-малко студенти срещу по-високо финансиране. Това коментира във Варна министърът на образованието и науката Красимир Вълчев, предаде Радио „Фокус“ – Варна.   Според Вълчев системата ще работи с по-малко студенти, а от Министерството полагат максимални усилия за приближаване до това оптимално разпределение между професионалните направление. Той отново коментира, че през следващите 10 – 15 години ще има повсеместен недостиг на кадри във всички професии, като през последните десетилетия най-вече е избуяло търсене на висше образование в социалните, стопанските и правните науки.   „Висшите училища отговориха с предлагане, но сега трябва да увеличим приема в инженерни, физически, аграрни специалности. Най-драматичен ще е недостигът в тези направления, както и за технически кадри и в сектори, които обезпечават машиностроене и електротехника“.   Министър Вълчев посочи, че след време може би ще има и недостиг в професионалното направление икономика, в което в момента има много завършващи. По думите му работодателите търсят икономисти, но такива с по-добро владеене на математика, а не просто такива, записали да учат икономика, защото е по-лесно и този предмет се изучава по-малко.   „Може би до две години ще достигнем предела на намаление в професионалното направление икономика, тук говоря само за държавно финансирания прием. Така или иначе системата ще работи с по-малко студенти“, обобщи министърът.   Частно училище по компютърно моделиране и компютърни системи, което в момента се намира на територията на Техническия университет във Варна може да стане държавно. Казусът се обсъжда днес в града от министъра на образованието и науката Красимир Вълчев и представители на Техническия и Икономическия университети.   Според министъра идеята е в началото учебното заведение да функционира към Министерството на образованието в партньорство с двете висши училища. „Много е важно да имаме достатъчно специалисти в областта на компютърното програмиране и на дигиталната креативност. В Бургас беше открито такова училище, в София и Правец има училища към столичния Технически университет. В момента във Варна има свободен сграден фонд в кампуса на Техническия университет.   Варна трябва и ще бъде един от центровете за развитие на информационните технологии в бъдещето, развитието на информационните технологии“, коментира Красимир Вълчев.   Той мотивира предложението с факта, че в следващите десетилетия предстоят още по-мащабни трансформации, свързани и с развитието на изкуствения интелект и навлизането му в редица професии. Според него това ще промени драстично разпределението на добавената стойност между регионите и различните бизнеси.   „Не е логично да има частно училище към държавно висше училище, но има търсене. Това беше сигнал към нас, че задължително трябва да създадем такова училище. Готови сме да инвестираме и средства. В Закона за изменение и допълнение на Закона за висшето образование, който в момента е в Народното събрание и предстои да се разгледа, е предвидено сключването на договори между висши училища и гимназии, които дават право на преподаватели от университетите да преподават на ученици“, обясни още министърът.   Той добави, че тук необходимостта е продиктувана от няколко неща, първото от които е, че Варна трябва да е един от центровете за развитие на информационните технологии, а и оформянето на един специалист по програмиране става по-рано, а не във възрастта над 18 години.   „Важно е още в гимназиален етап да се работи. В почти всички областни градове трябва да направим такива училища. В по-малките градове, най-вероятно ще стъпим на природоматематическите гимназии. Тук Математическата гимназия също работи в тази посока“, посочи Красимир Вълчев.   Той добави, че дигиталните компетентности са свързващи и трябва да присъстват във всеки един предмет в училище и във всяка една професия и даде за пример това, че много скоро ще навлязат автономните комбайни, поради което децата, които учат в професионални гимназии, трябва да имат тези умения да настроят машините, не само да ги шофират.", "date": "2019.09.19", "title": "Вълчев: Университетите да се настроят да работят с по-малко студенти срещу по-високо финансиране"}
{"url": "http://epicenter.bg/article/Chlenove-na-rakovodstvoto-na-BSP-Sofiya-shte-se-sreshtnat-s-Maya-Manolova-/193097/2/0", "text": "Членове на ръководството на БСП–София ще се срещнат с кандидата за кмет на Столична община Мая Манолова, съобщиха от пресцентъра на столичната партийна рганизация.    На срещата ще бъдат обсъдени политики и предложения от платформата на БСП, които, при постигане на консенсус, ще бъдат включени в платформата за управление на София на Мая Манолова.    Събитието ще се състои от 14.00 часа, в Български културен център (ул. „Веслец“ №13).  ", "date": "2019.09.19", "title": "Членове на ръководството на БСП–София ще се срещнат с Мая Манолова "}
{"url": "http://epicenter.bg/article/Gen--Botsev-se-sreshtna-s-komandira-na-Suhopatnite-voyski-na-Sarbiya-gen-podpolkovnik-Simovich-/193099/2/0", "text": "Началникът на отбраната генерал Андрей Боцев се срещна вчера с командира на Сухопътните войски на Сърбия генерал-подполковник Милосав Симович. Това съобщиха от пресцентъра на Министерството на отбраната.   „Изказвам увереност, че традиционно високото ниво на развитие на двустранните военни отношения ще продължава да допринася за постигането на нови военни способности на Въоръжените сили, както и за по-нататъшното укрепване на регионалната сигурност“. Това заяви генерал Андрей Боцев в приветствието си към чуждестранната делегация.   Той подчерта, че провеждането на съвместни учения съдейства за повишаване на подготовката на военнослужещите за изпълнение на задачи, характерни за многонационалните операции.    Генерал-подполковник Милослав Симович изказа удовлетворение от съвместното участие на военнослужещи от България и Сърбия в многонационалните учения „Platinum Lion - 2019“ и „Platinum - Wolf 2019“, както и в съвместното учение с бойни стрелби „Шабла 2019 г.“.   Той посочи също извършващия се процес по планиране на съвместното тактическо учение „Lions Land - 2019“.    От българска страна участие в срещата взеха командирът на Сухопътните войски генерал-майор Михаил Попов, директорът на Щаба на отбраната генерал-майор Красимир Кънев и директорът на дирекция „Операции и подготовка“ в Щаба на отбраната бригаден генерал Станимир Христов.", "date": "2019.09.19", "title": "Ген. Боцев се срещна с командира на Сухопътните войски на Сърбия "}
{"url": "http://epicenter.bg/article/Etnografat-Martin-Keynig-kam-Yotova--Ne-sam-balgarin--no-nosya-Balgariya-dalboko-v-sartseto-si/193100/2/0", "text": "„Не съм българин, но нося България дълбоко в сърцето си.“ С тези думи световноизвестният етнограф Мартин Кейниг се обърна към вицепрезидента Илияна Йотова при откриването на фотоизложбата „Ехо от Балканите. XX век: Портрети и звуци от България“. Изложбата се организира по инициатива на вицепрезидента Йотова, в партньорство с Националната галерия и включва 73 фотографии на Кейниг от 7 балкански държави, най-много от България. Съставител на изложбата е художникът фотограф Иво Хаджимишев. Фотосите на Кейниг са събрани в голям фотоалбум, който е допълнен с 2 аудио диска с автентичен фолклор.   „Красив разказ за българската душевност – това са творбите на Мартин Кейниг. Това е България през погледа на творец, който носи любовта си към нея завинаги. България, която съществува на хиляди километри оттук, в дома на Мартин на остров Вашон и сред неговите американски приятели“, изтъкна в приветствието си Илияна Йотова.   По думите на вицепрезидента във фотографиите, в стотиците метри снимачна лента и аудио записи са съхранени последните автентични сюжети от България от 60-те и 70-те години на миналия век. „Тези кадри, тази музика говорят много повече от архивите и документите. Снимките ни връщат към едно безвъзвратно отминало време“, посочи вицепрезидентът Йотова.   Мартин Кейниг е човекът, открил и записал преди повече от 50 години в една класна стая на училище в Смолянско изпълнението на младата Валя Балканска на „Излел е Делю хайдутин“ в съпровод на двамата гайдари Стефан Захманов и Лазар Каневски. „Без Кейниг вълшебният глас на Валя Балканска не би бил сред емблемите на планетата Земя и не би пътувал като послание от нашата цивилизация към неизвестни светове в галактиката“, подчерта Илияна Йотова.   В приветствието си вицепрезидентът благодари на българската общност в САЩ за приноса към осъществяването на изложбата. Към съставителя вицепрезидентът Йотова се обърна с думите: „Без усилията на г-н Иво Хаджимишев тези събития нямаше да се случат. Признавам си, че от години съм в плен на изкуството на Иво. И на артистичната му личност, и на енциклопедичните му познания.“   С изпълнението си на „Излел е Делю хайдутин“ под съпровода на гайдаря Петър Янев Валя Балканска развълнува многобройните гости на откриването.   По-рано през деня Мартин Кейниг бе удостоен от държавния глава Румен Радев с почетния знак на Президента на Републиката за приноса му за съхранението и популяризирането на българското фолклорно изкуство.   Днес, в 10.00 часа в Изложбената зала на Националната галерия вицепрезидентът Илияна Йотова ще присъства на представянето на фотоалбума на Мартин Кейниг и краткия филм „Образи от Балканите“.", "date": "2019.09.19", "title": "Етнографът Мартин Кейниг към Йотова: Не съм българин, но нося България дълбоко в сърцето си"}
{"url": "http://epicenter.bg/article/Transportnata-komisiya-v-EP-othvarli-iskaneto-za-izteglyane-na-paketa--Mobilnost--/193106/2/0", "text": "Транспортната комисия в Европейския парламент отхвърли днес предложението пакетът „Мобилност“ да бъде изтеглен от Европейската комисия, предава БНР.    Заседанието на транспортната комисия продължи по-малко от десет минути. В началото председателката Карима Дели обяви, че евродепутатът Исмаил Ертуг, който бе вносител на предложението камионите да се връщат в страната - отправна точка на всеки четири седмици, става заместник-председател на парламентарната група на Прогресивния алианс на социалистите и демократите и вече няма да е докладчик по пакета. Новият координатор е шведът от същата партия Юхан Даниелсон.    Пред „Хоризонт“ вносителят на искането за изтеглянето на пакета - евродепутатът от ЕНП Андрей Новаков, коментира резултата така:    „Със сигурност не е положителен, малко разочароващ, имаха до седмица, така че готвим се за него тогава, когато гласуваме дали да се даде мандат, но не очаквам да има по-добро представяне от това. Ясно е, че мнозинството е категорично срещу нашата позиция“.    Новаков уточни, че на 24 септември предстои гласуване в комисията по транспорт дали да започнат преговорите по пакета и ако вотът бъде положителен, започват преговори със Съвета и Комисията, когато встъпи в длъжност новият комисар по транспорта Рована Пунг.  ", "date": "2019.09.19", "title": "Разочарование! Транспортната комисия в ЕП отхвърли искането за изтегляне на пакета „Мобилност“ "}
{"url": "http://epicenter.bg/article/Fandakova--Napravihme-golyama-promyana-v-obshtinskoto-zdraveopazvane-na-Sofiya-/193109/2/0", "text": "През всичките тези години беше направена наистина голяма промяна в общинското здравеопазване на София. Това каза пред журналисти кметът на София и кандидат за нов мандат като столичен градоначалник Йорданка Фандъкова. Тя провери реновираната клиника по обща хирургия в Първа градска болница, предаде Novini.bg. С инвестиции на Столичната община е извършено реновиране на клиниката по ендоскопска и обща хирургия на Първа градска болница и е закупена нова ендоскопска апаратура за диагностични и терапевтични процедури.    През първите години ни се наложи да спасяваме общинските болници. Те бяха включени в здравния фонд, част от тях бяха приготвени за приватизация. Това, което направихме, е да ги подкрепим, да намерим добри управители и да изчистим задълженията, тъй като всички общински болници и ДКЦ-та бяха в много лошо финансово състояние, заяви Фандъкова.    Сега виждаме съвсем друго общинско здравеопазване. 55 млн. лева сме инвестирали в общинското здравеопазване само за последните четири години. Това са средства за инвестиции, оборудване и средства за дофинансиране. Това е сериозна помощ, защото най-важното за болниците е да могат да привличат и поддържат добрите си екипи, отбеляза столичният кмет.    Нашето желание е да продължим с инвестициите, но в същото време и по-сериозно да работим върху модернизацията на болниците, каза Фандъкова, като посочи, че от началото на годината Столична община е инвестирала в Първа градска болница 600 000 лева.    Инвестираме не само тук, но и във всички общински болници, в част от общинските ДКЦ-та, в доболничната помощ. Смятам, че това е изключително важно за града. Във време, в което се говори за закриване на болници в страната, ние успяхме да направим така, че нашите болници постепенно да станат конкурентни, добави тя.    Продължаваме с идеите за модернизация, поканихме нови хора в екипа. Проф. Иво Петров се съгласи да се включи в работата на следващия Столичен общински екип със своята експертиза, съобщи Йорданка Фандъкова.    Консенсусът е най-важен не само за здравеопазването, но и за страната, заяви проф. Петров. Трябва да работим в консенсус, за да изпълним нашата мисия. Това, което се прави днес в Първа градска болница, е добър пример. Много е постигнато, но има и още много какво да се прави, посочи проф. Иво Петров.  ", "date": "2019.09.19", "title": "Фандъкова: Направихме голяма промяна в общинското здравеопазване на София (ВИДЕО)"}
{"url": "http://epicenter.bg/article/Premierat-Boyko-Borisov-shte-uchastva-v-parlamentarniya-kontrol-utre/193110/2/0", "text": "Премиерът Бойко Борисов ще участва утре в парламентарния контрол след 11.00 часа, обяви председателстващият заседанието на Народното събрание Кристиан Вигенин, предаде Novini.bg.    Той ще отговори на питане на социалиста Антон Кутев дали шпионският скандал ще хвърли сянка върху отношенията ни с Русия.    Днес депутатите изслушаха на закрито заседание годишните доклади за дейността на ДАНС, Държавна агенция \"Разузнаване\", Служба \"Военна информация\" и на Държавната комисия по сигурността на информацията.    В кулоарите на парламента председателят на ДАНС Димитър Георгиев лаконично отговори на въпрос за проверката в БНР, че агенцията си е свършила работата и информацията е предоставена на прокуратурата.  ", "date": "2019.09.19", "title": "Борисов отговаря утре на Кутев дали шпионският скандал ще хвърли сянка върху отношенията с Русия"}
{"url": "http://epicenter.bg/article/Mlad-mazh-poluchi-nov-shans-za-zhivot-sled-uspeshna-chernodrobna-transplantatsiya-vav-VMA--Snimki-/193111/2/0", "text": "Специалисти от Военномедицинската академия (ВМА) извършиха поредна чернодробна трансплантация. Това е първата такава интервенция в операционните зали на Клиниката по чернодробно-панкреатична хирургия и трансплантология, които бяха изцяло обновени, съгласно най-високите стандарти за извършване на подобен тип операции и в унисон с развитието на трансплантационната програма. Реципиентът е 36-годишен мъж в крайна фаза на чернодробно заболяване, а донорът – мъж на 43 години, съобщиха от пресцентъра на ВМА.   \"Това е една от най-тежките и сложни чернодробни трансплантации, които сме правили до момента. От една страна, донорът се намираше в Силистра, което наложи пътуването на наш екип с военнотранспортен самолет до Варна и оттам с линейка и полицейски ескорт до Силистра\", коментира професор Никола Владов, ръководител на Клиниката по чернодробно-панкреатична хирургия и трансплантология.    Той изказа своята благодарност към ръководството и екипите на болницата в Силистра за създадената перфектна организация при извършване на експлатацията.  \"Самата трансплатантация продължи близо 6 часа, което е доста по-продължително от стандартите, по които работим – заради голямата кръвозагуба, нарушенията в кръвосъсирването и т.н. Реципиентът беше в много тежко състояние, с придружаващи заболявания, които също утежняваха ситуацията. Тук е мястото да отбележа перфектната работа на колегите от анестезиологичния екип – не само по време на операцията, но и в първата критична нощ след нея. Засега състоянието на пациента е стабилно, екстубиран е, контактен и адекватен. Предстои му дълъг следоперативен период на възстановяване, но надявам се, че всичко ще протече по правилата\", каза още професор Владов.    Ръководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията на органите. Благодарност и към екипите на Военновъздушните сили за бързата и своевременна реакция, която дава възможност и на медицинските екипи да изпълнят адекватно своите задължения.", "date": "2019.09.19", "title": "Млад мъж получи нов шанс за живот след успешна чернодробна трансплантация във ВМА"}
{"url": "http://epicenter.bg/article/Hilyadi-balgari-tragvat-na-pat-za-vtorata-seriya-pochivni-dni-prez-septemvri/193113/2/0", "text": "Хиляди българи тръгват на път за втората серия почивни дни през септември.   Предвижда се да бъдат засилени проверките за шофиране под влияние на алкохол, наркотици и с превишена скорост. От „Пътна полиция” ще осигурят необходимите екипи в по-големите градове, които да контролират трафика и излизането от градовете да се осъществява по-бързо до големите пътни артерии. Осигурен е непрекъснат режим на работа на ГКПП-тата в страната. Към момента има затруднения при преминаване през граничните пунктове, обясниха от „Гранична полиция”.   „Остава ограничението за движението на автомобили над 12 тона за превоз на товари. При осъществяването на контрол на движението по пътищата ще се използват всички налични ресурси за контрол на скоростта”, каза инж. Иван Досев, АПИ.   Реверсивно движение ще има по АМ”Хемус” и в тунел „Витиня”, който е в ремонт.  В понеделник движението ще е отворено в посока София.   Източник: Нова.тв", "date": "2019.09.19", "title": "Хиляди българи тръгват на път за втората серия почивни дни през септември"}
{"url": "http://epicenter.bg/article/Konstitutsionniyat-sad-reshi--Obvinyaemi-i-podsadimi-mogat-da-stavat-mitnichari-/193116/2/0", "text": "Единодушно конституционният съд (КС) е обявил за противоконституционна забраната в Закона за митниците, според която обвиняеми или подсъдими за умишлени престъпления от общ характер не могат да бъдат митнически служители, предава Дарикнюз.    Решението на съда обяви заместник-председателят на парламента Емил Христов в началото на днешното пленарно заседание.    Забраната бе прокарана от депутатите през ноември миналата година чрез преходна разпоредба в Закона за корпоративното подоходно облагане.    Според Конституционния съд престижът на държавната служба е важна ценност, но той може да се защитава и без такива ограничения на основни конституционни права.    Това е втората ревизия, която КС прави на разпоредба в Закона за митниците. Само преди няколко месеца конституционните съдии отмениха разпоредбата, даваща право на директора на Агенция „Митници“ да уволнява по своя преценка и без предизвестие директорите на дирекции от администрацията.  ", "date": "2019.09.19", "title": "Конституционният съд реши: Обвиняеми и подсъдими могат да стават митничари "}
{"url": "http://epicenter.bg/article/Georgi-Rachev--Idva-nay-toplata-zima-sled-nay-goreshtoto-lyato/193119/2/0", "text": "Оказа се, че петте най-горещи лета са регистрирани именно през последните 5 години, а от днес започна първото по-сериозно захлаждане. \"Днес наистина затваряме лятото, макар че едва ли ще говорим за сериозно застудяване. Вчера 30-32 градуса, а днес максималните температури ще бъдат от порядъка на 20-21 градуса, определено хората ще усетят есента\", каза климатологът проф. Георги Рачев. Той допълни, че лятото, което отминава, наистина е едно от най-топлите за северното полукълбо, затова по-всяка вероятност зимата няма да е студена. Тя ще бъде поредната от \"модерните\", които наблюдаваме след 2000 г. Пак ще има сняг, виелици и отрицателни температури, но периодите ще бъдат по-рядко\". \"Засега глобалните прогнози, които се дават за Северното полукълбо, е топла зима за Европа, а за Балканския полуостров температури с до 1 градус над нормата. Което за цял сезон е доста и съществено\", посочи проф. Рачев пред Bulgaria ON AIR. По думите му, валежите се очакват да са в нормата. По думите му студеното време, доколкото може да се каже, че е такова, защото ще бъдем в нормалните температури за края на септември, ще продължи до неделя, а след това ни очаква ново затопляне. \"Дори началото на октомври има едни доста смели прогнози за температури над 30 градуса, затова нищо чудно да се радваме на топло време\", заключи климатологът.", "date": "2019.09.19", "title": "Георги Рачев: Идва най-топлата зима след най-горещото лято"}
{"url": "http://epicenter.bg/article/Dzhambazki--EP-pak-se-podigra-s-interesite-na-raboteshtite-v-transporta-ot-Iztochna-i-Tsentralna-Evropa/193123/2/0", "text": "Как умира демокрацията? Днес на извънредно заседание на комисията по транспорт и туризъм в Европейския парламент беше отхвърлено искането за връщане на текстовете от Мобилния пакет в Европейската комисия. Така за пореден път Европейският парламент се подиграва с интересите на работещите в транспортния бранш от Източна и Централна Европа. Това написа във \"Фейсбук\" евродепутатът и зам.-председател на ВМРО Ангел Джамбазки.    Припомняме, че ЕП днес отхвърли искането за изтегляне на пакета \"Мобилност\".    \"Днешното гласуване дойде след положените усилия на група европейски представители от страните от региона, представляващи различните политически групи. Самата процедура беше проведена по чл. 61 от правилника за дейността на Европейския парламент, който се отнася до повторното сезиране на Парламента след произвеждането на парламентарни избори. До този момент никой не беше използвал тази процедура, но благодарение на нашите усилия, успяхме да я използваме.    За съжаление нашите колеги от Западна Европа за пореден път бяха абсолютно решени да се изплюят върху демокрацията, правото на движение и свободна икономическа инициатива и върху самата идея за единния пазар. Новите депутати в комисията ТРАН, бяха наплашени от председателя Карима Дели, че повторното сезиране на Парламента ще означава започване от нулата. Сякаш няма нужда точно от това.    Това досие е скандално от самото начало и така ще остане докрай. Гласуването днес беше шанс да се даде едно ново и разумно начало на трите документа от Мобилен пакет I. Заради безпринципността на зелените (които подкрепиха ненужното разкарване на стотици хиляди камиони), германските християндемократи (които уж защитават свободния пазар) и социалистите (които искат повече Европа, само когато става въпрос за правата на хомосексуалните калинки) стотици хиляди работници в сектора от Източна Европа са в риск да загубят работата си и да емигрират.    Вероятно на следващото заседание на комисията по транспорт и туризъм ще бъде даден мандат за влизане в преговори с другите две институции. Сега топката е в Съвета, който по време на междуинституционалните преговори трябва да завърши финалната версия на текстовете. Апелирам българските представители да се борят със зъби и нокти за отпадането на проблемните за нас текстове\", написа още Джамбазки.    ", "date": "2019.09.19", "title": "Джамбазки: ЕП пак се подигра с интересите на работещите в транспорта от Източна и Централна Европа"}
{"url": "http://epicenter.bg/article/Silviya-Velikova-pred-SEM--Direktorat-mi-kaza--che-ili-slizam-ot-efir--ili-detsata-mu-shte-gladuvat/193126/2/0", "text": "Съветът за електронни медии (СЕМ) се срещна днес с журналисти от Редколегията на БНР заради кризата в радиото.  На срещата присъстват журналисти от Програма \"Хоризонт\", Програма \"Христо Ботев\" и бивши служители на Радиото. В залата бяха и Силвия Великова, и Даниела Късовска, зам.-главен редактор на \"Хоризонт\" в оставка.   \"Потресени сме от случващото се\", обяви пред СЕМ председателят на редколегията   Даниела Късовска твърди, че е оказван натиск върху нея и е имало заплахи върху нея и доскорошния шеф за свалянето на Силвия Великова, каза той.  Според него е нарушена редакционната им независимост със заповедта за сваляне на Великова от ефир.    разказа предисторията на свалянето си от ефир. \"По график аз трябваше да водя предаване в петък и да съм редактор предишния ден. Но някакви хора бяха решили аз да имам други ангажименти на 12.09. Малко след представянето на новия шеф, ме извикаха и ми казаха: \"Предаването ти го поема друг колега, събитието - еди-кой си (умишлено не споменавам имена), а ти заминаваш за Стара Загора. После ми благодари за съвместната работа. Когато го попитах: Разделяме ли се? Той отговори, като само каза, че благодари\". разказа тя.  По-късно на имейла си тя получава заповед за свалянето си от ефир.  Великова представи на вниманието на СЕМ този имейл, изпратен ѝ от и.д. директора на програмата Николай Кръстев. В него е заповедта, с която друг репортер е натоварен да отрази протеста срещу избора на Иван Гешев на 13 септември, а журналистката Диана Дончева - да води на нейно място \"Преди всички\" в същия ден.   Мейлът доказва, че тя действително е отстранена от ресора си и от предаването \"Преди всички\" - факти, които генералният директор и назначеният от него и.д. директор на \"Хоризонт\" Николай Кръстев отрекоха.    ден преди това да се случи - на 12 септември. Тогава я поканил на разговор в Борисовата градина. Казал ѝ, че над него има силен натиск и е заплашен, че ако не отстрани нея от микрофона, децата му ще гладуват и няма да може да си намери работа. \"Обадиха ми се четирима души\", казал Костов. Трябвало да избира дали да изпълни нареждането или да подаде оставка. Добавил, че в противен случай ще пострада и радиото - ще бъде намален бюджетът и ще бъде обединено с БНТ. Разговорът протече приятелски и открито, каза Великова. Тя отговорила, че ако я свали от ефир, трябва да даде обяснение защо го прави. Костов отговорил, че ще посочи като повод случая с огласяването на лични данни на дете от Пловдив.   Великова предложила да потърсят друго решение. Попитала да звъннат ли на Борисов и да сигнализират. \"Не, натискът не е от там\", отговорил генералният директор.   Великова уточни, че предложила на директора медиата да обяви публично за натиска, но той отказал с аргумента, че няма доказателства.  \"В този разговор той ту казваше, че ще си подаде оставката, ту че ще ме свали\", разказа Великова. Тя уточни, че в следващите дни Светослав Костов е отрекъл да имало среща между двамата, но колеги от радиото са видели двамата да разговарят в Борисовата градина.     \"Оттук нататък остават въпросите, защо се наложи да ме върне премиерът и какво означава изречението \"Или тя, или радиото\", което каза Ивайло Савов днес\", обясни Великова.  Великова допълни, че в телефонния им разговор след свалянето й от ефир Бойко Борисов звучал възмутен от случилото се с нея и изрично заявил, че той и партията му нямат нищо общо с него.   Пред медийните надзорници ситуацията описа детайлно и  Тя говори за \"безпрецедентен натиск и цензура\" в радиото и изтъкна, че това е в нарушение на ЗРТ.   Ето обясненията на Даниела Късовска: Веднага след планьорката, на която Светослав Костов бе представен за директор на \"Хоризонт\", Николай Кръстив дойде при мен и поиска графиците за месеца и задраска името на Силвия от тях и каза: \"Тя няма да води!\" След това направи същото с графиците за ресори и каза: \"Тя вече няма да е в ресор \"Правосъдие\" и остави само другите двама в ресора, макар Силвия да бе първият човек в този ресор.   Аз съм категорична, че без оставката на ген. директор Светослав Костов и управителния съвет, няма да се оправят нещата. Казвам го в качеството си на зам-редактор на програма \"Хоризонт\", заяви Късовска.    Смятам, че отговорността за това е не само на генералния директор, а и на УС, каза още Великова. \"Малко силно е да кажем, че това е голямата криза на БНР\", уточни Великова. През 1996 г бяха уволнявани колеги, но тогава политическата обстановка бе такава. Аз не бях уволнена, явно целта бе да си тръгна сама. \"В никакъв случай не се чувствам като човек на Бойко Борисов. Радвам се, че той самият разказа за този разговор.  , каза Силвия Великова и уточни, че дори била критична към властта. Тя припомни, че през 2004 г също е бил сменян ресорът й.    \"През 2004 г ми казаха, че ми отнемат ресор \"Президентство\", защото Първанов не харесвал какво питам. Не знам дали е било така, но тогава ми дадоха ресор \"Правосъдие\", обясни Великова.    Веднага след срещата с журналистите започна заседанието, на което СЕМ трябва да обяви какво ще предприеме след натиска над Програма \"Хоризонт\" от новото ръководство и безпрецендентното спиране на сигнала в цялата страна на 13 септември.  ", "date": "2019.09.19", "title": "Силвия Великова пред СЕМ:Светослав Костов ми каза, че или слизам от ефир, или децата му ще гладуват!"}
{"url": "http://epicenter.bg/article/Vodachat-na-listata-na-GERB-v-Sofiya--Moyat-grad-e-chist-i-vdahnovyavasht--/193131/2/0", "text": "Вчера Йорданка Фандъкова представи първият отлистата на ГЕРБ за общински съветници в столицата - архитект Ивайло Петков. Той е един от учредителите на „Група Град“, които са сериозни критици на това как се строи в София.    „Те имат и грижата за градската среда, имат конкретни идеи“, обясни решението си Фандъкова.      Моят град е чист и вдъхновяващ! Когато се събудя в моя град има чисто утринно небе! Когато ходя по улиците на моя град по обувките ми няма прах, нито кал. Когато духа вятър в моя град не разнася битови отпадъци и миризми. Вечер моя град е осветен и приятен за разходка под звездите, за среща с приятели и усмихнати хора. Моят град не причинява страх от това да живееш в него! Когато вали, не ме е страх да ходя по улиците на моя град, защото или плочка ще хлопне или кола ще мине през локвата до мен, или самоделна козирка ще излее водата върху главата ми. Когато пресичам улицата, не ме е страх, че автомобил няма да спре или съмнително колче без капачка ще скъса панталона ми.    Когато се прибирам вечер, не ме е страх от бездомни или озверели кучета и техните стопани. Моят град е комуникационно осигурен! Когато тръгна пеш по улиците на моя град, мога да достигна до всяка точка от него, без да се налага да заобикалям разкопана улица, да преминавам през жп прелез или през непристъпни джунгли. Когато тръгна с велосипед в моя град, мога да се движа със средна скорост 10 км в час от точка до точка, не ми се налага да нося или оставям велосипеда си, за да продължа.    Когато тръгна с градски транспорт в моя град, мога да прогнозирам времето за което ще се придвижа от една до друга точка. Когато се движа с автомобил в моя град, знам със сигурност, къде мога да паркирам и не ми се налага да обикалям три пъти квартала, за да намеря място на което да спра за 20 минути. Моят град е културен! Хората се поздравяват с обичайните и общоприетите обръщения: добро утро, ден и вечер, а не с поздрав за майката, лелята и...    Хората в моя град, казват извинявай, моля, благодаря. Говорят помежду си и с непознати с нормален тембър на гласа, без патос и епитети. В моя град има къде да заведа детето си и да му покажа и разкажа за историята, науката и изкуството, за бита и традициите на рода и нацията ни. В моя град мога да се чувствам приятно и комфортно в обществените сгради и публичните пространства. В двора на кафенето има зеленина, а не простора на съседа. В моя град има ред, общовалиден за всички!      Завършва ВИАС София, през 1996г.    Основател на архитектурно бюро ДЕСЕТ АМ, през 2001 г.    От 2001 г. е докторант в УАСГ архитектурен факултет, катедра Градоустройство, с докторска теза: Урбанистични симулации.    От 2004 г. е редовен асистент в УАСГ, архитектурен факултет, катедра Обществени сгради.    От основаването си до сега архитектурното бюро 10АМ е проектирало основно обществени сгради в сложен урбанистичен контекст или функционално предназначение.    До 2012г. 10АМ има проектирани над 130 обекта с обща разгъната застроена площ над 700000кв.м, голяма част от тях са реализирани, като:    - Център за култура и дебат „Червената Къща“, 2001-02г.  - Жилищни сгради, гр.Несебър, 2004-07г.  - Текстилна конструкция, Аквапарк Несебър, 2005г.  - Жилищна сграда,св. Влас, 2008г.  - Дом за временно настаняване на чуждестранни граждани, гр.Любимец, 2008-10г.  - МБАЛ Люлин, гр.София, 2006-09г.  - Комплекс КРЕДО, с.Трудовец, 2007-10г.  - Текстилна конструкция, Марицагардън, гр.Пловдив, 2010г.  - Административна сграда, гр.София, 2008-11г.  - Спортни тренировъчни зали ТРИНИТИ, гр. Варна, 2011-2012г.    От 2010г. до днес 10АМ, разработва серия конкурсни проекти с иновативни технически и енергоефективни решения.    В изпълнение на текущите си проекти 10АМ придобива опит и квалификация в инженеринг на високотехнологични съоръжения. През 2012 година фирмата е сертифицирана по ISO 9001    От основаването си до сега 10АМ участва в архитектурни форуми и събития, по-значимите от които са:    MIES ARCH 2011 EUROPEAN UNION PRIZE, Барселона, Испания_2010  СГРАДА НА ГОДИНАТА, Строителство Градът, София, България _ 2010  Архитектурен Салон Wild East, Хамбург, Германия _ 2009  Международна Архитектурна Седмица BINA-09, Белград, Сърбия _ 2009  Pecha Kucha Night, София, България _ 2009  Архитектурно биенале, La Biennale di Venezia, Венеция, Италия _ 2008  ", "date": "2019.09.19", "title": "Един от критиците на Фандъкова - арх. Ивайло Петков влиза в листата на ГЕРБ в София"}
{"url": "http://epicenter.bg/article/Ivaylo-Savov-/193135/2/0", "text": "Беше упражнен безпрецедентен натиск върху един легитимно избран генерален директор на БНР.   Това заяви в интервю за предаването „12+3“ бившият директор на програма „Хоризонт“ Ивайло Савов, който бе пенсиониран миналата седмица, а на негово място като изпълняващ длъжността бе назначен подалият ден по-късно оставка Николай Кръстев.   „Аз съм свидетел на това от личните разговори, които имах с него седмица преди 13 септември, петък. В разговорите ставаше дума за свалянето на Силвия Великова от микрофон изобщо и от отразяването на ресора за доста продължителен период от време. Трябваше да се намери някакъв административен трик това да се случи. Аргументът беше, че така трябва, че се създава напрежение по отношение на Радиото, по отношение на него персонално, по отношение на неговото семейство дори. Казвам ви честно – той беше силно притеснен. Той и в момента е силно притеснен. Вероятно става дума за изпълнението на поръчка, която е уговорена предварително“, обясни бившият директор на програма „Хоризонт“.   По думите му пред него на няколко пъти е била споменавана датата 13 септември и че Силвия не трябва да присъства в ефир тогава.   Според него от другата страна е имало силен натиск, но самият Савов не знае откъде: „Зная обаче, че това е една властова структура може би или една паралелна структура може би, която е много силна“.   Ивайло Савов е отказал да направи това, заради липса на професионални аргументи срещу Силвия Великова: „Аз нямам професионални аргументи да сваля по никакъв начин един от най-добрите журналисти, отразяващи съдебната система, работещи в „Хоризонт“. Сутринта бях извикан – беше ми предложено с благодарности да се пенсионирам и аз си тръгнах. Два часа по-късно имаше решение за отстраняването на Силвия. Николай Кръстев вече имаше заповед за изпълняващ длъжността директор и той изпълни това, което се искаше от мен – една мокра медийна поръчка. За два часа да сториш нещо такова, да вземеш такова решение и да го изпълниш – трябва голям управленски талант и кураж, чисто професионален“. Хората отвън може би не знаеха какво ще се случи и затова си позволиха да упражнят този чудовищен натиск спрямо генералния директор, предполага Ивайло Савов.   По думите му спирането на излъчването на програмата за пет часа е продължение от предшестващите действия. „Не мога да допусна, че това е предложение на един служител, макар и служител, който някога също „дръпна шалтера“ в Радиото“, подчерта Савов и добави: „Това не е рецидив. В тази пиеса участват много повече хора. Органите за управление в Радиото са Управителния съвет и генералният директор. Някой от там също трябва да проговори най-после“. Ивайло Савов декларира, че докато е бил директор на програма „Хоризонт“ не му е оказван натиск.    Оставката е въпрос на морал, каза Ивайло Савов и добави: „Трябва да можеш да погледнеш в очите хората, с които работиш. Хората в Радиото не бива да се настройват едни срещу други“.   Все пак той е оптимист, че в България може да има адекватна журналистика. ", "date": "2019.09.19", "title": "Пенсионираният шеф на \"Хоризонт\" Ивайло Савов: Нямах аргументи да сваля Великова от ефир"}
{"url": "http://epicenter.bg/article/SEM-obyavyava-reshenieto-si-za-BNR--Na-zhivo-/193134/2/0", "text": " Причината натиск, цензура и физически заплахи над служители в радиото. Сигналът е на базата на факти, изнесени по-рано днес от редколегията и журналисти от БНР пред членовете на Съвета.     В становището на Редколегията се посочва, че в обясненията на генералния директор Светослав Костов за спирането на радиосигнала на програмата на 13 септември и по случая със Силвия Великова има разминавания.   Припомняме, че днес се очакваше надзорниците да обявят какви стъпки ще предприемат за кризата в радиото.    При нас свободата на изразяване е изключително важна. В качеството си на заместник главен редактор на програмата аз настоявам за оставка на генералния директор и на Управителния съвет, заяви Късовска, цитирана от БНР.   Причината - нарушение на Закона за радио и телевизия по два члена. Според единия глобата е от 1000 до 7000 лева, а по другия - от 3000 до 20 000 лева. Едната санкция е за нарушаване на индивидуалната лицензия заради спирането на сигнала, тъй като по закон Радиото трябва да предоставя 24 часа радио услуга. Втората санкция е, защото със заглушаването на ефира е нарушило правото на гражданите за гарантирано право на информация.     По предложение на Розита Еленова ще има ново заседание на медийния регулатор, на което да присъстват и петимата членове на надзорния орган, тъй като Галина Георгиева в момента е в отпуск.    За да има такава предпоставка, трябвало да са налице три такива нарушения.   Членът на СЕМ    След приключилата проверка по случая   заяви, че е имало пълна и неограничена възможност за излъчването на \"Хоризонт\" и не се е налагало да се извършва техническа профилактика. В парламента  оментира пред журналисти: \"В БНР сме си свършили работата, предоставили сме информация на прокуратурата\".", "date": "2019.09.19", "title": "СЕМ налага глоба на ген.директор на БНР Светослав Костов, сезира Прокуратурата за цензура в радиото "}
{"url": "http://epicenter.bg/article/SEM-obyavyava-reshenieto-si-za-BNR-dnes/193074/2/0", "text": "Съветът за електронни медии (СЕМ) ще вземе решение по повод случилото се в БНР - около свалянето от ефир на журналиста Силвия Великова и спирането на сигнала на \"Хоризонт\" за няколко часа на 13-и септември.   Преди това Съветът ще изслуша представители на Редколегията на програма \"Хоризонт\". В свое становище Редколегията посочва разминавания в обясненията както за спирането на радиосигнала, така и по казуса с Великова. Срещата ще бъде отворена за медии.   Припомняме, че СЕМ вече изслуша генералния директор Светослав Костов, който заяви, че спирането на ефирното излъчване се е наложило заради възникнал голям технически проблем. Костов подчерта още, че цензура в БНР няма. След проверка на прокуратурата обаче се оказа, че технически проблем за спирането на радиото не е имало. ", "date": "2019.09.19", "title": "СЕМ обявява решението си за БНР днес"}
{"url": "http://epicenter.bg/article/Advokat-Lyudmil-Rangelov--Ogranichavane-na-sakratenoto-proizvodstvo-mozhe-da-zabavi-prisadata/193075/2/0", "text": "Правната комисия в парламента обсъди вчера предложенията за съкратено съдебно следствие при тежки престъпления и нанасяне на тежки телесни повреди. Предложенията за законодателни промени дойдоха след поредица от протести, предизвикани от намаляване на присъди с една трета след признаване на вина при тежки престъпления.  Трябва ли да отпадне съкратеното съдебно следствие - темата в Сутрешния блок на БНТ1 коментира адвокат Людмил Рангелов. Според адвокат Рангелов, ако съкратеното съдебно следствие отпадне, има съвсем реална възможност да станем свидетели отново на много дълги процеси. Людмил Рангелов, адвокат: Притеснявам се, че ако да кажем, след няколко дни бъде извършено тежко убийство, тогава близките на пострадалите вероятно след 5-6 години отново ще протестират за това, че наказанието твърде много се е забавило. За да се стигне до истината трябва да се спазват определени процедури, те не са просто формални. Истината трябва да бъде установена по несъмнен начин, без никакви колебания, обясни адвокат Рангелов. По въпроса дали в България може да бъде въведено смъртно наказание, той обясни, че като член на ЕС, никой в страната ни не може да бъде осъждан на смърт и екзекутиран. Избираме - или ЕС, или смъртно наказание, няма друг вариант, категоричен е правозащитникът. „Това, че ще се ограничи съкратеното съдебно следствие няма да повлияе на честотата и тежестта на тези престъпления, на самите извършители. Убийците не познават закона, те действат инстинктивно, първосигнално, допълни адвокат Людмил Рангелов.", "date": "2019.09.19", "title": "Адвокат Людмил Рангелов: Ограничаване на съкратеното производство може да забави присъдата"}
{"url": "http://epicenter.bg/article/Vazstanovyavaneto-na-Stefan-Danailov-shte-prodalzhi-vav-voenniya-sanatorium-v-Hisarya/193076/2/0", "text": "Възстановяването на големия български актьор Стефан Данаилов ще продължи в Болницата за продължително лечение и рехабилитация – Хисаря към Военномедицинска академия (ВМА).    След инцидент през месец август 2019 г. той бе приет по спешност в болница „Бургасмед”, а операцията на тазобедрената става бе извършена от екипа на един от водещите хирурзи в България – проф. Андрей Йотов, началник на Клиника по ортопедия и травматология в УМБАЛ „Софиямед”.    След допълнителни изследвания в столичната болница, направени през месец септември, на Стефан Данаилов е назначена рехабилитация, която ще бъде проведена във военния санаториум в Хисаря.    Екипите на ВМА, МБАЛ „Бургасмед” и УМБАЛ „Софиямед“ са в контакт още от първоначалната хоспитализация на пациента. Именно становищата на специалисти от трите болници мотивираха лечението му до момента и предстоящата рехабилитация в Хисаря – град с над 2500-годишна история, който носи отпечатъка на няколко древни култури.    Военният санаториум „Калероя” е най-голямата болница за балнеология, рехабилитация и профилактика в страната. Разположен е в „сърцето” на просторен парк, а благоприятният климат, в съчетание с богатството на 22 минерални извора и съвременната апаратура за физиотерапия и рехабилитация, създават перфектни условия за пълноценно лечение.   ", "date": "2019.09.19", "title": "Възстановяването на Стефан Данаилов ще продължи във военния санаториум в Хисаря"}
{"url": "http://epicenter.bg/article/Valeri-Simeonov--Ikonomikata-se-razviva--no-serioznite-problemi-v-darzhavata-ostavat/193078/2/0", "text": "Разбира се, че коалицията Обединени патриоти продължава да съществува. Не знам какво твърди Волен Сидеров, но името е напълно законно и прието на редовно заседание, на каквото той отсъстваше и на каквото той бе отстранен от ръководството. Това заяви в студиото на ''Още от деня'' по БНТ лидерът на НФСБ Валери Симеонов.    Симеонов подчерта, че между тримата лидери в малката коалиция никога не е имало завист.    ,,В задочен диалог със Сидеров няма да влизам, пък той да говори каквото си желае, но няма препирня, няма скандал, за какъвто мечтаят всички журналисти. Няма как да страсти, когато не идваш на работа'', добави бившият вицепремиер.    Той съобщи още, че за изборите в София НФСБ ще бъде в коалиция с ДСБ и тя ще се казва ДСБ – либерали, като до 24 септември ще бъде представена и листата им.    По думите му малко вероятно е да има балотаж между Мая Манолова и Йорданка Фандъкова, какъвто прогнозират повечето социолози.    Валери Симеонов коментира и управлението на страната.    ,,Всичко може да разклати коалицията. Да, имаме управленска програма и точно нейното нарушаване може да провали коалицията, както и корупционни сделки, естествено'', категоричен бе Симеонов и изказа мнение, че се опитва да се бори срещу лобизма и олигархията, но не успява, защото има парализа във властта.    ,,Трябва да се намери начин за промяна на нещата, защото за момента нищо не се променя в България. Да, икономиката върви, но сериозните проблеми си седят. Проблемите се разрешават с разговор и диалог'', коментира председателят на НФСБ и още веднъж напомни, че Законът за шума е един от най-полезните закони в държавата.    По отношение на шпионския скандал Симеонов посочи, че темата е била прекалено политизирана и призова на първо място да се изчака прокуратурата да си свърши работата и тогава да се коментира този въпрос.", "date": "2019.09.19", "title": "Валери Симеонов: Икономиката се развива, но сериозните проблеми в държавата остават"}
{"url": "http://epicenter.bg/article/Genoveva-Petrova--GERB-sa-izhabeni-vav-vlastta--no-nyama-opozitsiya--koyato-da-gi-smeni/193080/2/0", "text": "47% от хората са готови да се включат в местния вот. Това е една ниска заявена избирателна активност, но тепърва предстоя кампанията и очакваме те да се активизират. Това коментира в интервю за Би Ти Ви социологът Геновева Петрова.    За общинските съветници нивото за готовност да се гласува е малко по-ниско. Интересното е, че има разлика в нагласите в различните общини – в по-големите общини критичната настройка е по-голяма. Там ще бъдат най-интересните интриги – в големите градове. А в по-малките общини доминират настроенията за избор на старите кметове.    ГЕРБ удържа предимството си с 21“% пред БСП – 18% при едни парламентарни избори.    Данните сочат, че Слави Трифонов и партията му „Няма такава държава“ са получили 8.3%.    Тя се формира като партия срещу статуквото, която има амбицията да промени политическата система. Но в страната отсъства такива активни настроения за смяна на модела затова и подкрепата за неговата партия е умерена, посочи социологът и добави, че Трифонов успява да притегли избиратели от БСП, патриотичните формации и „Воля“.    Петрова отчете също, че от патриотичните формации „Атака“ е с над 8% обществена подкрепа, а в НФСБ и ВМРО –са с подкрепа малко над 4%.    Има нарастващо усещане за изхабяване на ГЕРБ във властта и е добре друг да поеме управлението, но тези нагласи са дисперсни и неконсолидирани. Тоест, липса консолидирана опозиция, която да бъде алтернатива на сегашното управление. Но 33% смятат, че това е най-подготвената партия за да управлява страната.   \"Най-интересните битки се очакват в големите градове. Там има наистина едно сериозно противопоставяне. В София е интересно, в Пловдив има интересна конфигурация. Различни градове има с познати личности между, които хората ще правят своя избор\", заяви Боряна Димитрова. \r\n \r\n \r\n \r\n", "date": "2019.09.19", "title": "Геновева Петрова: ГЕРБ са изхабени във властта, но няма опозиция, която да ги смени"}
{"url": "http://epicenter.bg/article/Prof--Kantardzhiev--Problemat-s-morbili-e-nay-golyam-v-Sofiya-/193081/2/0", "text": "Има ли повишение при случаите на заболели от морбили и може ли да бъде спрян вирусът - темата в Сутрешния блок на БНТ1 коментира проф. д-р Тодор Кантарджиев, директор на Националния център за заразни и паразитни болести.    Регистрираните до момента случаи на морбили са 1158, съобщи проф. Кантарджиев.    „Може да кажем обаче, че епидемията сериозно затихва. В Област Бургас, където тя започна февруари месец, вече нямаме случаи, ликвидирана е. Ликвидирана е и в Област Кюстендил, Област Пазарджик. Проблемът в момента е в София и София - град, последните три седмици имаме по 3-4 болни, това са главно деца в пред имунизационна възраст“, каза директорът на Национален център за заразни и паразитни болести: .    Когато епидемията се разпространи от здравните заведения в Разложко, тогава на няколко пъти настоявахме имунизацията да обхваща застрашените групи, които боледуват, категоричен е проф. Кантарджиев.    По думите му, в никакъв случай не бива да се допуска да се пише в регистрите, че дете е ваксинирано без да му е поставена ваксина, тъй като това е най-голямата грешка.    „Ако не ликвидираме морбили до февруари месец, влизаме в групите на държавите, които имат вътрешно разпространение на морбили“, заяви той.", "date": "2019.09.19", "title": "Проф. Кантарджиев: Проблемът с морбили е най-голям в София, болниците допуснаха големи грешки"}
{"url": "http://epicenter.bg/article/Glasuvat-predlozhenieto-na-Andrey-Novakov-EK-da-iztegli-tseliya-paket--quot-Mobilnost-quot--/193083/2/0", "text": "Комисията по транспорт в Европейския парламент ще гласува предложението на депутата от Европейската народна партия (ЕНП) Андрей Новаков Еврокомисията да изтегли целия пакет \"Мобилност\", предаде БНР.    Вчера той уточни, че е внесъл още едно искане до председателите на парламента и на транспортната комисия - 4-мата британски евродепутати, които членуват в нея, да не гласуват по пакета.    Според Новаков не е нормално представители на страна, която напуска ЕС само след няколко седмици, да вземат решения за съдбата на българските шофьори и техните семейства за години напред.", "date": "2019.09.19", "title": "Гласуват предложението на Андрей Новаков ЕК да изтегли целия пакет \"Мобилност\" "}
{"url": "http://epicenter.bg/article/Krum-Zarkov--Za-da-ima-spravedlivost--tryabva-nova-nakazatelna-politika-/193084/2/0", "text": "„Трябва ни генерално нова концепция за наказателната политика, която да бъде достатъчно ефективна, за да се възстанови чувството за справедливост в хората. Такава концепция за наказателната отговорност трябваше да е изработена от правителството в края на миналата година”. Това заяви зам.-председателят на ПГ на \"БСП за България\" и член на ИБ на БСП Крум Зарков пред БТВ.   „От БСП смятаме, че когато деянието е причинило смърт или тежка телесна повреда не трябва да има съкратено производство\", каза той.   Зарков коментира, че вчера институциите са се обединили около решението, които левицата и други парламентарни групи предлагат –при най-тежките престъпления да не се намалява присъдата с една трета.   „Има генерален проблем – българската наказателна политика се формира по този начин – нещо се случва и започваме да се чудим”, заяви Зарков. Социалистът отбеляза, че целта на всяко наказание е да възстанови справедливостта и да бъде достатъчно превантивно, за да не се случват тези неща.    „Трябва да бъдем наясно, че веднъж случи ли се такова деяние, никога не може да има достатъчно правилен отговор след това”, подчерта той.  Зарков коментира, че ако се работи бързо, в рамките на няколко седмици може да се приеме законът и на второ четене.    „Ако подходът, предложен от БСП, бъде приет навреме, е възможно и вече извършени престъпления, включително убийството от Сотиря, да бъдат третирани по новата поправка – извършителите да не се възползват от намалените присъди“, завърши Крум Зарков.   ", "date": "2019.09.19", "title": "Крум Зарков: Нужна е нова концепция за наказателната политика, за да има справедливост "}
{"url": "http://epicenter.bg/article/Eksperti--Zloupotrebata-s-bolnichni-listove-tryabva-da-se-kriminalizira-/193085/2/0", "text": "Първите 3 болнични дни не ги плаща работодателя, а съвестните работници, това заяви председателя на Асоциацията на индустриалния капитал Васил Велев. Изказването идва в отговор на предложенията за промяна в схемата за обезщетение при болест.    Причина са растящия брой злоупотреби с болнични листове и паричните загуби, които се отчитат всяка година.    По думите на Велев много хора работят вместо тези, които всъщност не са болни, но отсъстват от работа. Според него не във всички случаи е така, но феноменът расте.    Експертът посочи, че у нас средно се взимат между 9 и 10 болнични дни, докато в съседни страни броят е много по-малък. Освен това заяви, че на година се изплащат и допълнителни 5 млн. лв. от предприятията, без да се имат предвид изплащанията от НОИ.    Велев заяви  в предаването „Тази сутрин“ на bTV, че злоупотребите с болничните листове растат. Според него законодателството е направено така, че да стимулира масови кражби и корупция.    Като ефективна мярка той обясни, че в повечето европейски страни има т.нар. дни на изчакване, при които обезщетението е много по-малко, а в някои случаи то подлежи и на данъчно облагане.    Специалистът подчерта, че според официална статистика за последните 3 г. в страната има около 3,300 отменени болнични листове, а наказаните са средно около 7 души.    Д-р Николай Брънзалов от Националното сдружение на общопрактикуващите лекари изтъкна, че бизнесът не страда заради лекарите.    Той обясни, че работата на медицинските лица е да прегледат пациента и да го върнат възможно най-бързо на работа. По думите му е много трудно да се докаже, че човек не е болен, а за времето, в което е отсъствал, лекарят е задължен да издаде съответните документи.    Брънзалов каза, че ако има злоупотреби и лоши практики, то би следвало те да подлежат на наказателна отговорност.    „Ние като лекари не защитаваме лоши практики”, допълни още той.    Според лекаря е важно да се направи статистика за това колко болнични дни са отпуснати по отделните пера на заведенията, колко души са хоспитализирани и колко време им е дадено за възстановяване.    Той заяви, че Българският лекарски съюз иска среща с бизнеса, за да обсъдят проблемните точки.    Икономическият експерт Мика Зайкова категорично се обяви против спирането на плащане при болест. По думите ѝ това е „нечовешко и незаконно”.    Тя подчерта, че злоупотреби с болнични дни и средства трябва да бъде криминализирано. Освен това е нужно въвеждането на строг и ефективен контрол от страна на здравното и трудовото министерства.    Според експерта обезщетението трябва да се плаща, но не и от бизнеса.    По думите ѝ това е било временна антикризисна мярка, която законодателството е превърнало в постоянна, за да спаси някои институции от фалит.    Зайкова изтъкна, че броят на хората, които наистина страдат от различни заболявания е много по-голям от тези, които не са, но не присъстват на работното място.    „Не можем да лишим болните от средствата”, допълни още икономистът.", "date": "2019.09.19", "title": "Експерти: Злоупотребата с болнични листове трябва да се криминализира "}
{"url": "http://epicenter.bg/article/Iliyana-Yotova-shte-bade-gost-na-premierata-na-filma--Tam--na-balgarskiya-emigrant-v-SASht-Bogdan-Darev/193088/2/0", "text": "Вицепрезидентът Илияна Йотова ще бъде гост на премиерата на филма „Там“ на Богдан Дарев – българин, който от дълги години живее и работи в Сиатъл. Прожекцията ще бъде днес, 19 септември, в Дома на киното от 19.30 часа. Това съобщиха от прессекретариата на държавния глава. Филмът разказва историята на завръщането на Богдан Дарев в България за първи път от 23 години. След края на прожекцията режисьорът ще представи пред зрителите историята на филма.", "date": "2019.09.19", "title": "Вицепрезидентът ще бъде гост на премиерата на филма „Там“ на българския емигрант в САЩ Богдан Дарев"}
{"url": "http://epicenter.bg/article/Boil-Banov-vrashta-ot-Germaniya-nezakonno-izneseni-balgarski-arheologicheski-tsennosti/193091/2/0", "text": "Министърът на културата Боил Банов връща от Германия придобити при нелегални разкопки и незаконно изнесени от страната български археологически находки. Очаква се той да получи културните ценности на специална церемония в Берлин днес, където е на еднодневно работно посещение. Това съобщиха от пресцентъра на Министерството на културата.  Ценните предмети са били задържани при опит да бъдат продадени на пазара на антики, благодарение на ефективното сътрудничество между българските и германските служби, а със съдействието на Федералното правителство и на посолството на страната ни в германската столица те ще бъдат върнати в страната им на произход.  В рамките на посещението в Германия предстоят редица срещи и разговори на министър Банов с представители на различни институции, на които ще бъдат обсъдени възможностите за разширяване на двустранния обмен във всички области на изкуството и културата.", "date": "2019.09.19", "title": "Боил Банов връща от Германия незаконно изнесени български археологически ценности"}
{"url": "http://epicenter.bg/article/Stud-i-dazhd-dnes--lyatoto-se-zavrashta-za-pochivnite-dni/193093/2/0", "text": "Днес над страната ще преобладава облачно време и на много места от запад на изток ще превали краткотраен дъжд. По-значителни ще са валежите след обяд в Рило- Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух.   Дневните температури чувствително ще се понижат и максималните в Северна България ще са между 15° и 20°, в Южна – между 20° и 25°. Атмосферното налягане е по-високо от средното за месеца - ще продължи да се повишава.   Над планините ще преобладава облачно и мъгливо време. Ще има превалявания от дъжд, на повече места и по-значителни след обяд в Рило-Родопската област, където ще има и гръмотевична дейност. Ще духа до умерен, по билата – силен, предимно запад-северозападен вятър. Температурите ще се понижат и максималната на височина 1200 метра ще е около 16°, на 2000 – около 9°, в Стара планина ще са по-ниски.   Над Черноморието ще е предимно облачно. Преди обяд на отделни места, а по-късно след обяд в много райони ще има превалявания от дъжд, като ще продължи да превалява и през нощта срещу петък.   Вятърът ще е умерен от север-североизток и с него температурите ще се понижат. Максималните ще са между 20° и 23°. Температурата на морската вода е около 23°. Вълнението на морето ще се усили, ще е 3 бала, в крайните южни райони – до 4 бала.   Температурите ще се покачат в периода на дългия уикенд около празника на Независимостта. Очаква се повишение на градусите и ясно време.", "date": "2019.09.19", "title": "Студ и дъжд днес, лятото се завръща за почивните дни"}
{"url": "http://epicenter.bg/article/TsIK--Zhrebiyat-za-nomerata-v-byuletinite-shte-se-tegli-na-25-septemvri/193142/2/0", "text": ", съобщи Таня Цанева, член и говорител на Централната избирателна комисия, предаде Novini.bg.    ЦИК прие решение за техническата характеристика на бюлетините и методически указания за работата на ОИК, съобщи Цанева.     Проверки се правят през Интернет страницата на ГРАО и на  , безплатен за цялата страна.     Тази цифра е на страницата на ЦИК в секцията \"избиратели\". Окончателният брой на избирателите ще бъде публикуван непосредствено преди вота. ЦИК  .    Кандидатите, които са действащи кметове, определят един от своите заместници или друго лице за заместник и задължително излизат в отпуск - платен или неплатен от момента на регистрация до клетвата на избрания на изборите. Кандидатите за общински съветници, които сега са кметове, излизат в отпуск само за времето, докато тече предизборната кампания. Там където няма да има избори за кмет на кметство, то действащите кметове, които не са се регистрирали за кандидати, изпълняват задълженията си до изтичане на мандата.    Депутатите, евродепутатите, министрите, техните заместници, могат да не излизат в отпуск, ако поискат да се кандидатират в местните избори, уточни Таня Цанева.    , съобщи Цанева. В ЦИК д , съобщи Цанева.    ЦИК е отхвърлила днес две решения на ОИК, които са отказали регистрацията на една партия и на една коалиция.   - за общински съветници, където ще има секция за преференции, бюлетина за кмет на район, която ще се ползва в три града - София, Варна и Пловдив, третата бюлетина е за кмет на община и четвърта- за кмет на кметство в общини с над 350 души.", "date": "2019.09.19", "title": "ЦИК: Жребият за номерата в бюлетините ще се тегли на 25 септември"}
{"url": "http://epicenter.bg/article/Mariya-Gabriel-shte-polozhi-izpit-pred-EP-na-30-septemvri/193145/2/0", "text": "Еврокомисарят  , предложена за нов мандат, ще бъде изслушана в Европейския парламент на 30 септември. Това предвижда график, оповестен днес официално от ЕП.   Препитването ще продължи три часа - от 19,30 до 22,30 ч. българско време. Еврокомисарят ще отговаря на въпроси на евродепутати от комисиите по култура и образование, и по индустрия, изследвания и енергетика.   Мария Габриел ще отговаря за   в новата Еврокомисия.   В ресор   Габриел ще има за задача да създава перспективи пред новото поколение, каза още председателят. В този ресор е една от основните образователни програми на ЕС -  .", "date": "2019.09.19", "title": "Мария Габриел ще положи изпит пред ЕП на 30 септември"}
{"url": "http://epicenter.bg/article/Vissha-moda-s-balgarski-adres-na-Sofia-fashion-week/193132/10/84", "text": "Боряна Баташова и Боряна Димитрова потопиха залата в магическа атмосфера с музика и уникален денс светлинен пърформънс. Певицата с англески глас смени на сцената пищни рокли от Princess Fashion Studio и Miravision.    Вечерта откри Berna Moda с колекция SAVAGE BEAUTY, която е посветена специално за абитуриентките на 2020. Вярна на себе си дизайнерката отново показва женствени форми, ефирни материи и нежност в кройките и силуетите на колекцията. Водещите на събитието Елица Стойчева и Златина Иванова също блестяха в тоалети на марката.   Носителят на Златната Игла - Ради Лазарова и Модна къща Blink потопиха залата във феерията наречена “Отражения” (Reflections). Колекцията бе посрещната от бурни аплодисменти.     Вечерта продължи с ревю на младия дизайнер Карам Дая. Той представи колко неотразима и блестяща може да бъде една жена. Почеркът на дизайнера си личеше във всеки детайл, като същевременно надмина себе си, показвайки ready-to-wear лукс и нов поглед към вечерните тоалети.     Мъжки и дамски бутикови облекла от колекция Moonlight 2020 на модна къща Banderol развихриха въображението на публиката. А финалният модел - булка с чанове, озвучи залата с магнетични звуци и накара публиката да аплодира.   Последва новаторско, бляскаво и изключително атрактивно fashion show на бранда Corset. Музика и танци завладяха залата, а бляскавите тоалети бяха носени от атрактивните момичета на Code Fashion Party.     Колекция “Версай” на Miravision издигна блясъка до небесата. Красивите женствени модели дефилираха под нежна музика и стотици аплодисменти.   Kiara Fashion продължиха духа на Haute Couture вечерта с изобилие от цветове, актрактивни линии и нестандартни, но елегантни предложения за нежния пол.   За финал на модните дефилета, дизайнерът Стойка Новкова и Модна къща “Тонена” предложиха своята авторска феерия от рокли за смелите и женствени дами.    Преди да пренесе color партито в Street Lounge подиума на Sofia Fashion Week загря с изпълненията на Nelita, музиката на Zlatina Dimitrova и сексапилните танцьорки на Code Fashion Party.   ", "date": "2019.09.19", "title": "Висша мода с български адрес на Sofia fashion week"}
{"url": "http://epicenter.bg/article/Evgeniya-Zhivkova-predstavi--quot-Minimalistichen-shik-quot-/193159/10/84", "text": "Модна къща „Жени стил” с дизайнер Евгения Живкова представи есенно-зимната си колекция на тема: „Минималистичен шик” снощи.   Идеите за облеклата са вдъхновени от естетиката на минимализма в модата, чиято философия е да се отърсим от всичко излишно и да запазим само основните елементи в облеклото, които лесно влизат в синхрон помежду си. Изчистените линии и функционалността дават облик на моделите, които са насочени към работещата, амбициозна и взискателна жена.  Колекция „Минималистичен шик” есен-зима 2019-2020 на модна къща ‚Жени стил“ включва 60 облекла, разпределени в 9 теми. Материите, цветовете и десените са подбрани, така че да могат да се съчетават помежду си и това придава на облеклата шикозен вид. В колекцията са използвани: вълна, кашмир, тафта, шифон, трико, дантела и коприна.   Цветовете включват: тъмно синьо, цикламено, черно, бяло, сиво и тюркоазено, а десените са: дюс, каре, жакард – наподобяващ дамаска, флорални мотиви и райе.    Палтата и саката с различни дължини са абсолютно задължителни за този сезон. Те са с леко вталяване или без вталяване, с едноредно и двуредно закопчаване, а някои модели са изобщо без закопчаване.   Саката от кашмир с удължен силует могат да се носят като връхни дрехи. Те се комбинират с къси и дълги панталони с висока талия също и с елегантни къси рокли от шифон и тафта. При някои модели сака и палта има комбинация на различни цветове, десени и материи – като например вълна, тафта, каре, дантела и бродерия.    Роклите през този сезон са прави и леко разкроени с дължини около и под коляното. При някои модели в долната част има волани и плисета.   Малката черна рокля е представена в различни варианти – като например рокля-смокинг и класическа малка черна рокля. Също така за официални поводи дамите могат да облекат смокинг с втален или прав силует, съчетан с панталон.", "date": "2019.09.19", "title": "Евгения Живкова представи есенно-зимната си колекция \"Минималистичен шик\" на пищно модно шоу"}
{"url": "http://epicenter.bg/article/Germanski-doktor-s-mrachna-prognoza-za-zhivota-na-Shumaher/193095/8/0", "text": "Легендата Михаел Шумахер пострада изключително тежко по време на ски ваканцията си преди почти шест години и от тогава семейството му крие в дълбока тайна здравословното му състояние. Сега около него отново се разшумя, след като бившият пилот беше отведен в парижка болница за лечение на сърцето със стволови клетки по пионерски метод в медицината, съобщава    Лекуващият лекар Филип Менаш не пожела да коментира резултатите от терапията и остави журналистите да търсят мнения от други светила в тази област, които да направят заключенията си за Пилето на база известните до момента факти за състоянието му.  Швейцарското издание L'Ilustre направи най-задълбоченото разследване до момента и се свърза със смятания за най-добрия неврохирург в Европа проф. Ерих Ридерер, който е лекувал хиляди пациенти в състоянието на Шуми - вегетативно или полусъзнание. И за съжаление, неговите прогнози не са особено оптимистични.  \"Терапията, на която се подложи г-н Шумахер, е все още непозната за широката медицинска общественост. Едва шестима души са били третирани с нея. И винаги се касае за коронарен байпас. Ако наистина се окаже, че то помага за подобрение на състоянието на сърцето му, това е много добра новина, защото ако то е в добра кондиция, здравето също се подобрява.\"   \"За съжаление, това лечение няма никакво влияние върху неврологичното му състояние. Аз лекувам хора в такова положение от над 40 години и за жалост при тях не можем да говорим за излекуване, а само за подобряване на общото им състояние.\"   \"Продължителността на живота им варира и зависи от грижите, които се полагат за тях. Обикновено се касае за живот в период от около осем години в такова вегетативно състояние. Но предполагам, че за г-н Шумахер се полагат възможно най-добрите грижи, така че той сигурно е в по-добър вид от повечето пациенти с такава диагноза\", сподели проф. Ридерер. ", "date": "2019.09.19", "title": "Германски доктор с мрачна прогноза за живота на Шумахер"}
{"url": "http://epicenter.bg/article/Taybe-Yusein-si-osiguri-kvota-za-Olimpiadata/193143/8/73", "text": "Най-добрата ни състезателка по борба Тайбе Юсеин си осигури квота за Олимпийските игри в Токио, след като победи шведката Хенна Катарина Йохансон с 10-5 на четвъртфиналите в категория до 62 килограма на Световното първенство по борба в Нур-Султан, Казахстан, предаде БГНЕС. По-рано днес световната и европейска шампионка от 2018 година записа две убедителни победи с туш над шампионската на Азия Ксиаожуан Луо (Китай) и над румънката Криста Инче. С достигането си до полуфиналите Юсеин спечели квота за Токио 2020, а за място на финала тя ще спори с унгарката Мариана Шастин, като мачът ще се проведе след 15:00 часа българско време. В следобедния сеанс ще се бори и Юлияна Янева (65 кг) за бронзовия медал в неолимпийската категория до 65 кг, където нейна съперничка ще бъде състезаващата се за Азербайджан Елис Манолова, №1 в Европа за 2018. ", "date": "2019.09.19", "title": "Тайбе Юсеин си осигури квота за Олимпиадата"}
{"url": "http://epicenter.bg/article/Dimitar-Berbatov-prekratyava-futbolnata-si-kariera/193167/8/0", "text": "Най-добрият български футболист за 21-и век - Димитър Бербатов, официално обяви края на своята футболна кариера. Нападателят направи признанието в \"Спортното шоу на Дарик радио\".  Дългогодишният му футболен път бе повече от бележит и значим. Бербатов е юноша на \"Пирин\" (Благоевград), след което преминава в редиците на ЦСКА, пише  . Оттам Бербо реализира трансфер в Байер Леверкузен, за да играе в английските \"Тотнъм\", \"Манчестър Юнайтед\" и \"Фулъм\". След това Бербатов премина в Монако, за да завърши феноменалната си състезателна дейност в ПАОК и Керала Бластърс.", "date": "2019.09.19", "title": "Димитър Бербатов прекратява футболната си кариера"}
{"url": "http://epicenter.bg/article/Pentagonat-obyavi-za-avtentichni-zapisi-na-NLO/193087/7/0", "text": "Американското военно министерство официално признава, че три видеоклипа, записали среща между бойни пилоти и неидентифицирани летящи обекти (НЛО) са автентични.    Това става ясно от статия в престижното научнопопулярно списание \"Популяр механик\". Изданието се позовава на материал, публикуван в сайта на неправителствената организация \"Белк Велвет\", която поддържа онлайн архив от разсекретени документи на правителството на САЩ. Самата статия е плод на дългогодишно разследване. То включва неофициални разговори с правителствени служители, публикуване на предадените от тях тайни документи и множество съдебни дела срещу американските власти за разсекретяване на информация, свързана с НЛО. След продължителна борба автентичноста на кадрите е призната от американските военни, пише в. \"България днес\".    \"Военноморският флот определя обектите, съдържащи се в тези видеоклипове, като неидентифицирани въздушни явления\", заяви Джоузеф Градишър, официален говорител на заместник-началника на военноморските операции по информационната война.    От обясненията му става ясно, че за американските военни заснетите обекти са способни да извършват маневри, невъзможни за постигане според съвременното равнище на авиационните технологии.    Самите видеоклипове за първи път са публикувани през 2017 г. от вестник \"Ню Йорк Таймс\", но тогава военните отказват да потвърдят автентичността им. В журналистическия материал видеата са обозначени с имената FLIR1, Gimbal и GoFast. В статията се твърди, че те са заснети при среща между НЛО и военноморски самолети. На кадрите, записани от камери в бойни самолети, ясно си личат данни от военни сензори, които засичат и анализират мистериозния обект.    Първият видеоклип е с продължителност 34 секунди и е записан от пилот на самолет F/A-18. Мистериозният обект е наблюдаван с помощта на инфрачервената система за преден обзор. Учени, анализирали кадрите, коментират, че летящия обект няма крила или други особености, характерни за разузнавателните самолети. При това е способен на почти мигновено ускорение до много високи скорости, каквито нито една известна машина не може да постигне.    Второто видео е записано през 2004 г. отново от пилот на F/A-18. Мистериозният обект преди това е регистриран и от крайцера \"Принстън\". При по-близък оглед се оказа, че това е \"голям обект с белезникава овална форма\", която е с дължина приблизително 12 метра и надвиснал над водата на височина около 15 метра. При това обектът \"скача\" от едно място на друго, а водата под него буквално започва да кипи. Според пилота на самолета НЛО не е имало дюзи, крила или витло. Но е успяло да изпревари изтребителя без никакъв проблем.    При третото видео с различни сензори пилотът на самолета отново регистрира полета на мистериозен обект. При него е любопитно, че макар и движещо се с изключително висока скорост, НЛО-то е студено, което е невъзможно за изобретена от хора машина заради съпротивлението при триенето с въздуха по време на полет. Отделно летящият обект няма никакви крила и перки и не изпуска изгорели газове, което е характерно за всеки вид конвенционален турбинен двигател.    Последвал анализ на клиповете категорично доказва, че данните от сензорите не са добавени допълнително, а са напълно автентични. Това не пречи на военните да откажат да потвърдят истинността на клиповете.    След отказа на военните да потвърдят истинността на клиповете завежда дело по Закона за свободата на информацията. Целта му е да се получи отговор дали в американската армия притежава подобни видеоклипове. Така се стига и до официалния коментар на военните относно тяхната истинност и съдържание.    Това е само началото! Тепърва властите в различни страни ще пускат официална информация за срещи с НЛО. Очаквам след САЩ това да направят Русия и Китай. Наскоро на конгрес в Сан Марино американски официални представители ми признаха, че вече са получили разрешение да публикуват подобни данни\", коментира пред \"България Днес\" космическият изследовател проф. Лъчезар Филипов.    По думите му наскоро американските власти признават и за засечен от подводница в океана странен триъгълен обект.", "date": "2019.09.19", "title": "Пентагонът обяви за автентични записи на НЛО"}
{"url": "http://epicenter.bg/article/NASA--Samnyavame-se--che-do-2024-godina-shte-badat-izprateni-astronavti-na-Lunata/193089/7/0", "text": "Изпълняващият длъжността заместник на администратора на НАСА по пилотираните програми Кенет Бауърсокс постави под съмнение плановете за изпращане на американски астронавти на Луната през 2024 година, пише в. \"Вашингтон пост\".   Вестникът цитира изказването на представителя на НАСА, направено по време на изслушване пред комисията по наука, космос и технологии в Палатата на представителите на американския Конгрес. \r\n \r\n Баурсокс изтъкна, че космическото ведомство полага всички усилия за спазването на поставените срокове от Белия дом.   \"Но аз не бих гарантирал, че те няма да бъдат просрочени\", заяви специалистът. По неговите думи е много добре, че пред НАСА е поставена толкова амбициозна цел. Но за да има шансове за успех през 2024 година, ще трябва ведомството да даде отговори на куп технически и финансови въпроси. \"Най-важното за нас е да осъществим старта тогава, когато сме готови и мисията да се увенчае с успех. Много опасно е да се поставят конкретни срокове\", заяви Бауърсокс.   През есента НАСА обяви, че новата програма за усвояване на Луната е получила названието Артемида. Тя ще се състои от три етапа. \"Артемида 1\" предвижда непилотиран полет на космическия кораб \"Орион\" около Луната и завръщането му на Земята, заплануван за втората половина на 2020 година. Вторият етап - \"Артемида 2\" си поставя за цел прелитане около естествения ни спътник с екипаж на борда през 2022 година.   Мисията \"Артемида 3\" предвижда кацането на Луната на астронавти през 2024 година.   Източник: Канал 3", "date": "2019.09.19", "title": "НАСА: Съмняваме се, че до 2024 година ще бъдат изпратени астронавти на Луната"}
{"url": "http://epicenter.bg/article/Frantsiya-i-Italiya-iskat-avtomatichno-razpredelyane-na-spaseni-migranti-/193105/7/0", "text": "За нова, автоматична система за приемане на мигранти, спасени в Средиземно море, призоваха лидерите на Франция и Италия. Президентът Еманюел Макрон и премиерът Джузепе Конте се срещнаха късно снощи в Рим в стремежа си да поправят обтегнатите отношения между своите страни, предава БНР.    Според настоящата регулация отговорност за мигрантите носи първата държава на влизане в блока.    „ЕС не показа достатъчно солидарност със страните, където първо пристигат мигрантите, особено с Италия. Но Франция е готова да предприеме крачка напред по този въпрос в контекста на пълно преразглеждане на споразуменията от Дъблин. Надявам се, че можем да работим заедно за ново, по-силно и по-единно решение“, каза Макрон.    „Вярвам, че можем да защитим обща позиция в новата Европейска комисия, за да участват всички страни в някаква форма на европейска солидарност в тази област или да бъдат наказани финансово“, добави френският президент на съвместна пресконференция с Джузепе Конте.    Италианския министър-председател заяви от своя страна:    „Ние сме против нелегалната имиграция. Трябва да се справим с този феномен по конкретен начин, с нови, различни инициативи. Преди всичко - получих подкрепата на президента Макрон, за което му благодаря, за европейско решение, механизъм за справяне с преразпределението на мигрантите - за автоматично приемане на дял от всички новопристигащи хора, след като те са били спасени“.    Новото правителство в Италия предлага сделка, която ще сложи край на преговорите при всеки отделен случай за това кой да приеме спасените в Средиземно море мигранти.    Твърди се, че Франция и Германия са дали съгласието си за новата система, която ще включва още Люксембург, Малта, Португалия, Румъния и Испания.  ", "date": "2019.09.19", "title": "Франция и Италия искат автоматично разпределяне на спасени мигранти "}
{"url": "http://epicenter.bg/article/Dva-trusa-s-magnitud-6-2-raztarsiha-Indoneziya/193108/7/0", "text": "Два силни земни труса с магнитуд 6,2 и 6 степен разтърсиха за по-малко от половин час Индонезия. Земетресенията са регистрирани, съответно, в 10:06 часа и в 10:32 часа българско време. Епицентърът е на разстояние 155 км североизточно от Сурабая и е с дълбочина 613 км.   Източник: Канал 3", "date": "2019.09.19", "title": "Два труса с магнитуд 6,2 разтърсиха Индонезия"}
{"url": "http://epicenter.bg/article/Ministarat-na-otbranata-na-SASht--Amerika-ne-e-gotova-za-hibridna-voyna-s-Rusiya-/193118/7/96", "text": "САЩ не са готови за „хибридна“ война с Русия и във връзка с това имат намерение да коригират плановете за развитие на военното и други ведомства, заяви министърът на отбраната на страната Марк Еспър, цитиран от РИА Новости и \"Фокус\".    „Недиректната война“ или „войната чрез представителство“ е конфликт, зад чиито непосредствени участници седят по-големи играчи. Примери за такива войни са Корейската и първият етап на Виетнамската.    Изказвайки се на конференция на военновъздушните сили на САЩ, министърът изрази мнение, че Русия през последните години ефективно демонстрира провеждането на „косвени, хибридни бойни и военни операции в сивата зона“. Като пример той посочи събитията в Крим и Украйна, без да уточнява какво има предвид.    Киев и редица западни държави смятат, че Русия се намесва в делата на Украйна и е страна в конфликта в Донбас. Русия отрича това и нарича подобни твърдения недопустими. Москва многократно е заявявала, че не е страна в вътрешноукраинския конфликт и не участва в събитията на югоизток, не подкрепя милиции и не изпраща войски в Донбас, а се интересува от това, Украйна да преодолее политическата и икономическата криза, отбелязва руската агенция.    „Това говори, че те (Русия) знаят, че не искат и не могат да ни противостоят в конвенционална война и затова търсят други начини, за да ни предизвикват, да водят стратегическо съперничество на по-ниско ниво от директния въоръжен конфликт“, заяви Еспър.    „Това е нова форма на бойни действия. Искам да кажа, че в много отношения тук сме най-слабо подготвени и че трябва да сме готови за това. Ето защо сега изучаваме как се изготвят нашите планове за провеждане на кампаниите на различни театри (на военните действия) и се опитваме да излезем на ниво на стратегическо съперничество по-ниско от това равнище“, обясни министърът.    Той подчерта, че това се отнася не само за военните, но и за други ведомства на САЩ, които трябва „да променят тази стратегическа ситуация, като провеждат информационни кампании и други“.    „Добри сме във военните операции, но когато се окажем в тази сива зона, когато излезем от конвенционалния конфликт, това се превръща в изпитание за нас“, резюмира Еспър.  ", "date": "2019.09.19", "title": "Министърът на отбраната на САЩ: Америка не е готова за хибридна война с Русия "}
{"url": "http://epicenter.bg/article/Aladin-Tryudo--Kanadskiyat-premier-v-obyasnitelen-rezhim-zaradi-protivorechiva-snimka-/193121/7/0", "text": "Канадският премиер Джъстин Трюдо застраши предизборната си кампания след противоречива снимка, публикувана в училищен годишник.    Това се случи след като списание „Тайм” публикува изображение от 2001 г., на която Трюдо е облечен с роба и тюрбан на главата, а лицето, врата и ръцете му са боядисани в кафяво - практика, която в наши дни се приема за обидна към хората с различен цвят на кожата. Премиерът признава, че е предрешен като героя Аладин.    Според изданието това се случило по време на галавечер „Арабски нощи”.    Снимката е влязла в годишника 2000-2001 г. на частното училище „Уест Пойнт Грей”, където Трюдо е преподавал. Изданието цитира говорител на Либералната партия, която е потвърдила, че снимката е автентична.    „Трябваше да знам по-добре, но не знаех. Беше грешка. Не трябваше да го правя. Извинявам се искрено. Наистина съжалявам “, коментира Джъстин Трюдо.    По думите му не е имал представа, че подобни практики се смятат за расистки и обидни.    Канадецът е ревностен привърженик на мултикултурализма в страната.    Новината идва седмица след началото на предизборната кампания, където Либералната партия на Трюдо води усилена битка с консерваторите на Андрю Шийр, информира bTV.  ", "date": "2019.09.19", "title": "Канадският премиер се извини заради снимка, на която е боядисан в кафяво, маскиран като Аладин"}
{"url": "http://epicenter.bg/article/V-Gartsiya-zabraniha-pusheneto-v-prisastvieto-na-detsa-/193124/7/0", "text": "Гръцкият министър на здравеопазването Василис Кикиляс забрани пушенето на всички обществени места, където се намират деца. В южната ни съседка започва и кампания \"антидрога\". За продажба на алкохол и цигари на малолетни ще бъдат налагани глоби до 10 хиляди евро, съобщава БНР.    Министърът на здравеопазването заяви пред телевизионните медии, че продължава борбата срещу пушенето в присъствие на деца.    След забраната да се пуши в кола пред малолетни и глобата от 1500 евро е готова нова промяна в закона, която до края на месеца влиза в сила.    Министерството на здравеопазването забранява пушене на открити детски площадки, в двора на училища и детски градини. Парламентът ще гласува размера на глобите, които се очаква да надхвърлят хиляда евро.    Министър Кикиляс, който е лекар и бивш спортист, съобщи, че в началото на октомври стартира кампания срещу тютюнопушенето сред младите хора.    От началото на учебната година полицията извърши стотици проверки в училища за разпространение и употреба на наркотици.    Специалисти алармират, че възрастта за употреба на хашиш и марихуана е спаднала до 12-годишните.    Засилват се програмите \"антидрога\" с активното участие на родителите, съобщават от Министерството на образованието.  ", "date": "2019.09.19", "title": "В Гърция забраниха пушенето в присъствието на деца "}
{"url": "http://epicenter.bg/article/Netanyahu-prizova-nay-golemiya-si-sapernik-kam-shiroka-koalitsiya-/193125/7/0", "text": "Израелският премиер Бенямин Нетаняху заяви днес, че няма шанс за формиране на дясно правителство след парламентарните избори във вторник и призова основния си съперник Бени Ганц да се присъедини към него в широка коалиция на националното единство, предават Ройтерс и БНР.    По неокончателни данни от вота във вторник центристкият алианс на Ганц „Синьо и бяло“ ще има 32-33 места, а дясната „Ликуд“ на Нетаняху 31-32 в 120-местния Кнесет. При преброени 95% от гласовете воденият от „Ликуд“ блок ще има 55 депутати срещу 56 за лявоцентристкия алианс.    Нетаняху дори намекна за ротация на премиерския пост с Ганц, позовавайки се на споразумението между Шимон Перес и Ицхак Шамир от 80-те години на ХХ век.    Бенямин Нетаняху припомни днес, че левият Перес е формирал коалиция с консерватора Ицхак Шамир, в която двамата са поели на ротационен принцип премиерския пост между 1984 и 1988 г.    Израелският президент Реувен Ривлин, който е натоварен със задачата да одобри новото правителство, приветства призива на Нетаняху и го поздрави за инициативата.    Изненадващо Нетаняху и Бени Ганц си стиснаха ръцете под погледа на президента Рувен Ривлин. това стана на церемония в памет на Шимон Перес в Йерусалим.    \"Ще направя всичко възможно за предотвратяване на нови избори. Отговорността за това лежи върху избраниците на народа, в случая - на двете най-големи партии\", отбеляза президентът.  ", "date": "2019.09.19", "title": "Нетаняху призова най-големия си съперник към широка коалиция "}
{"url": "http://epicenter.bg/article/Kyoveshi-e-odobrena-za-glaven-prokuror-na-ES-/193127/7/0", "text": "Лаура Кьовеши е одобрена за главен прокурор на Европейския съюз, съобщи БГНЕС.   Тя беше единственият кандидат за поста. Преди това Кьовеши ръководеше антикорупционната прокуратурата на Румъния.    Нейният избор беше определен като “фантастичен” от Ска Келер. “Това е ясен знак за борбата срещу корупцията в Европа. Поздравления!”, написа европейската депутатка от “зелените” в профила си в Туитър.", "date": "2019.09.19", "title": "Кьовеши е одобрена за главен прокурор на ЕС "}
{"url": "http://epicenter.bg/article/Balgarin-opita-da-udushi-bebeto-si-v-Masachuzets--spipaha-go/193129/7/0", "text": "33-годишен българин е обвинен, че се опитал да удуши бебето си в Саут Ярмут, Масачузетс (градче в Кейп код), пише BG VOICE.   Димитър Даскалов пледира невинен във вторник в съда в Барнстабъл каунти. Според прокуратурата обаче има видео запис, който разкрива българина в опит да удуши едногодишното.   Според полицейския доклад видеото показва как Даскалов сменял памперса на бебето на дивана, но то плачело. В един момент той спрял да сменя памперса и насочил юмрука си към лявата буза и гърди на бебето, принуждавайки главата на бебето да се изкриви на ляво, а тялото му да се мушне между възглавниците на дивана. След това Даскалов хванал бебето за врата с дясната си ръка и го държал над главата си.   Докато държал бебето във въздуха, на видеото изглежда, че Даскалов държал десния си показалец под брадата и във врата на бебето. След това той свалил детето на дивана.   “Очите на детето изглеждат затворени, то реве и се опитва да си поеме въздух”, пише в доклада.   След като сменя памперса Даскалов продължава с грубите действия спрямо бебето преди да излезе извън кадър. Полицията арестувала Даскалов миналия четвъртък след като жена му се събудила от рева на невръстното дете. Тя намерила бебето със синини по ръката. Според нея той хвърлил детско камионче по нея и я порязал, пише в доклада от ареста. Даскалов продължил да я блъска и бута. Жената е бременна с второ дете от българина, според майката на Даскалов.   Според съдебните документи той пребивава в САЩ нелегално. Той влязал в САЩ през 2013 г. с работна виза, която изтекла през 2014 г. Съдът определи гаранция от 750 долара за Даскалов. Следващото му изслушване в съда е на 10 октомври. Българинът също така няма право да приближава детето, съпругата си или дома където живеят.", "date": "2019.09.19", "title": "Българин опита да удуши бебето си в Масачузетс, спипаха го"}
{"url": "http://epicenter.bg/article/Iztrebitel-F-16-na-belgiyskite-VVS-se-razbi-vav-Frantsiya-/193133/7/0", "text": "Изтребител Ф-16 на белгийските военновъздушни сили се разби днес в Западна Франция, предават АФП и БНР.    Двамата пилоти успешно са катапултирали. Парашутът на единия от тях обаче се е оплел в електропровод.    „Пилотът и помощник-пилотът са успели да катапултират. И двамата са локализирани и живи“, съобщиха местните власти.    Те допълниха, че единият пилот е спасен, провежда се операция по спасяването на другия.  ", "date": "2019.09.19", "title": "Изтребител Ф-16 на белгийските ВВС се разби във Франция "}
{"url": "http://epicenter.bg/article/Govoritel-na-Boris-Dzhonsan--London-nyama-da-predlaga-resheniya-za-Brekzit-v--izkustven-srok-quot--/193139/7/0", "text": "Говорител на премиера на Обединеното кралство Борис Джонсън увери, че Лондон ще представи решение за Брекзит, но не в рамките на „изкуствен срок“, предават AFP и \"Фокус\".    „Ще представим официални писмени решения, когато сме готови, а не в изкуствен срок и когато ЕС е категоричен, че ще се ангажира конструктивно с тях\", заяви говорителят на Джонсън.    Великобритания трябва да представи писмено предложение за алтернатива на сделката за Брекзит между Лондон и Брюксел, за да избегне излизане от Съюза без сделка, заяви говорител на премиера на Финландия Анти Рине по-рано през деня.    „Според премиера Рине, Обединеното кралство трябва да излезе с писмено предложение до края на този месец“, заяви говорителят.  ", "date": "2019.09.19", "title": "Говорител на Борис Джонсън: Лондон няма да предлага решения за Брекзит в „изкуствен срок\" "}
{"url": "http://epicenter.bg/article/Arestuvaha-shaman--tragnal-kam-Moskva--za-da-pravi-ekzorsizam-na-Putin/193147/7/0", "text": "Руската полиция арестува шаман, тръгнал пеш от Сибир към Москва, за да прави екзорсизъм на президента Владимир Путин, когото смята за \"демон\".   Шаманът Александър Габичев е арестуван край магистрала в Бурятия. Той е върнат в родната му Якутия, където го издирват за престъпление.    За ареста съобщи в YouTube последовател на шамана, който пътувал с него.    Александър Габичев започвал пътуването си през март и планирал да стигне в Москва през 2021 г. За целта трябвало да измине около 5000 км. Напоследък го придружавала малка група последователи. Това привлякло вниманието към него и довело не само до репортажи по телевизията, но и до проблеми с местните власти.    През август пристигането му в столицата на Бурятия - Улан Уде, предизвикало проблеми. Други шамани му забранили да влиза в града, а много от последователите му били арестувани. Последвали демонстрации в защита на задържаните.    Шаманите, които претендират, че контактуват с природните сили, някога са били много популярни в изолирания Сибир и Далечния изток. Съветската власт обаче ги забранява и те практикуват тайно. След разпадането на СССР интересът към тях нараства, но има много критики, че новите шамани нямат нищо общо с традициите от миналото.   Източник: Новини.бг", "date": "2019.09.19", "title": "Арестуваха шаман, тръгнал към Москва, за да прави екзорсизъм на Путин"}
{"url": "http://epicenter.bg/article/Varhovniyat-sad-v-London-obyavyava-reshenieto-si-za-zatvaryaneto-na-parlamenta-sledvashtata-sedmitsa/193172/7/0", "text": "Върховният съд във Великобритания ще обяви решението си следващата седмица във връзка с това дали прекъснатите парламентарни заседания, инициирани от премиера Борис Джонсън са законни, предават AFP и \"Фокус\".    “Знаем, че това дело трябва да бъде решено възможно най-бързо и се надяваме да можем да публикуваме нашето решение рано следащата седмица“, заяви съдия Бренда Хейл в третия и последен ден от прослушванията по делото.    Джонсън обяви, че парламентът ще прекрати дейността си за пет седмици, като депутатите ще се завърнат в пленарната зала на 14 октомври, малко преди обявената от правителството дата за Брекзит.    Консервативният лидер Джонсън настоява, че това е процедура, която ще даде възможност на правителството му да започне нова законодателна програма следващия месец.    Критиците на правителството го обвиниха в това, че се опитва да заглуши опозиционните депутати във важно време, в което трябва да бъдат обсъдени условията по евентуална сделка между Лондон и Брюксел.    „Трябва да повторя, че това дело не е за това кога и при какви условия Великобритания ще напусне Европейският съюз. Резултатите от това дело няма да определят това“, заяви още Хейл в края на делото. „Ние сме много притеснени за законността на решението на премиера да посъветва нейно величество (Кралица Елизабет II) да прекъсне временно заседанията на парламанета в тези конкретни дати“.    „Както чухме, това не е прост въпрос и ние ще обмислим внимателно всички твърдения, които ни бяха представени“, добави съдията.    Джонсън настоява, че Обединеното кралство трябва да напусне ЕС със или без сделка, но депутатите по-рано взеха решение, с което ще го задължат да поиска от съюза отсрочка за датата на Брекзит, в случай, че не бъде постигната сделка.  ", "date": "2019.09.19", "title": "Върховният съд в Лондон обявява решението си за затварянето на парламента следващата седмица"}
{"url": "http://epicenter.bg/article/Portugalskiyat-kandidat-za-evrokomisar-e-proveryavana-za-konflikt-na-interesi-/193173/7/0", "text": "Елиза Ферейра, предложена от Португалия за следващ мандат като еврокомисар, е проверявана за конфликт на интереси, потвърди днес говорител на Европейската комисия.    Тя, както и останалите кандидати за еврокомисари, са изпълнили задължението си да внесат в Европейския парламент заявления за конфликт на интереси преди да бъдат изслушани. По думите на говорителя, Ферейра е потърсила съдействието на правния отдел на ЕК по част от съдържанието на подаденото заявление.    Според съобщения в португалските медии, има съмнения, че Ферейра е облагодетелствала финансово съпруга си, докато е била в управата на националната банка. Евродепутатът Мари Тусен написа в Туитър, че Ферейра е регистрирала автомобила си в България, за да избегне по-високи данъци.    Ако бъде одобрена, Ферейра ще отговаря за средствата на ЕС за сближаване и регионално развитие.  ", "date": "2019.09.19", "title": "Португалският кандидат за еврокомисар е проверявана за конфликт  на интереси "}
{"url": "http://epicenter.bg/article/Blyaskavi-kinopremieri-v-programata-na-CineLibri-2019/193158/6/0", "text": "От 5 до 20 октомври София ще празнува по-добрата литература и нейните най-смели и печеливши превъплъщения на големия екран. От днес всички билети са в продажба!   На уебстраницата на фестивала www.cinelibri.com можете да проследите пълната програма по дни и кинозали – очакват ви 15 дни с 55 филма, 15 госта, 23 специални събития и галавечери, 3 театрални представления, 2 големи церемонии в зала 1 на НДК! Ярко завръщане в селенията на голямото кино правят режисьорите Роман Полански („Офицер и шпионин”), Беноа Жако („Казанова, последна любов”) и Павел Лунгин („Исав”). Ще се насладим на екранизации по текстове на Робърт Музил, Станислав Лем, Робърт Харис, Харуки Мураками, Давид Фоенкинос, Ясмина Кадра и много други. Герои в част от филмите са величави фигури от различни епохи и области на изкуството: Вирджиния Улф, Леонардо да Винчи, Никос Казандзакис, Уилям Шекспир, Едмон Ростан, Мишел Уелбек, Карл Лагерфелд, Стиг Ларшон, Дж. Р. Р. Толкин, Пиер Луис...   Някои от филмите ще бъдат излъчени в България веднага след като бяха отличени в Кан, Венеция, Торонто и на други престижни световни кинофоруми! Почитателите на Жулиет Бинош, Кейт Бланшет, Никол Кидман, Харви Кайтел, Бен Кингсли, Тим Рот и Клайв Оуен могат да бъдат спокойни. Тази есен CineLibri прави дълбок реверанс към режисьора визионер Стенли Кубрик и музикалната легенда Дейвд Боуи и отбелязва 250 години откакто Александър фон Хумболт измери света. Гвоздеят в конкурсната програма е копродукцията на Италия, Белгия и Франция „5 е съвършеното число”. Естетски, ироничен и изключително забавен криминален трилър, адаптация по култовия комикс на Игор Тувери, който събира на екран две от най-ярките звезди на съвременното италианско кино – Тони Сервило и Валерия Голино.   С трепет се очаква и екранизацията по романа на Роберт Зееталер „Продавачът на вестници и цигари”, която също ще се състезава за награда „Синелибри”. Това е нежна, сърцераздирателна история за един млад мъж и неговото приятелство със Зигмунд Фройд по време на нацистката окупация на Виена. В образа на Фройд се превъплъщава Бруно Ганц – това е една от последните му титанични роли.     Премиерата на филма в рамките на CineLibri ще се състои на 8 октомври от 20:30 ч. в кино „Одеон” в присъствието на екипа! Извън конкурса програмата е организирана в няколко модула: На живо от Космоса, Галавечери на културите, Звездна селекция, Документални филми, Театър по книга, Късометражно кино. Включени са и три от най-сполучливите български адаптации по литературни произведения от последните години. „Не се надявам на нищо, не се страхувам от нищо, аз съм свободен.” Това е Никос Казандзакис! Зрителите ще го разпознаят в едноименния филм на режисьора Янис Смарагдис, създаден по мотиви от автобиографичния роман „Рапорт пред Ел Греко”. В знак на уважение към вярната публика на фестивала, която обхваща зрители от няколко поколения, ще бъдат показани внушителни продукции като „Всичко е истина” на Кенет Брана, който ни връща към последните дни на великия драматург и поет Уилям Шекспир.   В модула „На живо от Космоса” е включен и филм, който вади от анонимност „бащата” на Сирано дьо Бержерак – Едмон Ростан. Премиерата на тази героична комедия, създадена през 1897 г., постига истински триумф във Франция и е последвана от 1000 представления. „Истинската история на бандата на Кели” е част от звездната селекция тази година и пристига у нас директно от фестивала в Торонто! Филмът по романа на двукратния носител на „Букър” Питър Кери е класическа приказка за бунтовник с кауза - един истински, но и малко недодялан Робин Худ, претворена на екран от Шон Грант, при това с умопомрачителен кастинг в лицето на Ръсел Кроу, Никълъс Холт, Джордж Маккей, Чарли Хънъм.   Друг акцент в този модул е „Песента на имената” - хипнотична история за приятелството, вярата, предателството и изкуплението, подписана от режисьора на „Червената цигулка” Франсоа Жирар и сценариста на „Вечният градинар” Джефри Кейн. Част от звездната филмова селекция е и новият филм на Ричард Линклейтър „Къде си, Бернадет?” с безупречната Кейт Бланшет. Микс от трагикомедия и мистерия, този сюжет ще прикове вниманието ви до самия финал, който е абсолютно непредвидим. Бланшет прави поредната си забележителна роля, влизайки в образа на асоциалната Бернадет Фокс, иначе талантлива архитектка, страдаща от агорафобия. Документалните филми, включени в програмата на фестивала, са изключително силни и заслужават внимание заради острата си социална проблематика. Става дума преди всичко за филма „Мъжът, който си играеше с огъня”, посветен на непримиримия разследващ журналист и писател Стиг Ларшон, автор на култовата трилогия „Милениум”.   Зрителите не бива да пропускат и разтърсващия филм „Чернобилска молитва” по книгата на Светлана Алексиевич, носителка на Нобелова награда за литература през 2015 година. Билетите за всички прожекции и съпътстващи срещи са вече в продажба в съответните киносалони и артпространства! Можете да закупите билети и онлайн на официалната страница на фестивала:  CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница www.cinelibri.com", "date": "2019.09.19", "title": "Бляскави кинопремиери в програмата на CineLibri  2019"}
{"url": "http://epicenter.bg/article/Bezplatni-prozhektsii-na-Dnite-na-turskoto-kino/193181/6/0", "text": "  И тази година жителите и гостите на столицата ще се насладят безплатно на фестивалните филми. В есените дни, посветени на турското кино, българските зрители ще се докоснат до многообразната тематика на турската кинематография, пресъздадена в запомнящи се образи, интригуващи съдби и колорит от емоции.   Премиерната прожекция в София е на 25 септември от 14:00 часа в Дома на киното и представя романтичната комедия „Говори колкото мъжа си“ /Kocan Kadar Konuş/. Режисьорът Къванч Баруйоню и сценаристът Шебнем Бурджуоглу по неповторим начин описват историята на  30-годишната Евсун /Езги Мола/, която е притисната от семейството си да намери любовта и най-после да мине под венчило. Това, обаче се оказва нелека задача.   Останалите четири заглавия са „Майчината ми рана“ /Annemin yarısı/, „Шампионът“ /Bizim için Şampiyon/, „Галиполи: Краят на пътя“ /Çanakkale: Yolun Sonu/ и „Кисели ябълки“ /Ekşi Elmalar/. Всички те сюжетно са изпълнени от непреходните човешки ценности – любов, семейство, вяра, прошка, достойнство, свобода и сила на духа.   Преплетени са с философските прозрения и душевни вълнения на героите, а феерията от цветове, костюми и приказни природни картини допълват майсторската актьорска игра и увличат зрителите в неповторимо пътуване из необятния свят на седмото изкуство, пресъздаден от талантливите режисьори и сценаристи.     „Говори колкото мъжа си“ /Kocan Kadar Konuş/                       „Шампионът“ /Bizim için Şampiyon/                                                   „Кисели ябълки“ /Ekşi Elmalar/                                                        „Галиполи: Краят на пътя“ /Çanakkale Yolun Sonu/       „Майчината ми рана“ /Annemin yarısı/", "date": "2019.09.19", "title": "Безплатни прожекции на  Дните на турското кино"}
{"url": "http://epicenter.bg/article/Vladimir-Kostov--Kakvo-e-Vtorata-svetovna-voyna/193098/11/0", "text": "  В последните месеци манипулациите на емоциите, около Втората световна война, направо избуяха. Кои са били поробени и от кого са освободени, кои помнят и са благодарни, кои са предатели и неблагодарници? Има и истини, и преиначени истини. Както е при всяка манипулация.    Само ще спечелим, ако не се оставим на манипулациите на емоциите, пораждани от историята. И оценяваме Втората световна война главно, и преди всичко, като етап в титаничната борба за световно лидерство. Сблъсъкът между двете противостоящи си тогава коалиции е само един етап в тази борба. Нищо повече.    Амбицията за световно лидерство е стара почти, колкото историята. Александър Македонски, римските императори, Атила, османските султани, та до Наполеон - всеки се е стремял да завладее света. Да подчини територии и население.    До средата на XIX век. Тогава, под влияние на работническото движение и на идеите на анархисти, комунисти, социалисти, започва да се налага разбирането, че главното не е завладяването на територии. Големите държави започват да се борят за лидерска позиция, която да дава възможност да се диктува общественото развитие.    Амбицията на новите обществени сили е да превърнат ХХ век във време на схватка между труда и капитала, между масите експлоатирани и държавите, владени от експлоататорите. Но тази амбиция е едно, а потенциалът на големите държави - друго. Последните се хвърлят в поредна война помежду си - Първата световна. След пет години унищожителен конфликт, версайските договори записват за историята кои са победители, и кои - победени.    Но в никоя от клаузите не са наименовани главният победител и главният победен. Защото главен победител е държавната машина на капитализма, която запазва ролята си в обществото. И главен победен - експлоатираните, които мечтаеха да освободят обществото от експлоататорите.    И все пак, в края на Първата световна война, почти извън нея, възниква нещо ново. Царска Русия пада под ударите на болшевишки преврат. На световната сцена излиза нов играч - Съветска Русия, по-късно - СССР. Новата държава прокламира, че застава на страната на експлоатираните в целия свят. Останалите големи държави преценяват веднага, че това заплашва самите им основи. Поемат задружна военна интервенция, за да я смачкат. Не защото се боят от големината й - толкова време са съжителствували с царска Русия - а заради прокламираната от нея солидарност със световния пролетариат.    Редица обстоятелства не позволяват на интервентите да осъществят замисъла си - да върнат на власт останките от царския режим. Съветска Русия остава болшевишка. Други обстоятелства - от международен характер, но най-вече последвалото развитие на самия болшевишки режим - не позволяват солидарността на СССР със световния пролетариат да се материализира.    В двете десетилетия между Първата и Втората световни войни, СССР не само не успява да оглави някакво движение на световния пролетариат, но и официално прокламира, че социализмът ще се изгражда в една страна - именно СССР. Успокоява ли това другите големи? Ни най-малко. Те гледат на СССР с подозрение и неприязън. Все пак, по-добре да го няма, говори поведението им.    В 30-те години на ХХ век, в Германия властта е поета от Хитлер. Национал-социалистите са недоволни от версайската система и стават изразители на разбираемата амбиция на германската капиталистическа държава да заеме отново място между водещите в света. А защо не и като лидер?    От първите стъпки на хитлеризма е очевидно, че той ще доведе до нова световна война. Заемат ли се останалите да го възспрат? Не, разбира се. Великобритания, Франция, САЩ - всяка по своему - се надяват, че хитлеристка Германия ще се нахвърли срещу СССР и ще изпълни това, което чуждестранната интервенция след 1918 не успява. А именно - да сложи край на болшевишкия режим. След това - ще се види. СССР от своя страна се надява, че Хитлер ще атакува англо-американците. И съответно ще се отслабят едни-други. След това - ще се види.    Събитията от лятото на 1939 до края на 1941 довеждат до резултат, който не са предвиждали нито в западни столици, нито в Берлин, нито в Москва. Обстановката заставя СССР, Великобритания и САЩ да се обединят в коалиция, която с цената на изключителни жертви, извоюва победа над хитлеристка Германия и съюзниците й в 1945 година.    Няма съмнение, че победата на антихитлеристката коалиция е в полза на човечеството.    Но дали, както е след Първата световна война, и след Втората, не се мълчи за главното, което тя означава в борбата за световно лидерство? След Втората световна война, говорейки на думи срещу експлоататорите, СССР се нарежда в световното управление, заедно с водещите капиталистически държави. Като една от тях - не на думи, но по същество. Да, хитлеристка Германия е победена. Но главното удовлетворение за водещите капиталистически държави, начело със САЩ, е фактът, че отново е избегнато излизането на първата линия на основния конфликт на ХХ век - този между експлоататорите и експлоатираните.    Приоритетът на този проблем пред всичко останало се потвърждава от развитието след 1945. Западните сили, водени от САЩ, не забравят, че в един момент Съветска Русия се е обявявала за солидарност със световния пролетариат. Ако въпреки развитието й като бюрократична система, въпреки изграждането от нея на зона на влияние, както е практика на западните държави, тя в някой момент се върне към “младежките си увлечения”? За да предотврати подобна евентуалност, Западът води “студената война”, и - за разлика от интервенцията от 1918 - я печели. Не без обективното съдействие на част от управляващата в СССР бюрокрация.    Но както потвърдиха и последните три десетилетия, нищо в геополитическото развитие не е окончателно. Никоя победа, и никое поражение, не са еднозначни. Въпреки лидерството на САЩ, като най-мощна капиталистическа държава, светът отново е под все по-голямото напрежение на конфликта между експлоататори и експлоатирани. Както и да се нарича това днес. И големи и малки държави, но и национални и социални общности, ще изиграят в бъдещите конфликти роли, които днес не успяваме и да въобразим.", "date": "2019.09.19", "title": "Владимир Костов: Какво е Втората световна война"}
{"url": "http://epicenter.bg/article/-Vzglyad--Ruskiyat-gaz-tragva-prez-Balgariya-v-obhod-na-Ukrayna-/193112/11/33", "text": "България, която преди няколко години се отказа от „Южен поток“, започва строителството на „Балкански поток“. Ден по-рано София заяви, че е невъзможно АЕЦ „Белене“ да бъде построена без Русия. Преди време България спря и двата проекта в собствен ущърб по искане на САЩ. Газопроводът, безспорно, е изгоден за София, а Русия ще получи нови възможности да доставя газ в Южна Европа в обход на Украйна, пише авторитетното руско издание „Взгляд“ в материал, представен от Агенция \"Фокус\" без редакторска намеса.    България започва да строи газопровода „Балкански поток“ с руско участие. Това съобщи в сряда българският премиер Бойко Борисов след преговори с министъра на промишлеността и търговията на Русия Денис Мантуров. „След провала на „Южен поток“, на Балканите сега се дава нов шанс да реализират проект за строителство на глобален газопровод“, цитира думите на българския премиер ТАСС.    По думите на Борисов, „90% от тръбите за „Балкански поток“ вече са доставени в България от Русия и още утре започваме да ги слагаме по трасето“.  „Финансирането е осигурено, до края на януари 2020 година ще бъдат построени 308 км от газопровода“, разказа българският премиер. Борисов, разбира се, не без причина си спомни за провала на „Южен поток“.    Припомняме, че международният проект за газопровод, който трябваше да мине по дъното на Черно море до българската Варна, бе прекъснат през 2014 година именно по вина на българските власти. Тогавашният премиер Пламен Орешарски след среща с американски бизнесмени заяви, че работата се преустановява „до отстраняване на забележките на Европейската комисия“.    След това Москва, както е известно, се ориентира към руско-турски тръбопроводни проекти. От 2017 година с пълен ход върви строителството на „Турски поток“. По-късно Бойко Борисов се извини пред Владимир Путин за провалянето на „Южен поток“ от България и благодари на Москва за това, „че не ни се сърди по този повод“. И този път на срещата с Мантуров българският премиер подчерта: „Никой от нас никога не е имал намерение да разрушава“ руско-българските „исторически и приятелски отношения“.    Борисов, който е министър-председател на България за трети път, нееднократно е говорил за историческото приятелство между двата народа. Например, така беше по време на визитата на Владимир Путин през 2010 година – тогава Борисов подари на руския лидер кученце „от типично българска порода“. Но по-късно Борисов си е позволявал и не съвсем дружески изказвания: конкретно, той е посочвал Русия за сериозна външнополитическа заплаха. В докменти на българския Министерски съвет, под които стои подписа на премиера, се твърди, че действията на Русия са „източник на регионална нестабилност и заплашват свободната и мирна Европа“.    Конфликтни сигнали все още идват от София. От една страна, българската страна уверява: изпълнението на проекта за АЕЦ „Белене“ е невъзможно без участието на Росатом. Български съд отхвърли искове срещу \"Турски поток\", проект с руско участие. От друга страна, официалната София си позволява откровено недружелюбни действия: външното министерство на страната обяви освобождението на европейските държави от Съветския съюз по време на войната с Германия за „съмнителна историческа теза“. Лидерът на движение „Русофили“, бивш депутат в българския парламент Николай Малинов, беше арестуван по обвинение в шпионаж.    Отбелязваме обаче, че ръководителят на Министерството на промишлеността и търговията на Русия Денис Мантуров каза в навечерието, че „шпионският“ скандал няма да повлияе на приятелските и бизнес отношенията на двете страни. „Скандалът не беше в Русия, а в България, не го обсъждахме. Мисля, че българската страна разбира добре ситуацията“, цитира руският министър РИА Новости. В същото време Мантуров отбеляза: „Надявам се, че тези, които обичат Русия и руския език, няма да получават обвинения в шпионаж“. Организацията, която се ръководи от арестувания Малинов, отбелязваме, се занимава с развитието на културните контакти с Русия.    Пълноценното сътрудничество между Москва и София очевидно се възобновява, казват експертите.    „В българските училища се изучава руски език, всяка година броят на българските студенти в руските университети се увеличава. Това е добра основа, за да продължим традиционното сътрудничество и новите поколения да се уважават помежду си“, отбеляза Мантуров на срещата с Борисов.    Български експерти, намиращи се в опозиция на премиера Борисов, приветстват предприетия от Москва ход - но припомнят двойствеността на позицията на настоящия държавен глава.    „Мисля, че това е истински обрат в отношенията между двете страни, след като преди пет години заради натиск от Вашингтон и Брюксел България спря строителството на „Южен поток“. И съответно спря другия голям проект – строителството на АЕЦ в Белене“, заяви пред „Взгляд“ общественият деец, представител на опозиционната Българска социалистическа партия (БСП) Светлана Шаренкова. Това се случи, след като в България дойде тогавашният държавен секретар на САЩ Хилари Клинтън, припомни Шаренкова. „Буквално няколко дни след визитата проектът за строителство на АЕЦ в Белене бе замразен от правителството начело със същия Бойко Борисов“.    „Мнозинството от българските граждани подкрепят проекта „Балкански поток“ и ще бъдат изключително доволни, ако той бъде реализиран“, подчертава Шаренкова“. „В същото време трябва да помним, че няколко пъти видяхме началото на строителството и част от„ Южен поток“, и АЕЦ„ Белене“- проекти, които са много важни за българската икономика, но след това тези проекти бяха замразени“, отбеляза българският общественик.    „След срещата на междуправителствената комисия на България и Русия чухме добра новина, че проектът е стартирал. Сега най-важното е, че България да държи на думата си, да не нарушава сроковете на проекта. И от 1 януари руският газ да започне да тече на българска територия“, обобщи Шаренкова.    Президентът на Центъра за стратегически комуникации Дмитрий Абзалов припомни третия проект, от който българските власти се отказаха - освен Южен поток и атомната електроцентрала, това е газопроводът Бургас-Александруполис, който трябваше да тръгне от България към Гърция, заобикаляйки турските проливи.  Абзалов припомни пред „Взгляд“:    „Всичките три проекта бяха торпилирани именно от Бойко Борисов“.    Това решение на българския премиер, направено в угода на европейските партньори, е предизвикало масови народни протести заради ръста на тарифите за жилищни и комунални услуги, отбеляза събеседникът на изданието.    Според него България е решила да създаде Балканския поток, след изпълнението на проекта „Турски поток“. „От четирите линии, които „Турски поток“ предполага, две ще бъдат предназначени за потребление от Турция, а останалите ще бъдат насочени към Европейския съюз в две посоки. Първият - северен - трябва да мине през Балканите и да отиде на север от Италия. Вторият - южен - ще премине през Гърция. Съответно бяха сключени споразумения с някои европейски държави, а България беше юридически партньор. И сега България всъщност се е съгласила да изгради този маршрут. Тоест, получи същия „Южен поток“, но при по-неблагоприятни условия. „Балканският поток“ увеличава вероятността от трета и четвърта линия“, обясни експертът.    Според него България се застрахова от възможни рискове с тръбопроводите „Северен поток 1“ и „Северен поток 2“, тъй като енергийните изисквания на ЕС няма да се прилагат за „Балканския поток“ в същата степен, както за руските трансгранични газопроводи. „На фона на трудните отношения с Украйна и спада на производството на газ в ЕС достъпът на България до газ ще бъде доста обещаващ. За България това е добро средство за повишаване на енергийната й сигурност, а за Москва това е удачен партньор за реализирането на европейската част от проекта „Турски поток“, каза Абзалов.    Според него, случилото се показва, че българската икономика се обръща към Русия. Достъпният газ ще помогне на страната да понижи производствени разходи и да получи конкурентни предимства на външните пазари; в допълнение, ще има забележим спад в цената на комуналните услуги, каза Абзалов.    Експертът посочва и друг сюжет, свързан с „Балкански поток“. Италиано-саудитският консорциум Arkad, който експерти свързват със саудитския, а не италианския капитал, е обявен за победител в конкурса за избор на генерален изпълнител за изграждането на продължението на „Турски поток“ в България. През май друг консорциум, наречен „Газово развитие и разширение в България“ (ГДЕБ), беше определен за изпълнител на строителството на тръбата. ГДЕБ включва компания, която е свързана с Руската тръбна металургична компания (ТМК).    Абзалов не е изненадан от това развитие на събитията. Той отбеляза, че София активно привлича саудитски инвестиции. Освен това Саудитска Арабия активизира усилията си на фона на конкуренцията с Китай за европейския пазар. Така руският газ ще отиде в България през саудитската тръба, казва експертът.   „Представители на Близкия изток участват активно като изпълнители. Първоначално саудитите бяха сериозно представени в страната. Фондовете на ОАЕ и Саудитска Арабия са много активни в България“, обобщи Абзалов.  ", "date": "2019.09.19", "title": "„Взгляд“: Руският газ тръгва през България в обход на Украйна "}
{"url": "http://epicenter.bg/article/Svetlana-Sharenkova--Makkartizmat-li-se-zavrashta-/193160/11/0", "text": "    Маккартизмът е тъмен период в историята на САЩ. Свързан е с шпиономания, със съдебни репресии и цензура, с масово следене и подслушване, с прекършването на съдбите на хиляди интелектуалци само по подозрение в симпатии към комунистическия идеал и Съветския съюз.   Колкото и невероятно да звучи, днес, 30 години след края на Студената война, в условията на многополюсен свят (така както прогнозираха акад. Евгений Примаков и Хенри Кисинджър) маккартизмът се възражда в безумен вид.   Възражда се не къде да е, а... в България чрез вездесъщия атлантик Соломон Паси, който е зает главно с това да брои руски шпиони, при това – в геометрична прогресия.   Паси обяви, че само в руското посолство работят 68 разузнавачи на Кремъл, а извън него „под пагон” ?  били още 100-200!? И понеже дипломатите в руското посолство са доста под 68 души, най-вероятно той в своя шизофренен списък включва и техните жени и деца.   Но върхът на неговото русофобско безумие беше призивът му за изгонване на посланика на Русия Анатолий Макаров от България, защото бил началник на всички руски ”шпиони” у нас!?   Паси едва ли сам вярва в това, което говори? Като бивш външен министър знае, че обявяването на един посланик за персона нон грата е радикална стъпка, предшестваща скъсване на дипломатическите отношения или война.   Този призив днес е провокация срещу националния интерес на България! Въпросът е защо я прави? Може би защото напоследък конкуренцията между евро-атлантическите групи у нас се изостря – Атлантически клуб, Атлантически съвет, а и новият „мозъчен” тръст на Цветан Цветанов. Явно Паси се опитва да трупа точки пред „началствата” отвън.   Или пък това е отчаян опит да бъдат саботирани стратегическите енергийни проекти - газовият „Балкански поток” и АЕЦ „Белене”. Спирането на тези проекти преди години под външен натиск бе истинско престъпление срещу българската икономика. Отново ли готвят България да падне в този капан, който Паси безотговорно залага!?   Докога гласовити русофоби ще тровят двустранните отношения и ще провокират емоциите и идеите на близо 80% от българите!?   Докога с антидипломация ще вредим на националните си интереси, които изискват балансирана политика в новия многополюсен свят.   Паси нарочи посланик Анатолий Макаров за „шпионин”!?. За разлика от него и от други ръководни кадри на днешното българското Външно министерство, които в дипломацията се държат като слонове в стъкларски магазин, посланик  Анатолий Макаров е достоен професионалист, дипломат с огромен опит – възпитаник на световно признатата руска дипломатическа школа на Горчаков, Громико, Примаков, Лавров...   И най-важното – Анатилий Макаров е голям и искрен приятел на България, доказва това всекидневно – няма регион в страната, който да не е посетил, провел е хиляди срещи с държавни институции, с президент и премиер, с кметове, с обществени организации, с интелектуалци, с граждани. Работи искрено, активно и резултатите се виждат – достойно отбелязване на 140-ата годишнина от Руско-турската освободителна война и българо-руските дипломатически отношения, рестарт на диалога на най-високо равнище и на енергийните проекти, подписване на договора за „Балкански поток”, успешно проведено заседание на българо-руската икономическа комисия.   В последните критични за двустранните отношения седмици именно човешкият и професионален такт на посланик Макаров тушира напрежението, създадено с декларация от Министерството на външните работи. Последното бе оценено високо и от премиера Бойко Борисов. На този фон заканите и заплахите на Паси звучат крайно нелепо и антибългарски.   ", "date": "2019.09.19", "title": "Светлана Шаренкова: Маккартизмът ли се завръща?"}
{"url": "http://epicenter.bg/article/Elektrostomanodobiven-tseh-obgazil-Pernik-/193120/4/0", "text": "Установен е източник на замърсяването на атмосферния въздух в Перник, съобщиха от местната РИОСВ.    По сигнали на граждани за остра и задушлива миризма на бакелит в района на пернишкия квартал „Църква” и село Кралев дол, снощи експерти от екоинспекцията са извършили спешна проверка. Констатирано е, че източник на неприятните миризми е Електростоманодобивният цех на „Стомана индъстри“.    Към дружеството ще бъдат предприети административно наказателни действия за неизпълнение на условие от комплексното разрешително, а именно - дейностите да се извършват по начин, недопускащ разпространението на миризми извън границите на производствената площадка.    Предвидената имуществена санкция по Закона за опазване на околната среда е от 10 000 до 500 000 лв.     ", "date": "2019.09.19", "title": "Електростоманодобивен цех обгазил Перник "}
{"url": "http://epicenter.bg/article/MRRB--104-ot-kameri-na-tol-sistemata-sa-na-magistrali-i-parvoklasni-patishta/193144/4/0", "text": "104 от монтираните и предадени на Агенция „Пътна инфраструктура“ (АПИ) 200 нови и дооборудвани стационарни контролни точки – част от Електронната система за събиране на пътни такси на база време (винетка) и на база изминато разстояние (тол), са на автомагистрали и първокласни пътища. Новите съоръжения, които ще контролират за платена пътна такса на магистралите, са 19. По пътищата първи клас са монтирани 85 стационарни контролни точки, от които 23 са нови и 62 дооборудвани, съобщиха от МРРБ.   По второкласните пътища са разположени 64 рамки (36 нови и 28 дооборудвани), а по третокласните – 32 контролни точки (22 нови и 10 дооборудвани). Това посочва министърът на регионалното развитие и благоустройството Петя Аврамова в писмен отговор на депутатски въпрос.    Изпълнителят по договора за проектиране, изграждане и въвеждане на електронната система за събиране на пътни такси – „Капш Трафик Солюшънс“ ДЗЗД, предаде на 16 август 2019 г. на АПИ 200 стационарни контролни точки. Съгласно договора, до 9 февруари 2020 г. изпълнителят следва да дооборудва с камери още 95 съществуващи трафик рамки, от които около 50 са на автомагистрали.    Контролът и правоприлагането за платена пътна такса се осъществяват и от 105 мобилни екипа на Националното тол управление, които от началото на 2019 г. следят за платени електронни винетки.    Функцията на т.нар. портални рамки е единствено контролна и информацията от тях се използва за установяване на нарушителите. На рамките няма да се плаща тол такса и няма да се продават маршрутни карти.    След въвеждането на тол системата АПИ ще предлага маршрутни карти по познатите канали за продажба на електронни винетки – на сайта www.bgtoll.bg, от мобилното приложение, на терминали за самотаксуване и на около 50 гишета (в областните пътни управления и на ГКПП „Кулата“, „Калотина“, в близост до „Капитан Андреево“ и „Дунав мост“ при Русе и при Видин), на които ще се плаща в брой.   Маршрутни карти ще се предлагат и в пунктовете за продажба на националните и европейски доставчици на услуга с отчитане на изминато разстояние, с които АПИ има договори.    Проект на дигитална карта с тестовото покритие на пътища с тол такси е предадена на членовете на Обществения консултативен съвет по въвеждане в експлоатация на електронната система за таксуване на база време и изминато разстояние към министъра на регионалното развитие и благоустройството.   След като покритието на пътищата, за които ще се дължи тол такса от тежкотоварните превозни средства, бъде одобрено с решение на Министерския съвет, дигиталната карта ще бъде предадена на националните и европейски доставчици на услуги на база изминато разстояние – тол, които имат договори с АПИ.", "date": "2019.09.19", "title": "МРРБ: 104 от камерите на тол системата са на магистрали и първокласни пътища"}
{"url": "http://epicenter.bg/article/Biznesat-e-nedovolen-ot-negativnite-novini-v-balgarskite-medii--VIDEO--/193146/4/0", "text": "      Това показва проучване на общественото мнение, проведено от Агенция „Тренд“ по поръчка на Германо-българската търговско индустриална камара (ГБТИК) и група партньорски бизнес организации, участващи в съвместна инициатива под наслов „За да успеем в България“. Инициативата и резултатите от проучването бяха представени на пресконференция днес (19 септември 2019 г.) от Лидия Шулева – председател на Специализираната комисия по икономическо развитие към ГБТИК и основен координатор на инициативата, и Димитър Ганев – съосновател на Агенция „Тренд“,    Инициативата „За да успеем в България“ е провокирана от отказа от страна на електронните медии да споменават фирмени и продуктови наименования с информационна, а не с рекламна цел, с което лишават аудиторията от пълноценна информация и ограничават възможностите за развитие на корпоративната социална отговорност. В резултат на това, до българските граждани (най-вече до младите хора) не достига необходимата информация за съществуващите възможности за пълноценна и качествена трудова реализация в български компании, предлагащи отлични условия за труд и кариерно израстване. Според Лидия Шулева, „липсата на информация в електронните медии за успешни български предприятия и за условията на работа в тях е една от причините много млади хора да смятат, че в България няма добри условия за професионална реализация“.    Основен инициатор на „За да успеем в България“ е ГБТИК, но за кратко време към инициативата бяха привлечени и други бизнес организации, сред които Асоциацията на индустриалния капитал в България (АИКБ), Българската стопанска камара (БСК), Адвантидж Австрия, Българо-румънската търговско-промишлена палата (БРТПП) както и Българската търговско-промишлена палата (БТПП), Конфиндустрия България, Френско-българската търговска и индустриална камара (ФБТИК) и Шведско-българската търговска камара (SweCham).    Организаторите стартираха кампанията с възлагането на социологическо проучване за нагласите на българското общество към процесите в икономиката и стопанските субекти, както и към начина на медийното им отразяване. Предстои в средата на месец ноември да се проведе кръгла маса, на която да бъдат поканени всички заинтересовани страни за открита дискусия по проблема. На следващ етап ще се пристъпи към подготовка на предложения за нормативни промени, които да осигурят възможността за обективно представяне на икономическите достижения на българските предприятия, а аудиторията да бъде пълноценно информирана по възможно най-обективния начин.    Проучването на „Тренд“ е представително, проведено е през м. юли 2019 г. и се базира на отговорите на 1010 пълнолетни български граждани, интервюирани „лице в лице“. Ето какво още показват данните:     докато почти половината (49%) са на обратното мнение. Най-позитивни изглеждат най-младите (18-29 г.), докато тези над 70 години са най-песимистични за развитието на икономиката в България.     17% са на обратното мнение. Младите в по-голям дял искат да научават повече за български предприемачи и успешни български предприятия за разлика от по-възрастните. Хората с по-висока образователна степен биха искали да научават повече за сметка на тези с основно и по-ниско образование.     а само 18% са на обратното мнение.     докато 34% са на обратното мнение. Тук отново се отчитат разлики по отношение на възрастовите категории – младите са по-оптимистично настроение и в по-големи дялове са на мнение, че може да се развива успешен бизнес в България. По-възрастните са на противоположното мнение. Живеещите в столицата и в областните градове в по-големи дялове смятат, че може да се прави успешен бизнес.     в България. 42% са на обратното мнение. Единствено при хората с висше образование делът на посочващите, че има, е по-висок от тези на обратното мнение. При най-младите двете опции са в практически паритет като стойности.     39% свързват успешното икономическо развитие с откриването на нови работни места. 33% са на мнение, че трябва да се изграждат нови предприятия. Малко под две трети са на мнение, че е необходимо привличане на чужди инвестиции, а 19% - модерна индустрия. 12% от българите смятат, че за успешно икономическо развитие е необходимо изграждане на съвременна инфраструктура.     докато едва 12% са на обратното мнение. 36% не знаят или не могат да преценят. Тук трябва да се отчита и определена доза патриотично чувство по отношение на родното производство.   , които са успешни на световния пазар. Едва една пета пък декларират, че познават.     преди няколко години, а само 2% в рамките на месеца, в който се проведе проучването.     докато само 11% посочват, че позитивните новини преобладават.    „Ключовата ни цел е да обърнем тренда и добрите новини да станат преобладаващи, за да се провокират по-позитивни нагласи у българите.   Това не помага на никого, нито на отделния човек да иска да бъде по-успешен, нито на страната ни като цяло. За съжаление, успешната икономика в България е анонимна и е в информационно затъмнение“, сподели Лидия Шулева.    Според председателя на БСК Радосвет Радев, не медиите са 100% виновни и вероятно има и известна доза автоцензура.    „Ние не говорим за скритата позиционна реклама на предприятията. Искаме ясно да се споменават тези организации, когато са направили нещо позитивно за обществото.   Представете си, те абсолютно садистично са наказани от регламентите в България. Предприемачите, освен всичко друго, са част от обществото и то им е точно толкова скъпо, колкото и всичко останало. Затова, заедно с другите бизнес организации, ще поискаме нормативна промяна, защото текстът е двусмислен и тази двусмисленост позволява на надзорните органи и медиите да го интерпретират според интелигентността на работещите в тях. Преди шест години имаше едно Указание на СЕМ, което дава някакво разграничение на „реклама“ и „информация“, но оттогава съставът на СЕМ се е сменил шест или седем пъти. Въпросът трябва да бъде уреден с нормативен текст, а не с указание на един регулаторен орган“, каза Радосвет Радев.    „Целта на инициатива е заедно да намерим решение на проблема с липсата на позитивна информация за успехите на бизнеса в България и да покажем реалната картина на българското общество.   и на Организацията за икономическо сътрудничество и развитие, към която сме се запътили. Според данните им откакто сме в ЕС имаме над 1/3 ръст на БВП по съпоставими цени на глава от населението. А за този период средната работна заплата по номинал у нас е нарастнала 3 пъти. Износът ни също бележи ръст, като водещи сектори са тези с висока добавена стойност като машиностроенето и електротехниката. Това очевидно масово не се знае от българите“, заяви Васил Велев, председател на УС на АИКБ.  ", "date": "2019.09.19", "title": "Бизнесът е недоволен от негативните новини в българските медии (ВИДЕО) "}
{"url": "http://epicenter.bg/article/Treti-sluchay-na-afrikanska-chuma-po-svinete-e-ustanoven-v-rayona-na-Blagoevgrad/193148/4/0", "text": "Инж. Дамян Дамянов, директор на Югозападно държавно предприятие, съобщи за трети случай на заболяването африканска чума по свинете е установен на територията на Благоевград, предаде Радио „Фокус“ – Пирин .   „В неделя на границата на Национален парк „Пирин“ е открит труп на умряла дива свиня, който е дал положителен резултат за заболяването африканска чума по свинете. По-късно днес очакваме заповед на Агенцията по безопасност на храните и на Агенцията по горите, за да видим какъв периметър и кои райони ще обхваща той. Това е съвсем нова инфектирана зона. На практика това е втори регистриран случай на заболяла дива свиня и трети за територията на област Благоевград“, каза още инж. Дамянов.    Във връзка с втория регистриран случай, установен в района на Държавно горско стопанство „Сандански“, той посочи, че има обособена инфектирана зона, която обхваща територията на 4 ловни стопанства. Според инж. Дамянов там са преустановени всички дейности, с изключение на неотложените, които биват осъществявани след разрешение на Областната епизоотична комисия.  ", "date": "2019.09.19", "title": "Трети случай на африканска чума по свинете е установен в района на Благоевград"}
{"url": "http://epicenter.bg/article/Shefat-na--quot-Elektronno-upravlenie-quot--Sistemata-na-NAP-e-nadgrazhdana-nepravilno-i-ot-razlichni-kompanii-/193149/4/0", "text": "Вече е готов одитът на системите на Националната агенция за приходите, извършван от \"Информационно обслужване\". Това съобщи директорът на агенция \"Електронно управление\" Атанас Темелков, който бе изслушан във временната парламентарна комисия за установяване на обстоятелствата около хакерската атака в агенцията, предаде БНР.    Темелков даде да се разбере, че самият той още не е виждал доклада, но от проверките на ръководената от него агенция става ясно, че системата на НАП е надграждана неправилно и от различни компании, което е довело до множество слабости.    Ето какъв беше коментарът на Темелков за персоналния идентификационен код:    \"Нивото на този ПИН е най-ниско, така че вие срещу него не би следвало да получавате никакви услуги освен чисто информационни\".    В следствие на хакерска атака в масивите на агенцията личните данни на милиони българи изтекоха в онлайн пространството. Пробивът е станал през системата за ДДС за чужбина.    На първото заседание на парламентарната комисия стана ясно, че приходната агенция е поставила по-голям акцент върху функционалността на електронните услуги, вместо на сигурността им.    Установени са редица пропуски в НАП. Комисията за защита на личните данни наложи глоба от 5 милиона лева на агенцията, но тя я обжалва и обмисля съдебни действия срещу извършителите на пробива.  ", "date": "2019.09.19", "title": "Шефът на \"Електронно управление\": Системата на НАП е надграждана неправилно и от различни компании "}
{"url": "http://epicenter.bg/article/API--Nyama-monopol-pri-dostavchitsite-na-tol-uslugi-/193156/4/0", "text": "Не отговаря на истината твърдението за монопол при доставчиците на тол услуги. Това съобщиха от пресцентъра на Агенция „Пътна инфраструктура“ във връзка с постъпили запитвания от медии заради публикация във в. „Сега“.    АПИ е сключила при Общи условия, еднакви за всички кандидати, договори за предоставяне на услуга за електронно събиране на пътни такси с три доставчика. И трите дружества желаят да предлагат електронни винетки и да предоставят услуга по събиране на тол такси. Оперативна съвместимост с електронната система за събиране на пътни такси на база време (електронна винетка) са постигнали две от дружествата и чрез своите партньори в търговската мрежа продават електронни винетки.    Системата за събиране на пътни такси на база изминато разстояние – ТОЛ, ще бъде отворена за оперативно интегриране на националните доставчици на услуги след промяна на Общите условия на база синхронизираната с промените в Закона за пътищата (обн. ДВ, бр. 60 от 30.07.2019 г.) нормативна уредба.    До момента нито един от трите национални доставчика, които имат договори с АПИ и за предоставяне на тол услуги, не е преминал процедура за доказване на оперативна съвместимост с електронната система за събиране на тол такси.    Не отговаря на истината и твърдението, че доставчиците на услуги ще изчисляват дължимата тол такса на тежкотоварните автомобили с обща технически допустима максимална маса над 3,5 тона. Това ще се прави от Националното тол управление към Агенция „Пътна инфраструктура“.    През месец юни на пресконференция бяха показани т.нар. елки на тола, които ще изчисляват дължимите тол такси. Доставчиците на декларирани (GPS) данни ще предават на националните доставчици на услуги данни за географското позициониране на своите клиенти, като националните доставчици само ще ги обработват със съответния софтуер и ще ги превръщат в т.нар. тол декларации.    Тол декларациите (информация по кои точно тол сегменти от пътя се е движило съответното превозно средство) ще се подават на Националното тол управление (НТУ), което ще пресметне дължимата тол такса и ще върне информация със сметката на доставчика на услуги. Регистрацията на доставчици на декларирани (GPS) данни е обвързана със синхронизиране на нормативната уредба с промените в Закона за пътищата.    По повод „поредният парадокс е какво ще правят над 900 служители, които ще бъдат наети „поетапно“ в Националното тол звено, след като системата е електронна“ и „по какъв начин „контрольорите“ ще се включат в проверките за платена тол такса на камионите“, уточняваме, че към 19.09.2019 г. в НТУ са назначени 677 служители, от които 597 в сектор „Контрол и правоприлагане“, съобщават от АПИ.    На база на контролната функция, която тези служители осъществяват ежедневно, са събрани 3 734 153, 43 лв. от компенсаторни такси. Продадените до момента електронни винетки са на стойност 326 079 369 лв. Дейността на Националното тол управление се фокусира върху контролната функция на държавата по отношение на събирането на пътни такси и оперирането на Електронната система за събиране на пътни такси.    НТУ осъществява систематичен контрол не само над потребителите на пътя, но и върху доставчиците на услуги по събиране на пътни такси. Те ще бъдат задължени до два часа след засичане на съответното превозно средство от контролните рамки да предоставят на НТУ т.нар. тол декларации.    НТУ има последваща контролна функция да я валидира и да изчисли дължимата тол такса. Дейността на доставчиците на услуги ще бъде контролирана на база на обективни критерии, които ще бъдат заложени в Общите условия.    Ако в продължение на определен период от време, доставчик на услуга по събиране на пътни такси има лоши показатели за обслужване, се предвижда АПИ да има право да го дерегистрира от регистъра на националните или европейски доставчици на услуги. Ще бъде дадено достатъчно време на неговите клиенти да изберат други форми на таксуване.  ", "date": "2019.09.19", "title": "АПИ: Няма монопол при доставчиците на тол услуги "}
{"url": "http://epicenter.bg/article/Afrikanska-chuma-po-svinete-i-vav-Vidinsko-/193162/4/0", "text": "В промишлен свинекомплекс във видинското село Новоселци е открито заболяване африканска чума по свинете. Близо 4000 прасета ще бъдат умъртвени. Това съобщи д-р Адриан Данков, директор на Областната дирекция за безопасност на храните във Видин, цитиран от БНР.    Преди пет дни положителна проба от село Коста Перчево, община Кула, Видинско, беше установена при отстреляна дива свиня. Приети бяха конкретни мерки за ограничаване на разпространението на заразната болест. Със заповед на Регионалната дирекция по горите в Берковица бяха определени ловно-стопански райони, попадащи в зоната около огнището на болеста, в землището, където е установена заразата.    Над 5 млн. лева са изплатени до момента като финансова подкрепа за почистване и обеззаразяване на личните стопанства във връзка с африканската чума по свинете. Това обхваща малко повече от половината засегнати стопанства.    Европейската комисия ще започне да възстановява разходите, направени от държавата за овладяване на заразата от африканска чума по свинете (АЧС), увери преди седмица в София комисарят по здравеопазване и безопасност на храните Витянис Андрюкайтис. Той заяви, че в България още от самото начало стриктно се прилагат препоръчаните мерки от европейските служби и се следи разпространението на болестта.  ", "date": "2019.09.19", "title": "Африканска чума по свинете и във Видинско "}
{"url": "http://epicenter.bg/article/Petrolat-poskapva-sled-samneniya--che-Sauditska-Arabiya-shte-uspee-barzo-da-se-spravi-s-krizata-/193166/4/0", "text": "Петролните фючърси поскъпват с около и над 1% през търговията в четвъртък с оглед на съмнения, че Саудитска Арабия ще успее бързо да се справи с кризата, предизвикана от въздушните атаки на ключови съоръжения на компанията \"Арамко\" и че най-големият петролен износител ще осъществи навреме доставките до свои клиенти по целия свят, предава БНР.    Повод за тези притеснения даде информация на \"Уолстрийт джърнъл\", според която Саудитска Арабия обмисля да внася петрол от свои съседи, включително цели 20 млн. барела от Ирак, тъй като продължава да изпитва затруднения при възстановяване на своя производствен капацитет.    Въздушните атаки през уикенда причиниха съкращаване наполовина (или с 5,7 млн. барела на ден) на саудитското петролопроизводство. По-рано тази седмица от компанията \"Арамко\" обаче посочиха, че вече са възстановили около половината от загубения поради атаките капаците и изразиха убеденост, че ще възстановят останалата част от производството до края на този месец, като към края на ноември ще постигнат дневен капаците от близо 12 млн. барела.    Информацията обаче, че Саудитска Арабия ще търси петролен внос, за да снабдява нормално своите клиенти, доведе до известно поскъпване на черното злато през днешната търговия.    Фючърсите на сорта Брент с доставка през ноември се повишават с 1,5% към 65,30 долара за барел, като по-рано днес дори скочиха с над 2%, докато фючърсите на американския лек суров петрол с доставка през октомври нарастват с 1,15% към 59,30 долара за барел.  ", "date": "2019.09.19", "title": "Петролът поскъпва след съмнения, че Саудитска Арабия ще успее бързо да се справи с кризата "}
{"url": "http://epicenter.bg/article/BNB-otchita-rast-na-prekite-chuzhdi-investitsii-s-8-mln--evro/193168/4/0", "text": "През юли 2019 година положителното салдото по текущата сметка на България надвиши 950 млн. евро, докато преките чуждестранни инвестиции се увеличиха с едва 8 млн. евро, но при тяхно сумарно увеличение от началото на годината с над 530 млн. евро, показват данни на БНБ за платежния баланс на нашата страна.   Балансът по текущата и капиталова сметка на България през юли е положителен и в размер на 1,1107 млрд. евро спрямо излишък за 1,0598 млрд. евро точно преди година (през юли 2018-а). За първите седем месеца на годината текущата и капиталова сметка е на излишък от 3,5647 млрд. евро при доста по-скромен позитивен баланс от 1,643 млрд. евро през същия период на 2018-а година.   Салдото само по текущата сметка през юли е положително и възлиза на 955,9 млн. евро при излишък за 1,002 млрд. евро точно година по-рано. За януари - юли 2019-а година позитивният баланс по текущата сметка нарасна до 2,9756 млрд. евро спрямо излишък за 1,3905 млрд. евро през същия период на миналата година, според последните данни на БНБ.   Търговското салдо на нашата страна през юли остава отрицателно, но възлиза на едва 8,9 млн. евро при дефицит за 84,5 млн. евро през същия месец година по-рано, като износът на стоки се повишава през юли със 162,3 млн. евро (увеличение с 6,4%) до 2,7149 млрд. евро, докато вносът нараства с 86,7 млн. евро (с 3,3%), достигайки 2,7238 млрд. евро.   В рамките на първите седем месеца на настоящата година търговското салдо е на дефицит от 520,1 млн. евро (0,9% от БВП), но при дефицит от 1,1773 млрд. евро (2,1% от БВП) през същия период на 2018-а година. В същото време износът на стоки се увеличи през периода януари - юли с 840,5 млн. евро (с 5,3%) до 16,4642 млрд. евро, докато вносът на стоки за същия период нараства със 183,3 млн. евро (с 1,1%) до 17,0843 млрд. евро.   Според данни на БНБ финансовата сметка през юли 2019-а е положителна и в размер на 667 млн. евро при излишък за 655 млн. евро година по-рано, като от началото на годината излишъкът по финансовата сметка е в размер на 1,7447 млрд. евро (2,9% от БВП) при положителна стойност от 1,9695 млрд. евро през януари - юли 2018-а година. Преките чуждестранни инвестиции в страната се повишават много слабо през юли с едва 8 млн. евро при тяхно увеличение със 114,9 млн. евро година по-рано, но през първото седем месеца на годината те нарастват с 532,7 млн. евро след повишение със 169,5 млн. евро през януари - юли 2018-а година.   Най-големите нетни преки инвестиции в нашата страна през първите седем месеца на настоящата година идват от Холандия (221 млн. евро), следвана от Германия (188,6 млн. евро) и Великобритания (103,8 млн. евро).   През юли 2019-а година резервите на БНБ се повишават с 255,1 млн. евро при тяхно увеличение с 287,7 млн. евро година по-рано, като за първите седем месеца на настоящата година те нарастват със 154,8 млн. евро при повишение със 144,1 млн. евро през януари - юли 2018-а година.    ", "date": "2019.09.19", "title": "БНБ отчита ръст на преките чужди инвестиции с 8 млн. евро"}
{"url": "http://epicenter.bg/article/Prof--Atanas-Tasev--Realistichno-e-parvata-chast-na--Balkanski-potok--da-e-gotova-v-sredata-na-2020-g-/193169/4/0", "text": "\"Реалистично е първата част на „Балкански поток” да бъде готова в средата на следващата година\". Това заяви в предаването \"Плюс-Минус. Коментарът след новините\" по Нова тв енергийният експерт проф. Атанас Тасев.    „Моделът е с гарантирана норма на възвращаемост от 8%. Строителят тегли кредит за своя сметка. Той е договорен около 4% на годишна база. „Аркад” трябва да си върне кредита, а ние с транзитната такса за 10 години трябва да връщаме\", обясни той.    Според бившия енергиен министър Трайчо Трайков около проекта има два проблема. \"Единият е, че ще губим пари, а другият е, че ще обслужваме геополитически интереси, враждебни на нашите\", коментира той.    По думите му по този начин се подсилва господстващото положение на \"Газпром\". \"Това ще влияе на цените на газа в целия регион на Югоизточна Европа в дългосрочен план\", коментира той.  ", "date": "2019.09.19", "title": "Проф. Атанас Тасев: Реалистично е първата част на „Балкански поток” да е готова в средата на 2020 г."}
{"url": "http://epicenter.bg/article/Politsiyata-izdirva-15-godishno-momiche--v-neizvestnost-e-ot-3-septemvri-/193101/3/0", "text": "Столичното Шесто РУ издирва 15-годишната Елеонора Миленова Йорданова от София. Това съобщиха от пресцентъра на МВР. Тя е в неизвестност от 3 септември, когато за последен път била видяна в градинка в ж.к. „Лагера“ в столицата. Момичето е високо около 160 см, с права, дълга кестенява коса и кафяви очи. Била е облечена със сиви дънки, сива блуза и обута с черни гуменки.  .", "date": "2019.09.19", "title": "Полицията издирва 15-годишно момиче, в неизвестност е от 3 септември "}
{"url": "http://epicenter.bg/article/Shefat-na-DANS--Po-kazusa-s-BNR-sme-si-svarshili-rabotata-/193102/3/0", "text": "За БНР сме си свършили работата. Това каза председателят на Държавна агенция „Национална сигурност“ Димитър Георгиев пред журналисти в Народното събрание, предаде репортер на Агенция „Фокус“.    „Предоставили сме информация на прокуратурата“, допълни Георгиев.    Припомняме, че по повод спирането на излъчване на програма „Хоризонт“ на БНР главният прокурор Сотир Цацаров разпореди незабавно извършване на проверка за причините.    Спирането е било с обяснение за предварително планирана техническа профилактика. ДАНС е изпратила до главния прокурор писмо-справка за създадената по този начин опасност за застрашаване на националната сигурност, предвид статута на БНР като стратегически обект.    БНР е стратегически обект за националната сигурност по подпомагане и опазване на гражданите, в случай на необходимост от уведомяване и предупреждаване на населението при бедствия, аварии и кризи.    Проверката е възложена на ДАНС, СЕМ и КРС и се извършва под прякото ръководство на зам.-главния прокурор Иван Гешев.    На всеки от тези органи са поставени конкретни задачи, като още в рамките на днешния ден органите на ДАНС е разпоредено снемане на обяснения от генералния директор на БНР.  ", "date": "2019.09.19", "title": "Шефът на ДАНС: По казуса с БНР сме си свършили работата "}
{"url": "http://epicenter.bg/article/Vzriviha-kolata-na-chasten-sadeben-izpalnitel-v-Stara-Zagora-/193104/3/0", "text": "Взривно устройство в лека кола, паркирана в гараж на улица „Иван Асен II” №185 в Стара Загора, се е взривила около 2:10 ч. тази нощ, съобщава БТВ.    Взривната вълна е потрошила прозорците от първи до трети етаж на кооперацията, където се намира гаража.    По чудо няма жертви и ранени, а само материални щети.    Взривеният автомобил „Мерцедес” е собственост на частен съдебен изпълнител, част от екипа на Кръстю Ангелов.    На мястото на експлозията се извършва оглед от специализиране екип на МВР от София.   Хора от квартала разказват, че се събудили от силен шум, което предизвикало паника и страх. Първоначално част от тях си помислили, че е гръмнал бойлер или газова бутилка, а други, че е избухнала бомба. Взривът се чул в радиус поне на половин километър от мястото, предаде Dariknews.bg.  Сигналът е подаден около 2:15 часа тази нощ. От ударната вълна са нанесени материални щети на леки автомобили, както и на съседен магазин. Всички прозорци в междуетажното пространство на близък 13-етажен блок са избити до 7-ия етаж.    Тепърва ще се изясняват причините за взрива.", "date": "2019.09.19", "title": "Взривиха колата на частен съдебен изпълнител в Стара Загора "}
{"url": "http://epicenter.bg/article/Sadat-ostavi-v-aresta-dvama-ot-zadarzhanite-za-trafik-na-orazhiya-i-narkotitsi-kam-Angliya/193114/3/0", "text": " На 18 септември 2019 г. следобед Специализираната прокуратура внесе в Специализирания наказателен съд искания за налагане на мерки за неотклонение на тримата обвинени за участие в организирана престъпна група за трафик на оръжия и наркотици от България към Англия. Това съобщиха от пресцентъра на Апелативна специализирана прокуратура.   Съдът уважи изцяло исканията на Прокуратурата и определи най-тежката мярка „Задържане под стража“ за ръководителя на групата – британски гражданин, и за един от участниците. За третия участник в групата обвинението поиска „Домашен арест“ заради тежко здравословно състояние и съдът прие изложените мотиви. Тримата бяха задържани на 17 септември 2019 г. в София и в с. Бистрица при съвместни действия по разследването на Специализираната прокуратура и ГДБОП. По същото време в Англия бяха арестувани други трима британски граждани, свързани с престъпната група, действаща на българска територия.   Съвместните действия на българските и британските полицейски и съдебни органи бяха съгласувани.   При неутрализирането на групата в България на 17 септември 2019 г. бяха иззети 53 пистолета със заличени номера (повечето от марките „Глок“ и „Макаров“), заглушители за много от тях, над 2000 патрона, бронежилетки, както и около 80 кг хероин в разфасовки от по 500 г. Те били пакетирани в кашони като колетни пратки и задържани от разследващите по време на товаренето им, преди да поемат към Англия.   Основният начин на трафика на оръжие и наркотици е бил чрез пратки по куриерски фирми. По време на полицейската операция в Англия също са задържани оръжия и наркотици от предишна пратка.   Основна насока в по-нататъшното разследване в България ще бъде разкриването на произхода на иззетите оръжия и наркотици.", "date": "2019.09.19", "title": "Съдът остави в ареста двама от задържаните за трафик на оръжия и наркотици към Англия"}
{"url": "http://epicenter.bg/article/Mladen-Marinov--Horata-imat-doverie-v-sistemata-112/193115/3/0", "text": "Продължава работата на българските служби съвместно с английските им колеги във връзка с мащабната операция срещу престъпната група, занимавала се с трафик на оръжие . Това каза във Варна министърът на вътрешните работи Младен Маринов, предаде Радио „Фокус“ – Варна.   Маринов посочи, че групата е изпращала пистолети, части от автоматични оръжия, боеприпаси и хероин от София до Великобритания.   По думите му става въпрос за много сериозен канал, както и солидно количество оръжие, заглушители и за внушителни количества хероин, който е бил предназначен за Обединеното кралство.   МВР обръща сериозно внимание на битовата престъпност, това е наш приоритет, каза министърът на вътрешните работи в отговор на въпрос на журналисти във Варна за увеличаващите се случаи на битови престъпления.   Маринов посочи, че през последните години е било направено много по отношение на техническото оборудване и закупуването на нови автомобили, които гражданите виждат по улиците на техните градове.   „Лично аз и главният секретар държим на бързата и адекватна реакция на служителите“, каза министър Младенов. Той добави, че успоредно с това продължава операцията на жандармерията в малките населени места.    Той посочи, че тенденцията е към намаляване на битовата престъпност. Данните са на база тригодишни изследвания на Центъра за анализиране на проблемите на битовата престъпност. Към момента данните сочат намаление от порядъка на 2 до 4% по отношение на структуроопределящите като грабежи, убийства.   „Преди време правих статистика за убийствата в периода от 1980 до 1990-та и в днешно време. Мога да Ви кажа, че например 90-та година започваме с 400 убийства, а в момента за три години сме под 100, като разкриваемостта е почти 95 до 99%“, каза още Младен Маринов.   Той добави, че престъпността е факт, но с действията, които се предприемат от страна на МВР се цели тя да бъде поддържана в граници, в които да не създават напрежение сред обществото.   Системата 112 функционира вече няколко години и хората ѝ имат доверие, каза още министърът на вътрешните работи.   Маринов посочи, че доказателство за доверието на българите към системата е броят на обажданията и сигналите, които се подават ежедневно към Спешния номер.   Младен Маринов заяви, че задачата, която Министерството има поставена към момента е да се разшири функционалността на тази система и допълни, че се разработва концепция, която има за цел тя да обхване всички институции, които имат ангажимент към реакции на даден сигнал.   „Идеята е сигналите, информацията и действията да се регулират от едно място“, добави вътрешният министър. Той посочи, че най-важното е гражданите да имат лесен достъп до системата, а оттам нататък, когато системата обедини в себе си повече институции, тя ще функционира и по-добре.", "date": "2019.09.19", "title": "Маринов: Продължава работата на българските и английските служби в операцията за трафик на оръжие"}
{"url": "http://epicenter.bg/article/Prokuraturata-protestira-izmenenieto-na-myarkata-za-neotklonenie-na-Marinela-Arabadzhieva/193140/3/0", "text": "Специализираната прокуратура протестира изменението на мярката за неотклонение на Маринела Арабаджиева. Това съобщиха от пресцентъра на Апелативна специализирана прокуратура.   На 18 септември 2019 г. Специализираният наказателен съд измени в закрито заседание мярката за неотклонение от „Задържане под стража“ в „Домашен арест“ на обвинената за участие в организирана престъпна група за данъчни престъпления и пране на пари Маринела Арабаджиева.   Съдебният състав прие, че е налице обосновано предположение Арабаджиева да е извършила престъпленията, за които са й предявени обвинения, както и, че опасностите да се укрие и да извърши друго престъпление са налице. Определението си за изменение на мярката първоинстанционният съд мотивира единствено с влошеното ѝ здравословно състояние. Днес Специализираната прокуратура внесе в съда протест срещу въпросното определение. Мотивите на прокуратурата за това са два.  Резултатите от последната съдебно-медицинска експертиза за здравословното състояние на Арабаджиева сочат, че тя може да пребивава в условията на следствения арест. Във връзка с констатираните й заболявания, с постановление от 28 юли 2019 г., наблюдаващият прокурар е разпоредил Арабаджиева да бъде настанена за терапия в болница „Лозенец“ (бившата Правителствена болница) с оглед адекватното й лечение. Тя обаче е отказала в собственоръчно написана декларация.", "date": "2019.09.19", "title": "Прокуратурата протестира изменението на мярката за неотклонение на Маринела Арабаджиева"}
{"url": "http://epicenter.bg/article/Marinov--Imam-podkrepata-na-premiera-za-po-dobre-platen-noshten-trud-v-MVR-/193150/3/0", "text": "Надявам се да намерим пари, имам подкрепата на премиера, за да увеличим заплащането на нощния труд на полицаите от началото на следващата година. Това каза в отговор на журналистически въпрос във Варна министърът на вътрешните работи Младен Маринов, съобщава БТА.  Той припомни, че министър-председателят вече обяви увеличението на заплатите от 1 януари с 10 процента. \"В момента правим всичко възможно да удовлетворим искането за увеличение на извънредния труд и смятам, че то е справедливо\", каза още Маринов.  В отговор на въпрос за битовата престъпност министърът каза, че се обръща сериозно внимание на този вид престъпност и това е техен приоритет. По думите му в последните години е било направено много по отношение на техническото оборудване, защото той, заедно с главния секретар, държат на бързата и адекватна реакция на служителите на МВР. \"Едновременно с това продължава операцията на жандармерията в малките населени места\", посочи Маринов.    Министърът цитира данни, според които, откакто работи Центърът за анализиране на битовата престъпност е отчетен спад на престъпленията от този вид. По думите му намалението е от 2 до 4 процента по отношение на структуроопределящите престъпления като грабежи, кражби и убийствата.    Министърът цитира и статистика за убийствата в периода 1980-1990 г. и в днешно време. По думите му през 1990 г. е имало 400 убийства, а за последните три години те са под 100, като разкриваемостта е почти 95 до 99 процента. Престъпност има, но с нашите действия я държим в граница, която да не създава напрежение в обществото. Министърът каза, че МВР се стреми да повишава разкриваемостта.", "date": "2019.09.19", "title": "Маринов: Имам подкрепата на премиера за по-добре платен нощен труд в МВР "}
{"url": "http://epicenter.bg/article/Pusnaha-predsrochno-avstralietsa-Dzhok-Polfriyman--ubil-studenta-Andrey-Monov-/193151/3/0", "text": "Апелативният съд в София освободи предсрочно Джок Полфрийман, съобщиха от пресцентъра на съда.    Тричленен съдебен състав е разгледал днес жалбата на Полфрийман и е установил, че са налице законовите основания за предсрочно условно освобождаване на осъдения.    На 27 юли 2011 г. Върховният касационен съд /ВКС/ потвърди 20-годишната присъда на Джок Полфрийман. Австралийският гражданин беше осъден да изплати и 450 000 лева обезщетение за убийството на студента Андрей Монов.    Инцидентът стана на 28 декември 2007 г. в центъра на София. Фрийман е признат за виновен и за опит за убийство на приятеля на Монов - Антоан Захариев.    Мотивите на съдебния състав предстои да бъдат публикувани на сайта на съда.", "date": "2019.09.19", "title": "Пуснаха предсрочно австралиеца Джок Полфрийман, убил студента Андрей Монов "}
{"url": "http://epicenter.bg/article/Spetssadat-ostavi-v-aresta-trima-obvineni-za-trafik-na-zheni-v-Balgariya--Germaniya-i-Avstriya/193154/3/0", "text": "Специализираният наказателен съд определи най-тежката мярка за неотклонение \"Задържане под стража\" на трима обвинени за участие в организирана престъпна група за трафик на жени с цел сексуална експлоатация в България, Германия и Австрия. Това съобщиха от Специализираната прокуратура. Съдът прие, че от събраните по делото доказателства може да се направи обосновано предположение, че са извършили престъпленията, за които са привлечени като обвиняеми, както и че могат да се укрият или да повлияят на разследването. Обвинените за участие в групата бяха задържани на 16 септември 2019 г. при съвместни действия по разследването на Специализираната прокуратура и ГДБОП в Бургаско, Ямболско, Силистра и София.   При извършените претърсвания и лични обиски бяха намерени и иззети пари и злато за над 500 000 лева, осем луксозни автомобила на обща стойност над  1,5 милиона лева, платежни нареждания, както и други документи, доказващи престъпнта дейност на групата.", "date": "2019.09.19", "title": "Спецсъдът остави в ареста трима обвинени за трафик на жени в България, Германия и Австрия"}
{"url": "http://epicenter.bg/article/Sadat-naznachi-nova-ekspertiza-za-privatizatsiyata-na-EVN-/193177/3/0", "text": "Допълнителна експертиза ще установява дали е занижена цената при приватизацията на EVN. Това стана ясно след поредното заседание по делото срещу бившите министри Симеон Дянков, Трайчо Трайков и бизнесмена Иво Прокиопиев, предаде Канал 3.    Тримата са подсъдими заради това, че са продали на занижена цена държавния дял от електроразпределителното дружество. В резултат нанесените щети за бюджета са над 28 милиона лева, твърдят от прокуратурата.    На днешното съдебно заседание беше представена комплексна счетоводна и икономическа експертиза. Според нея пазарната стойност на EVN била 421 милиона лева, а държавният дял бил оценен на 104 милиона.    В съдебната зала вещите лица бяха атакувани от защитата на Дянков, Прокопиев и Трайков, като адвокатите се опитаха да ги изкарат некомпетентни, защото не разбирали експертизата. Последва искане на защитата за назначаване на допълнителна експертиза.    До момента от свидетелски показания пред съда стана ясно, че бизнесменът Иво Прокопиев е лобирал пред Националния съвет за тристранно сътрудничество през април 2010 г. да одобрят продажбата на държавните дялове на ЕРП-та. Показания в тази насока направиха бившият земеделски министър Мирослав Найденов и президентът на КТ Подкрепа Димитър Манолов.    За да се ускори приватизацията пък, Симеон Дянков оказвал натиск върху Комисията за финансов надзор. Бившият вицепремиер настоявал документацията на инвестиционния посредник в сделката \"Булброкърс\" да бъде придвижена в най-кратки срокове. Указанията били дадени въпреки че дружеството, контролирано от другия подсъдим Иво Прокопиев било санкционирано с 3 акта за административни нарушения именно от КФН.    Целта била фирмата да се облагодетелства с над 1 милион лева. Бившият икономически министър Трайчо Трайков пък е с обвинение за умишлена безстопанственост.  ", "date": "2019.09.19", "title": "Съдът назначи нова експертиза за приватизацията на EVN "}
{"url": "http://epicenter.bg/article/Sotir-Tsatsarov-izumen-ot-reshenieto-na-sada-za-osvobozhdavaneto-na-ubietsa-Polfriyman/193179/3/0", "text": "Главният прокурор Сотир Цацаров коментира освобождаването преждевременно на Джок Полфрийман. През юли 2011 г. Върховният касационен съд (ВКС) окончателно осъди Полфрийман на 20 години затвор, но той е в ареста от декември 2007 г., когато след спор и сбиване уби студента Андрей Монов и рани Антоан Захариев в центъра на София. Цацаров заяви пред Нова ТВ, че не иска да дава коментар на съдебния състав, \"защото ще бъде крещящ\", заяви главният прокурор.    Той допълни, че не иска да засегне съда като цяло, а конкретния състав на Софийския апелативен съд с председател Калин Калпакчиев и членове Весислава Иванова и Виолета Магдаличева. Бащата на убития Андрей Монов призова Калпакчиев да обясни пред обществото решението си. Сотир Цацаров коментира, че който е извършил престъпление, трябва да си понесе наказанието.   Бащата на убития от Джок Полфрийман студент Андрей Монов - Христо Монов, призова Калин Калпакчиев публично да обясни решението да пусне предсрочно убиеца на свобода.   През юли 2011 г. Върховният касационен съд (ВКС) окончателно го осъди  на 20 години затвор,  но той е в ареста от декември 2007 г., когато след спор и сбиване уби студента Андрей Монов и рани Антоан Захариев в центъра на София.   Полфрийман е изтърпял повече от половината си наказание и му оставаше да излежи 6 г. и половина. До момента той няколко пъти е искал да бъде освободен предсрочно от затвора, но му бе отказвано. Последната му молба е била отхвърлена от Софийския градски съд, но днес апелативният е преценил, че той може да излезе на свобода. Предстои съдебният състав да обяви мотивите за решението.", "date": "2019.09.19", "title": "Сотир Цацаров изумен от решението на съда за освобождаването на убиеца Полфрийман"}
{"url": "http://epicenter.bg/article/Angel-Dzhambazki-izrigna-sreshtu-osvobozhdavaneto-na-ubietsa-Dzhok-Polfriyman-/193180/3/0", "text": "Българският евродепутат и заместник-председател на ВМРО Ангел Джамбазки изригна срещу съдебното решение да бъде освободен предсрочно от затвора осъденият за убийството на студента Андрей Монов австралиец Джок Полфрийман.    Австралиецът излежаваше 20-годишна присъда за убийството с нож, което бе извършено на пл. \"Света Неделя\" в столицата в нощта на 28 декември 2007 г.    Във Фейсбук евродепутатът се възмути от действията на магистратите:    „С какви мотиви радетелите за \"правосъдна реформа\" освобождават доказан убиец предсрочно?!    Стана ясно, че австралиецът Джок Полфрийман, който уби студента Андрей Монов и тежко рани друг български младеж, ще бъде пуснат на свобода предсрочно, щото, видите ли, бил излежал повече от половината си присъда. Това са решили съдии от Апелативния съд. Срамно.    Въпреки всички станали публично достояние сведения, че като затворник Полфрийман е имал съвсем обратното на добро поведение. Въпреки че преди няколко месеца друг съд – Софийският градски, му отказа предсрочно освобождаване. Въпреки че не се е разкаял за жестокото си деяние. Въпреки че не успяха опитите на псевдозащитници да изкарат австралиеца „страдалец“ и „човек на годината“.    \"Грозно. Долно. Недопустимо. Жалко! Това мога да кажа за решението за предсрочно освобождаване от затвора на доказан убиец. А на близките на Андрей просто не ми се мисли кой какво ще обяснява.    Затова – за доказани убийци – без право на съкратено следствие и без право на предсрочно освобождаване.    Наистина ще бъде изключително любопитно да се види с какви мотиви съдът позорно освобождава убиецът предсрочно“, написа Джамбазки.  ", "date": "2019.09.19", "title": "Ангел Джамбазки изригна срещу освобождаването на убиеца Джок Полфрийман "}
{"url": "http://epicenter.bg/article/Tochno-202-tsenni-arheologicheski-nahodki-vrashta-Boil-Banov-ot-Germaniya/193157/2/0", "text": "Точно 202 ценни археологически находки връща в България министърът на културата Боил Банов. Той прие ценните предмети на специална церемония в българското посолство в Берлин днес, в присъствието на представители на държавния министър по въпросите на културата и медиите на Германия и българското Министерство на културата, дипломати и представители на службите на двете страни. Това съобщиха от пресцентъра на Министерството на културата.  Културните ценности са задържани при опит да бъдат продадени на пазара на антики, благодарение на ефективното сътрудничество между Федералното министерство на финансите, Главната митническа служба в Берлин, Баварската държавна служба за криминални разследвания и българските институции - Националния археологически институт и посолството на страната ни в германската столица.  „Благодаря на германските и на българските служби, на Федералното правителство и на българското посолство за техния професионализъм и работа по превенцията на трафика на културни ценности. Мисля, че заедно даваме един ясен знак към всички, които имат намерение да вършат подобни престъпления и незаконна търговия с антики. Ако случаите занапред стават по-редки, то ще означава, че сме успели в целите, които сме си поставили“, каза министърът на културата при получаването на артефактите.   „Мястото на културното наследство е в музеите и в галериите, достъпно за учените и публиката“, допълни министър Боил Банов и изрази надежда, че институциите на европейско ниво ще продължат да работят заедно и за предотвратяването и разкриването и на други подобни престъпления с цел опазване на общото историческо наследство.  „Този акт съответства напълно с целите на Закона за защита на културните ценности, който влезе в сила през 2016 г.: Германия не трябва да предлага пазар на обекти, които са напуснали нелегално страните си на произход“, каза в приветствие от името на държавния министър по въпросите на културата и медиите, проф. Моника Грютерс, д-р Ян Оле Пюшел, директор на дирекция „Филм, медии и международна дейност“.   Той подчерта огромното значение на диалога не само между германските и българските власти, но и на равнище ЕС за защита на културните ценности, включително по време на Българското председателство на Съвета на ЕС и по неотдавна приетия регламент за ефективни правила за внос и защита на културните ценности от трети страни. По време на работното посещение в Германия министърът на културата Боил Банов ще се срещне и със сенатора по културните и европейските въпроси на провинция Берлин д-р Клаус Ледерер. Предстои двамата да обсъдят не само престъпленията с културни ценности, но и възможностите за разширяване на двустранния обмен във всички области на изкуството и културата.", "date": "2019.09.19", "title": "Точно 202 ценни археологически находки връща Боил Банов от Германия"}
{"url": "http://epicenter.bg/article/Korneliya-Ninova--Uspeh-na-Laura-Kyoveshi-v-bitkata-za-spravedlivost--/193161/2/0", "text": "Успех на Лаура Кьовеши в битката за справедливост. Това заявява лидерът на БСП във връзка с одобрението на Кьовеши за главен прокурор на съвета на ЕС, съобщиха от пресцентъра на партията.    \"Лаура Кьовеши е одобрена за главен прокурор на ЕС. Винаги съм я харесвала и подкрепяла кандидатурата й, дори когато някои я отхвърляха и когато беше подложена на натиск и обвинения. Поздравявам я и й желая успех в битката за справедливост\", каза Нинова.    \"Напомням, че предстои избор на двама европейски прокурори, делегирани за България. Много е важно да бъдат избрани чисти, почтени и твърди хора. Колкото пъти поставяхме въпроса - управляващите мълчат. Другата седмица внасяме в НС предложения за начина им на избор, критерии и правила. Да не допуснем тихомълком да бъдат излъчени \"подходящите\", допълни още лидерът на левицата.  ", "date": "2019.09.19", "title": "Корнелия Нинова: Успех на Лаура Кьовеши в битката за справедливост! "}
{"url": "http://epicenter.bg/article/Na-20-septemvri-shte-se-provede-mezhdunarodna-konferentsiya--Za-edinni-Balkani-v-sotsialna-Evropa-/193163/2/0", "text": "  Лидерът на БСП – София Калоян Паргов ще открие събитието. Във форума ще се включат и заместник-председателят на Народното събрание Кристиан Вигенин, бившият заместник-министър на имиграционната политика на Гърция Ангелос Толкас, Костадинка Кунева – синдикален лидер и бивш евродепутат от Гърция, председателят на Форум за балкански транспорт и инфраструктура Петър Мутафчиев и други.   Организатори на конференцията са Градският съвет на БСП – София и Националната асоциация за международни отношения (НАМО).     От 13.30 часа, в зала „Опера“ ще се проведе пресконферения.", "date": "2019.09.19", "title": "На 20 септември ще се проведе международна конференция “За единни Балкани в социална Европа“"}
{"url": "http://epicenter.bg/article/Bodigard-na-Sergey-Stanishev-oglavyava-NSO-/193164/2/0", "text": "Станчев беше зам.-началник на службата по времето на Ангел Антонов, който го освободи през 2016 г. В момента той движи международния отдел на НСО, като обезпечава необходимите документи на гардовете от НСО при пътуванията им в чужбина. Станчев вече е бил предложен от \"Дондуков\"2 на \"Дондуков\"1, като предстои да бъде утвърден от правителството. Той идва на мястото на Данчо Дяков, който напусна шефското място в НСО. Той пък вече бил назначен на много високо място, като отговорен по сигурността в голяма компания от сферата на енергетиката. В момента службата се ръководи временно от заместник-началника Росен Тодоров, който изпълнява правомощията на директора до назначаването на титуляр. Твърди се, че Станчев е бил препоръчан на президента от средите на левицата. Очаква се съгласувателната процедура по назначаването му да бъде финализирана. НСО е подчинена на държавния глава, който назначава и освобождава началника й, но все пак трябва да има и съгласието на кабинета. Последният инцидент, при който беше замесено НСО, бе катастрофата с кортежа на парламентарния председател Цвета Караянчева край Шумен преди седмица, при което тя бе ранена и се лекува в бившата Правителствена болница. Разследва се версията за отнемане на предимство, а по първоначални данни на МВР 31-годишна шофьорка налетя челно на колата, в която се возеше Караянчева.", "date": "2019.09.19", "title": "Бодигард на Сергей Станишев и Симеон Сакскобургготски оглавява НСО?"}
{"url": "http://epicenter.bg/article/Iliyana-Yotova-shte-uchastva-v-chestvaneto-na-Mezhdunarodniya-den-na-mira-/193170/2/0", "text": "На 20 септември, от 11.00 часа вицепрезидентът Илияна Йотова ще участва в честването на Международния ден на мира пред Паметника на Незнайния воин на пл. „Свети Александър Невски“ в София. Това съобщиха от прессекретариата на държавния глава.    Илияна Йотова ще бъде гост на представянето и на уебсайта EURACTIV България. EURACTIV е общоевропейска медийна мрежа със седалище в Брюксел, специализирана в политиките на Европейския съюз. Представянето на сайта ще се състои в Дома на Европа (ул. „Г. С. Раковски“ 124)От 15.30 часа.    Международният ден на мира - 21 септември, е обявен от ООН през 1981 г. и повторно приет през 2001 г. с резолюция на световната организация. В България той се отбелязва от над 10 години.  ", "date": "2019.09.19", "title": "Илияна Йотова ще участва в честването на Международния ден на мира "}
{"url": "http://epicenter.bg/article/Yordan-Lechkov-vliza-otnovo-v-bitkata-za-Sliven/193171/2/0", "text": "Бившият кмет на Сливен Йордан Лечков пак ще се пробва да се върне на поста, който загуби преди 8 години от БСП-претендента Кольо Милев. Той пък от своя страна бе победен на балотажа през 2015 г. от Стефан Радев (ГЕРБ). Тримата отново ще се срещнат на изборния терен на 27 октомври. Преди 4 години Радев стана кмет на Сливен на балотаж. Той получи 53,90% от гласовете, Милев взе 46,10%. На първия тур Лечков успя да събере едва 8,25 но сто от бюлетините.   Не се впускам в изборната надпревара за кметския пост в Сливен „от гол ентусиазъм”, заяви днес Йордан Лечков пред бТВ. Според него в края на неговия мандат през 2011. Сливен е бил на едно от водещите места сред общините в страната, а сега е на последно „заедно с Враца”. „Все още изпълняват проекти от времето на Йордан Лечков като кмет, което е показателно”, смята бившият футболен национал. Той ще финансира кампанията си с лични средства.    ", "date": "2019.09.19", "title": "Йордан Лечков влиза отново в битката за Сливен"}
{"url": "http://epicenter.bg/article/Mikov--Dareva--Pirinski-i-oshte-60-chlenove-na-NS-na-BSP-zastavat-zad-Gutsanov-/193174/2/0", "text": "БСП-Варна продължава да бъде ябълката на раздора в столетницата.  64-ма членове на НС на БСП са изпратили писмо до ИБ на партията, с което застават зад Борислав Гуцанов и настояват да бъде свикано отново заседание на Националния съвет, за да бъде решен окончателно касуза с предложената от него кандидатура на Костадин Костадинов за кмет на Варна и издигането на Гуцанов за водач на червената листа в черноморския град, научи   Както вече писахме, по настояване на Гуцанов Варненската градска организация на БСП номинира лидера на ПП \"Възраждане\" за кандидат-кмет, което категорично бе отхвъплено от централното ръководство на социалистите с мотива, че е унизително председател на друга партия да е кандидат на БСП.    Сред подписалите писмото до ИБ на БСП са: Михаил Миков, Велислава Дърева, Георги Пирински, Анна Пиринска, Сергеай Станишев, Янаки Стоилов, Юрий Асланов, Ангел Найденов, Атанас Мерджанов, Захари Захариев, Иван Токаджиев, Костадин Паскалев, Димитър Дъбов, Красимир Янков, Любомир Пантелеев, Милко Багдасаров, Валери Жаблянов, Ваня Добрева, Борислав Гуцанов, Боян Ангелов, Георги Божинов, Георги Гергов, Георги Търновалийски, Емил Костадинов, Емил Райнов, Катя Николова, Чавдар Георгиев, Явор Гечев и др.    Според тях решението на последния пленум на БСП за издигане на кандидати за кметове и листи с кандидати за общински съветници е в нарушение на Устава на БСП.    \"Решението за Варна бе гласувано и при безпрецедентен отказ и отнемане на думата на членове на НС, без изясняване на обстоятелствата и без необходимата дискусия по същество, което го прави немотивирано и необосновано\", пишат недоволните членове на пленума и настояват спешно свикване на извънреден НС на партията.    След като бе свалено политическото доверието от Борислав Гуцанов, ръководството на партията е възложило на депутата Иван Иванов да регистрира варненската листата на БСП, която ще се води от проф. Анелия Крисарова. Тя е и кандидатът на БСП за кмет на града.    Утре има заседание на ИБ на БСП, на което това писмо ще бъде разгледано.  Очаква се решение за свикване на извънреден пленум.   ", "date": "2019.09.19", "title": "Миков, Дърева, Пирински и още 60 членове на НС на БСП застават зад Гуцанов "}
{"url": "http://epicenter.bg/article/Ninova-razkri--Maya-Manolova-se-saglasi-s-nashite-usloviya--prie-nashata-platforma/193176/2/0", "text": "„Мая Манолова се съгласи с нашите условия. От БСП предложихме нашите идеи и тя се съгласи с нашата платформа. Въпрос на партийно решение е дали нашите кандидати за СОС ще я подкрепят. Ако Манолова загуби, отговорността ни ще е обща – 50 на 50“.   Това заяви пред БНТ Корнелия Нинова. Лидерът на БСП подчерта, че не се притеснява за поста си на „Позитано“ 20.   \"Подкрепата на БСП за Мая Манолова беше с едно условие - да приеме важните неща от нашата платформа и програма за управление на София. Това днес се е случи. Срещна се с кандидатите ни за общински съветници от листата, с ръководството на градската организация, прие се един документ, така че основните акценти от нашата платформа ще бъдат и нейни в работата й като кмет, ако бъде избрана\", разкри Корнелия Нинова в студиото на \"Още от деня\".   Ако други партии са поставили пред нея същото условие, Манолова сама трябва да прецени от коя платформа какво може да вземе и доколко тези идеи могат да бъдат съвместими в една обща нейна програма, категорична е Корнелия Нинова.   \"Ние предложихме идеите си, казахме на какво държим, така че оттук нататък - успешна кампания\", каза още тя. „Едни казват, че Мая е лице на БСП, други казват, че се е оттеглила от партията. Майсторлъкът е Мая да направи и лява, и дясна политика, каквато практика има и по света\", допълни Нинова..    Лидерът на БСП заяви, че евентуалната победа на Манолова в изборите за кмет на София ще бъде победа за всички - и нейна, и на партията, и на тези, които са гласували за нея. Загубата също. \"Всички, които сме застанали зад нея и самата тя - ако загубим - отговорността ще е обща\", каза Нинова.   \"София е ключова и като столица, и като най-висшата еманация на този модел на управление на ГЕРБ, така че, ако тук победим, това означава сериозна промяна в съотношението на партийните позиции в страната, в съотношението на отношението на хората към ГЕРБ или към БСП. Така, че е ключова и е символ\", посочи лидерът на БСП.   Нинова заяви, че БСП не е в коалиция с десни парти в София, просто подкрепят общ кандидат с инициативен комитет. \"Нашият компромис за София беше този - платформата - одобрява ли се, приема ли се, изпълнява ли се. Щом се изпълнява - ние сме \"да\". Имаме местни коалиции в някои общини и си имаме официално решение, че са допустими коалиции и сме дали разрешение на нашите структури да определят какви - без ГЕРБ\", каза лидерът на БСП.   На нападките, че БСП залагат на човек извън партията, защото нямат подходяща кандидатура, Нинова уточни, че 80% от издигнатите кандидати за кметове са партийни кадри, което е около 200 души. 20% са надпартийни.   \"Не е вярно, че БСП няма кадри. От тези 200, половината са опитните колеги, стари кметове, общински съветници, но половината - за първи път такъв сериозен пробив имаме - са млади хора до 45 години - младо поколение политици, което последните години се опитваме да подготвим за политиката след нас. Има сериозно обновление в нашите кандидатури. Другото - на много места се получава един широк фронт от подкрепа към БСП и то от надпартийните кандидатури. В това виждаме и смисъл да се издигат и партийни и надпартийни хора. БСП има хубава, силна платформа, с много авторитетни и почтени личности\", каза още тя.   \"На места си сътрудничим с „Атака“, АБВ и „Движение“ 21. Обещаваме на хората конкретни неща – безплатни детски градини. В Тунджа например имаме подобна практика\", подчерта Ниинова..   Лидерът на БСП коментира, че във Варна има напрежение. \"Свалих доверието си от Борислав Гуцанов. Поведението му показа, че съм била права. Не може партия на 128 години във Варна да издига кандидат от \"Възраждане\", мотивира се тя .  \"Изглежда ми много предварителна информацията, че Слави Трифонов ще вземе повече от БСП. Нека първо да направи партия и да се аргументира какво ще прави с плоския данък, например\", каза още лидерът на БСП.   Корнелия Нинова заяви още, че БСП настояват много бързо да се приеме премахването на съкратеното производство във връзка на случая в Сотиря.\"Тук ГЕРБ ще видят тежка битка. Те предлагат да има съкратено производство, но вместо с една трета, да се намалява с една пета и по решение на съда. Това не е никаква промяна\", каза Корнелия Нинова. \r\n \r\n Нинова уточни още нещо по отношение на прокуратурата: Предстои избор на двамата европейски прокурори за България, това дори е по-важно от избора на Гешев, а няма правила как да ги изберем. Страхувам се да не се изпратят пак послушковци някакви. Затова другата седмица внасяме промени в закона - ясни критерии, правила, изисквания и избор на двамата европейски прокурори за България. \r\n \r\n", "date": "2019.09.19", "title": "Нинова разкри: Мая Манолова се съгласи с нашите условия, прие нашата платформа"}
{"url": "http://epicenter.bg/article/Nad-120-sa-kandidatite-za-matrosi-vav-vtoriya-konkurs-na-VMS-/193178/2/0", "text": "Над 120 са до момента кандидатите в обявения втори за тази година конкурс на Военноморските сили за попълването на 100 вакантни матроски длъжности. Срокът за подаване на документи е до 18 октомври 2019 г. Това съобщи пред журналисти днес, 19 септември, флотилен адмирал Мален Чубенков – командир на флотилия бойни и спомагателни кораби, при откриването на събитията от кампанията „Бъди войник“ в град Бургас, информират от пресцентъра на МО.    Флотилен адмирал Чубенков запозна представителите на медиите с целите на кампанията и подчерта, че именно благодарение на нея интересът към вакантните длъжности във ВМС е по-висок.    Стотици млади хора от 9 и 10 клас на училищата в града дойдоха в района на Морската гара, за да разгледат показа на въоръжение, екипировка и оборудване на видовете Въоръжени сили. Статичния и динамичния показ в рамките на кампанията „Бъди войник“ наблюдаваха и кметът на Бургас Димитър Николов, и заместник-областният управител Валентин Крумов.    Мнозина от присъстващите посетители имаха възможност да се качат на военна моторна лодка и на катер от състава на ВМС и да се повозят в морските води в района на пристанището.    Жителите и гостите на гр. Бургас наблюдаваха действията на групата за бординг операции от състава на флотилия бойни и спомагателни кораби при демонстрацията на извършване на проверка и задържане на кораб-нарушител. Флотилен адмирал Чубенков поясни, че това е една от задачите, които ежегодно се изпълняват от екипажите на ВМС по време на операции на НАТО в Средиземно море при проверка на чуждестранни кораби.    В Морската градина в Бургас младежите имаха възможност да се запознаят с условията и възможностите за постъпване на служба в Българската армия.    Те се насладиха и на изпълненията на Представителния ансамбъл на Въоръжените сили и Представителния духов оркестър на Военноморските сили. В концерта на откритата сцена „Охлюва“ участваха и Фолклорен танцов ансамбъл „Лазур“ и Вокално студио „Точно време“ към военния клуб в Бургас, акробалет „Тиара“ към военния клуб в Айтос и ученици от СУ „Добри Чинтулов“ в гр. Бургас.  ", "date": "2019.09.19", "title": "Над 120 са кандидатите за матроси във втория конкурс на ВМС "}
{"url": "http://epicenter.bg/article/Prof--Aneliya-Klisarova--Korneliya-Ninova-dokaza--che-mozhe-da-vodi-partiyata-uspeshno-/193182/2/0", "text": "\"Корнелия Нинова доказа, че може да води партията успешно, както на последните избори за Европейски парламент – с един депутат имаме повече и абсолютно сигурна победа на президентските избори\". Това каза в предаването \"На живо с Наделина Анева\" по Канал 3, проф. Анелия Клисарова, депутат от БСП и кандидат на партията за кмет на Варна.    \"И на местните избори ще се представим достойно. Убедена съм, че битката и за Варна и за София ще бъде изключително коректна и честна и БСП ще излезе достойно от тези избори\", уверена е тя.    \"За Варна имаше много достойни кандидати за кметове и аз уважавам качествата на всеки един от тях. Не беше най-подходящото лидер на друга партия да бъде и кандидат за кмет на Варна. Говорим за Костадин Костадинов, който беше издигнат от варненската организация. Това доведе до едно напрежение. Аз уважавам г-н Костадинов, но мисля, че БСП е тази партия, която трябва да има своя лидер. За това и приех тази номинация, това решение на съвета на БСП\", обясни проф. Клисарова.    \"Искам да кажа, че за мен това беше изключително трудно решение, голямо предизвикателство и ще подам ръка не само на всеки варненец, защото това е предизборна кампания, ами на цялата варненска общност, защото ще се опитам да я обединя. Ние трябва до мотивираме тези хора, които застават с лицето си пред своите избиратели да бъдат на едно достойно място в листата\", заяви още кандидатът за кмет на Варна.  ", "date": "2019.09.19", "title": "Проф. Анелия Клисарова: Корнелия Нинова доказа, че може да води партията успешно "}
