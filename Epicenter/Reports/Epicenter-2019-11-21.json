{"url": "http://epicenter.bg/article/Borisov-konsultira-harvatskiya-si-kolega-za-evropredsedatelstvoto--Video-/199403/2/0", "text": "Изграждането на транспортния Коридор № 8 ще бъде от полза за целия регион, включително и за Хърватия. Това заяви министър-председателят Бойко Борисов в Загреб по време на срещата си с премиера на Хърватия Андрей Пленкович, съобщиха от правителствената информационна служба. Двамата разговаряха в рамките на работното посещение на българския премиер в Хърватия.   „Европейската интеграция на Западните Балкани ще продължи да бъде сред основните външнополитически приоритети на България, тъй като тя е инструмент за постигане на стабилност, мир и просперитет в региона. Оценяваме силно заявения ангажимент от страна на предстоящото Хърватско председателство за приемственост по темата от нашето председателство“, посочи той.   Във фокуса на срещата бяха консултациите по приоритетите на предстоящото Хърватско председателство на Съвета на ЕС през първата половина на 2020 г., което ще продължи да работи за европейския път на шестте държави от региона. Темата бе поставена високо в дневния ред на ЕС от Българското председателство и бе продължена от австрийското, румънското и сегашното финландско председателство. Бъдещето на Западните Балкани е в ЕС, категорични бяха премиерите Борисов и Пленкович. „Не е възможно да постигнем социално и икономическо сближаване в Европа, ако не подобрим транспортната, енергийната и цифровата инфраструктура в региона и целия ЕС“, отбеляза премиерът Борисов пред Пленкович. Българският министър-председател приветства приемствеността между нашето и предстоящото Хърватско председателство по ключови теми от европейския дневен ред, както и по този толкова важен въпрос – инфраструктурната свързаност.   „От особено значение е да се справим с изтичането на мозъци от нашия регион. По тази причина високо оценявам инициативите за младите хора и за създаването на по-добри условия за работа и обучение в техните страни“, посочи премиерът Бойко Борисов. Той заяви подкрепата на страната ни за приоритетните теми на Хърватското председателство като преговорите за новия бюджет на ЕС, задълбочаването на Единния пазар и цифровизацията, инвестирането в образованието и иновациите, които са в основата на нашата конкурентоспособност в глобализирания свят.   Двамата министър-председатели обсъдиха задълбочаването на търговското и икономическото сътрудничество между България и Хърватия, както и потенциала за насърчаване на инвестициите и привличането на взаимни инвеститори. Перспективни области за партньорство между българските и хърватските компании са инфраструктурните проекти, туризма, хранителната промишленост, информационните и телекомуникационните технологии, енергетиката.   „Споделяме общи интереси по отношение на регионалните инфраструктурни проекти. Затова смятаме, че изграждането на транспортния Коридор № 8 ще бъде от полза за целия регион, включително и за Хърватия, тъй като ще предостави алтернативен маршрут до Черно море – и по-нататък към Каспийския регион и Централна Азия“, каза още премиерът Борисов.   Българският министър-председател подчерта, че двете държави съвместно трябва да подкрепят европейската политика за укрепване на енергийната инфраструктура и развитието на проекти, имащи за цел диверсификация на маршрутите и източниците на природен газ.   „Разглеждаме като еднакво важни проектите за интерконекторна връзка Гърция – България и терминала за втечнен природен газ на хърватския остров Кърк“, очерта премиерът Борисов. В същия контекст проектът за изграждане на газов хъб на територията на България има за цел да създаде необходимата инфраструктура, свързваща газовите пазари на ЕС със страните от Енергийната общност (Сърбия, Република Северна Македония, Босна и Херцеговина).   В рамките на разговора Борисов и Пленкович дадоха висока оценка също на възходящата тенденция в двустранното културно и образователно сътрудничество.   След разговора с хърватския си колега Борисов отговори на въпроси на медиите. „На хърватите им предстои председателство на Съвета на ЕС и темата за Западните Балкани отново ще е на дневен ред“, заяви министър-председателят Бойко Борисов след срещата си с премиера на Хърватия Андрей Пленкович в Загреб. Двамата разговаряха в рамките на работното посещение на българския премиер в Хърватия.  Министър-председателят Бойко Борисов отбеляза, че с Хърватия догодина трябва да напаснем събитията с фокус върху европейската интеграция на Западните Балкани. През май 2020 г. Хърватското председателство организира в Загреб Среща на върха ЕС-Западни Балкани.  Премиерът Борисов акцентира, че догодина България съвместно с Република Северна Македония ще бъде домакин на Берлинския процес, в който участват лидерите на Западните Балкани, на Германия, Франция, Полша, Италия, Великобритания. „Ще бъде един изключително голям форум“, изтъкна премиерът Борисов. Той припомни, че страната ни ще бъде домакин и на Процеса „Акаба“. „Заедно с краля на Йордания ще организираме две събития – за контратероризма и контрарадикализма“, добави българският министър-председател.  Премиерът Бойко Борисов обобщи, че с хърватския си колега Андрей Пленкович трябва да реализират доста неща. „Трябва така да подредим събитията, че да си помагаме и всяко от тях да си има своята тежест“, посочи премиерът Борисов.  В отговор на въпрос за европейската интеграция на Република Северна Македония и на Албания, министър-председателят заяви: „За да може една страна уверено да върви по пътя към ЕС и НАТО, всички основни системни партии трябва да са го декларирали, осмислили и приели, и антибългарската реторика не само да бъде забравена, но и да са убедени, че тя не е вярна. Ние не сме били окупатор на никого и не трябва да се преиначава историята“. Борисов отбеляза, че ако РСМ и Албания искат да вървят напред, европейските ценности са ясни.  Пред медиите в Загреб министър-председателят Бойко Борисов очерта още, че България е държава, която продължава да е пример не само за справяне с миграционния поток, но и за борба с контрабандата. Той припомни и добрата оценка - признание от DipNote, официалният блог на Държавния департамент на САЩ, за България, определена като съюзник, на когото може да се разчита.    ", "date": "2019.11.21", "title": "Борисов в Загреб: Изграждането на Коридор № 8 ще е от полза за целия регион (ВИДЕО)"}
{"url": "http://epicenter.bg/article/Korneliya-Ninova--Vnesohme-zakon---predsedatelyat-na-KPKONPI-da-se-izbira-ot-prezidenta/199422/2/0", "text": "„   Това заяви председателят на БСП Корнелия Нинова в парламента.   Тя констатира, че самият председател на комисията се е оказал замесен в корупционни действия.   „Човек, който е зависим от решението на мнозинството, ако тръгне да разследва обективно – утре същото мнозинство може да се събере и да го уволни. По този начин създадена- комисията, няма да пребори корупцията. Сега ни предлагат повече от същото. Досега имахме корупция, ако комисията и председателят й продължат да работят по този закон, ще имаме повече от същото – повече корупция“, категорична бе Нинова.   Тя каза още, че от „БСП за България“ са внесли отново антикорупционен закон, в който се настоява председателят на комисията да се назначава от президента.   „Предлагаме го не защото президентът Радев е подкрепен от БСП. Утре може да е друг, но това е институцията, която е избрана пряко от народа и не разпределя обществени поръчки и еврофондове. Ще настояваме Сотир Цацаров, или който и да е друг, да не се избира от НС, а от президента“, заяви Нинова.    На въпрос за гласуването на парламентарната група, тя обърна внимание, че ПГ ще присъства на изслушването на кандидатите и ще вземе своето решение.  ", "date": "2019.11.21", "title": "Корнелия Нинова: Внесохме закон - председателят на КПКОНПИ да се избира от президента"}
{"url": "http://epicenter.bg/article/Predi-sreshtata-na-Borisov-s-Tramp--Amerika-ne-spira-da-ni-hvali-/199449/2/0", "text": " съобщиха дипломатически източници, цитирани от БНР.     На кратка пресконференция по време на срещата на външните министри на Пакта в Брюксел Помпейо също така изрази надежда Северна Македония да стане скоро член на НАТО. Той заяви, че Съединените щати са ратифицирали протокола за членство на Северна Македония и още: \"Сигурността за хората означава да приветстваме Северна Македония като наш 30-ти член. Съединените щати одобриха протокола за нейното присъединяване на 22-ри октомври и сега очакваме тя официално да се присъедини към нашия Алианс\".   Майк Помпейо похвали увеличаването на вноските от страните-членки в бюджета на Пакта и заяви, че 30 години след падането на Берлинската стена остава заплахата от авторитарни режими, като наблегна на Китай.   По повод Русия и разтрогването на договора за ракетите със среден обсег, той подчерта позицията на президента на САЩ Доналд Тръмп - нито един договор не може да се спазва само от едната страна, нито пък може да се връщаме към договор, който вече няма смисъл.   От своя страна, генералният секретар на НАТО Йенс Столтенберг каза, че германската идея за съставяне на т.нар. \"група на мъдреците\", която да обсъжда стратегически въпроси, е получил одобрението на много страни. Конкретно решение обаче не е взето.", "date": "2019.11.21", "title": "Преди срещата на Борисов с Тръмп: Америка не спира да ни хвали за сделката с Ф-16"}
{"url": "http://epicenter.bg/article/Borisov--I-rektorat-na-SU-beshe-edinstven-kandidat--pak-nyamashe-protesti-/199459/2/0", "text": "Аз поздравих колегата Пленкович (премиерът на Хърватия Андрей Пленкович - бел. ред.) за организацията, за начина, по който провеждат конгреса, за възможността всеки един да изкаже своето мнение.    Разбира се, приемам упрека, че както ректорът на Софийския университет беше единствен кандидат, пък нямаше протести, Доналд Туск (новият председател на Европейската народна партия - бел. ред.) беше единственият кандидат, пък нямаше протести... можете да ми ги припишете на мен - че аз съм виновен, че не съм издигнал втори кандидат.\"    Така премиерът Борисов коментира от Загреб избора на нов главен прокурор в София.", "date": "2019.11.21", "title": "Борисов: И ректорът на СУ беше единствен кандидат, пък нямаше протести!"}
{"url": "http://epicenter.bg/article/Izbraha-Mariya-Gabriel-za-zam-predsedatel-na-ENP/199462/2/0", "text": "Еврокомисарят Мария Габриел беше избрана за зам.-председател на ЕНП, обявиха от партията. В сряда вечерта за председател бе избран Доналд Туск.   \"Поздравявам Мария Габриел за избирането ѝ за първи вицепрезидент на EPP - European People's Party с най-добрия резултат от всички кандидати! Това е поредното признание за опита и възможностите, които тя притежава. Мария е изключително отговорна и работлива и съм сигурен, че ще работи добре по важните за Европа приоритети\", написа премиерът Бойко Борисов във Фейсбука си.       Мария Габриел е комисар за цифровата икономика и общество от юли 2017 г. до ден днешен. Под нейно ръководство, цифровият единен пазар на Европейската комисия стана реалност. Тя създаде и първата пан-европейска програма \"Цифрова Европа\" с бюджет от 9,2 милиарда евро. Българският комисар е автор на инициативата за безплатен безжичен интернет за общините в Европа „WIFI4EU“ и създава първата Цифрова програма на ЕС за Западните Балкани и още през юли 2019 г. са намалени драстично таксите за роуминг между шестте балкански държави.    В следващия мандат на Европейската комисия 2019-2024 г. е посочена за комисар за иновациите и младежта. Тя ще ръководи политиките на ЕС, свързани с програмата Хоризонт Европа, иновациите, научните изследвания, програмата Еразъм +, образованието и културата.    През май 2009 година Мария Габриел е избрана за евродепутат от листата на ГЕРБ/ЕНП. Преизбрана е за евродепутат през 2014 година и става ръководител на българската делегация на ГЕРБ в ЕНП. От 2014 до 2017 година е заместник-председател на Групата на ЕНП в Европейския парламент.    Два пъти е избирана за Евродепутат на годината: през 2016 г. в категория „Развитие“ и през 2013 г. в категория „Равенство между половете“ .", "date": "2019.11.21", "title": "Избраха Мария Габриел за зам.-председател на ЕНП"}
{"url": "http://epicenter.bg/article/Osigureni-sa-evropeyski-sredstva-za-ViK-mrezhata-na-Pernik-i-Radomir/199465/2/0", "text": "\"В рамките на настоящия програмен период по Оперативна програма „Околна среда“ ще бъдат рехабилитарани ВиК мрежите на Перник и Радомир. Има изготвен проект и е сключен договор за финансиране с Управляващия орган на ОПОС. Инвестицията е над 100 млн. лв., като бенефициент по проекта е ВиК – Перник\".  Това обясни в парламента зам.–министърът на регионалното развитие и благоустройството Николай Нанков, съобщава NOVA. Нанков добави, че в предишния програмен период по Оперативна програма „Околна среда“ 2007 – 2013 община Перник е пропуснала възможността да кандидатства за европейско финансиране за рехабилитация на ВиК мрежата си.    Според ВиК инженери при сегашния график на водния режим, при който се спира водата два пъти в денонощието, ще се влоши технико – експлоатационното състояние на мрежата и ще зачестят авариите.    В парламента зам.–регионалният министър още веднъж очерта основните проблеми, довели до кризисната ситуация с водоснабдяването в Перник, а именно – засушаването през годината, в резултат на което е намаляло нивото на водата в язовир „Студена“ 4 пъти спрямо същия период на миналата година и 3 пъти спрямо 2016 г. Другият проблем е старата и амортизирана ВиК мрежа в общината, заради която загубата на вода в града достига 76%, а в някои селища и до 90 на сто.    В момента се работи по четири варианта за изход от ситуацията в Перник. Единият е яз. „Студена“ да бъде свързан с язовир „Долна Диканя“. Следващата седмица ще бъдат готови вторите проби на водата от там. За да се реализира тази идея ще са необходими 12 млн.лв. за водопровод и помпена станция.Обследвани са и местните водоизточници, които досега са били замразени, но дебитът в тях е много нисък, което също не е алтернатива за водоснабдяването на общината.    Разглежда се и възможността „Владайският канал“ да се свърже до месец и половина с язовир „Студена“. Дебитът му е 15 литра в секунда, но при пълноводие се увеличава в пъти.    Към момента 17 области в страната са с нарушено водоснабдяване, в т.ч. 40 общини, 12 града, сред които Ловеч, Тетевен, Плевен, Добрич, Котел, Омуртаг и други. Засегнати са общо 315 000 души.    „Вследствие на климатичните промени и динамичните хидроложки процеси, страната ни ще бъде изправена пред все повече предизвикателства, свързани с водоснабдяването”, каза Нанков и подчерта, че за целта, за първи път от 30 години насам, се изграждат нови язовири. Преди месец беше въведен в експлоатация язовир „Пловдивци“ до Рудозем, изгражда се и язовир „Луда Яна“ до Панагюрище.    На дневен ред стои изграждането на язовир „Кюстендил“, както и на язовир „Черни Осъм“, захранващ Ловеч и Плевен.    Според Николай Нанков заради климатичните промени, които водят до интензивни валежи, последвани от трайни засушавания, много местни водоизточници пресъхват и се налага да се търсят алтернативни. „За справяне със ситуацията в страната са необходими комплексни мерки“, подчерта още зам.-регионалният министър, сред които в максимална степен усвояване на европейските фондове, рехабилитация на ВиК мрежата в страната и търсене на нови водоизточници. ", "date": "2019.11.21", "title": "Осигурени са европейски средства за ВиК мрежата на Перник и Радомир"}
{"url": "http://epicenter.bg/article/Galya-Dimitorva--NAP--Opitite-za-hakerski-ataki-prodalzhavat-i-do-den-dneshen/199466/2/0", "text": "Опитите за хакерски атаки продължават и до ден днешен, но ние успяваме да ги предотвратим.  Това каза изпълнителният директор на НАП Галя Димитрова по време на изслушването си във Временната комисия за НАП, предаде Агенция \"Фокус\". Димитрова посочи, че НАП ги предотвратява благодарение на новите приложения и системи, които са внедрени. \"Точно с цел предотвратяване на такива злонамерени действия. Към момента няма успешни опити\", каза Димитрова.    Изпълнителният директор на НАП посочи, че е имало случаи, в които е имало хиляди опити за хакерска атака за един ден. \"Информацията за айпи адреса предоставихме своевременно на ГДБОП. Имаше още един подобен случай, също го предоставихме на ГДБОП. Доколкото знаем, разследването там продължава\", каза още Димитров.", "date": "2019.11.21", "title": "Галя Димиторва, НАП: Опитите за хакерски атаки продължават и до ден днешен"}
{"url": "http://epicenter.bg/article/Rumen-Radev--Balgariya-tseni-visoko-partnyorstvoto-si-s-OAE-v-ikonomikata--obrazovanieto-i-sigurnostta/199468/2/0", "text": "България цени високо партньорството си с Обединените арабски емирства в икономиката, инвестициите, в сферата на сигурността и борбата с тероризма. Това заяви държавният глава Румен Радев, който днес на церемония в Гербовата зала на „Дондуков“ 2 награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. Това съобщиха от прессекретариата на държавния глава.   Отличието на дипломата, който е първи посланик-резидент в България, е за особено големите му заслуги за развитието на двустранните отношения между България и арабската държава.  Румен Радев открои приноса на посланик Ал Наджар за издигане на отношенията и политическия диалог между България и Обединените арабски емирства на по-високо равнище чрез разширяване на правно-нормативната база и подготовката на редица споразумения за разширяване на двустранното сътрудничество в различни области. Принос за това има и откриването на посолство на арабската държава в България, както и на българско посолство в ОАЕ. Като съществено достижение в рамките на мандата на посланика Румен Радев подчерта предприетите инициативи за увеличаване на инвестициите от ОАЕ в България. Посланик Ал Наджар благодари за оказаната чест и полученото висше държавно отличие. „Спокоен съм, че за краткото време успях да вложа всички усилия, така че отношенията между ОАЕ и Република България, да отбележат чувствителен напредък“, посочи дипломатът. По думите му благодарение и на подкрепата от българските институции са поставени здрави основи, на които двустранните отношения могат да се развиват в стратегическо партньорство.", "date": "2019.11.21", "title": "Румен Радев: България цени високо партньорството си с ОАЕ в икономиката, образованието и сигурността"}
{"url": "http://epicenter.bg/article/-Dunarit--sadi-Desislava-Ivancheva-za-100-000-leva/199389/3/0", "text": "Военният завод „Дунарит“, който от няколко години се контролира от оръжейния бос Емилиян Гебрев, съдел бившата кметица на столичния район „Младост“ Десислава Иванчева за 100 000 лв. Това обяви тя след заседание по делото ѝ за взет подкуп, което се гледа в Апелативния спецсъд.    Според Иванчева причина за иска били изтеклите в публичното пространство нейни чатове с Венцислав Ангелов – Чикагото. От тях става ясно, че в началото на септември Иванчева и Чикагото са готвели сценарий за сваляне на правителството чрез организиране на масови платени протести срещу кандидатурата на Иван Гешев за главен прокурор. Сигнал в прокуратурата тогава подаде русенеца Йордан Бонев, според който „Дунарит“ се използва за касичка от Цветан Василев, с която се разплаща за охолния си начин на живот в Белград, за медийните си балони, за отчисления към руския си покровител Константин Малофеев, а и за да буни протести, пише \"Монитор\".    Пак в сигнала се посочва, че за аферата са били осигурени 400 000 лв., които са платени за протести на 10 и 12 септември на организации като „Правосъдие за всеки“ и „Боец“. Бонев придружил сигнала си със скрийншотове на чат, както и аудио и видео записи между осъдената за подкуп от 75 000 евро бивша кметица на „Младост“ Десислава Иванчева и баща му Венцислав Ангелов – Чикагото. Самият Бонев признава, че първоначално е бил част от разговора, но се е разочаровал. Още тогава Иванчева обяви чатовете за фалшиви, но така и не даде доказателства в своя защита.    На първа инстанция спецсъдът осъди на 20 г. затвор Иванчева, заместничката ѝ Петрова получи 15 г. зад решетките, а Дюлгеров – 12 г. за искане на подкуп в особено големи размери за издаването на разрешително за строеж на бизнесмена Александър Ваклин. И за тримата съдът постанови конфискация на имущество. Графологичната експертиза на тефтерчето ѝ бави делото. Апелативният спецсъд направи втори опит за даване на ход на делото по същество, но и този път това не стана. Оказа се, че назначената в началото на октомври т.г. графологична експертиза на тефтерчето на Иванчева, за да се провери дали Дюлгеров е писал числа в него, не е готова. На делото се яви само едното от трите вещи лица и заяви, че няма отговор на молбата им до община „Младост“ за предоставяне на документи за сравнителния анализ.    Тричленният съдебен състав попита експерта дали има нужда от помощ за получаването на документите, тъй като това не е станало повече от месец, на което получи отрицателен отговор. Съдът разпореди графологичната експертиза да бъде изготвена и внесена за разглеждане най-късно 7 дни преди датата на следващото съдебно заседание на 16 декември. Съдът нареди да бъдат изпратени напомнителни писма до Столична голяма община и до община „Младост“ да дадат на вещите лица необходимите документи за изготвяне на експертизата. Тя ще бъде направена само въз основа на вече изписани от Дюлгеров цифри и такива, написани в документи, които се съдържат в столичната община в район \"Младост\". Дюлгеров е бивш кмет на \"Младост\".", "date": "2019.11.21", "title": "„Дунарит“ съди Десислава Иванчева за 100 000 лева"}
{"url": "http://epicenter.bg/article/TETs-Ruse-predlaga-na-klientite-uslugi--koito-saotvetstvat-na-tehniya-nachin-na-zhivot-i-interesi/199406/4/0", "text": "    - Tоплина в домовете им на достъпни цени. Нашите услуги са качествени и достъпни за всеки, който избере централното отопление.   - Другите варианти за отопление на пръв поглед са много изгодни, но в действително това не е така. От години няма по-евтин и достъпен начин за отопление от централното. Смятаме, че сме доказали с времето, че сме без конкуренция в дългосрочен план. Една духалка не може да замени предимствата на парното. Алтернативите за отопление са много, за това полагаме целенасочени усилия да сме добре позиционирани и да предлагаме на абонатите си отлично съотношение между качество и цена. Стремим се да работим в услуга на клиентите, които стават все по-взискателни. Днешните потребители не търсят само и единствено ниски цени. Те искат качество. Това е в основата на нашата философия и на отношенията ни с клиентите.   - Това е основното. Но потребителите търсят още услуги, които съответстват на техния начин на живот, интереси и стремежи. - Опитваме се все по-рядко да се стива до аварии. Точно по тази причина постоянно правим ремонти по нашите съоръжения. Ако все пак се случи авария, нашите екипи са напълно готови и оборудвани, за да реагират на време. Аварийната служба работи денонощно – 24 часа, 7 дни в седмицата. Екипите ни регулярно работят по топлопреносната мрежа. Има извънредни дежурства събота и неделя, за да сме в готовност и да отговаряме на всякакви предизвикателства.   - След успешно реализираната ни инвестиция за оползотворяване на биомаса, взехме решение да внесем ново инвестиционно намерение, чрез което да увеличим нейното количество. Причината да изберем точно биомасата е, защото това е най-екологичното гориво и при него не се отделят вредни емисии във въздуха.   - Това е задължително изискване на европейското и българското законодателство в областта. Строго се следи дали се изпълняват всички условия по издаденото разрешение и дали се спазват установените норми за допустими емисии.   В него са определени лимити за използването на горива, суровини и енергия, посочени са задължителни екологични норми, свързани с опазването на въздуха и водите, заложени са мероприятия и срокове за привеждане на оборудването в към изискванията в областта на опазване на околната среда.   - Измерването на количеството подавана биомаса към системата за изгаряне на парогенераторите ще се осъществява посредством специално съоръжение, което е автоматично и работата му е да дозира, както и с автоматична везна. Максималното количество биомаса, изгаряно в един котел, ще бъде до 5 тона на час.", "date": "2019.11.21", "title": "ТЕЦ Русе предлага на клиентите услуги, които съответстват на техния начин на живот и интереси"}
{"url": "http://epicenter.bg/article/Prof--Nikolay-Radulov/199433/11/0", "text": "    - Аз мисля, че миналата година имаше заявление на прокуратурата, което като че ли много ясно очерта посоката, в която ще действа тя, заедно с КОНПИ и тази посока беше насочена към корупцията предимно в общините, и то в малките общини. И както си спомняте, имаше арестувани кметове, така че вероятно това ще е линията през следващите няколко години на КПКОНПИ. Ще има демонстрационни арести, последвани с някакъв тип разследване, евентуално с конфискация на собственост, от които не знам, какво ще излезе, защото през изминалата година и през по-миналата, ако се не лъжа, имаше няколко ареста на кметове, от които единственият, който стигна до съд и има някакво развитие, е този на кметицата на „Младост“, а в останалите случаи мисля, че нищо не се случи, и няма и да се случи. Но, разбира се това, че Европейският съюз очаква от нас някакви сериозни действия или поне демонстрация на желание да се борим с корупцията, определено ще доведе до действия, и аз мисля, че тези действия следващите години ще са на ниво на кметове, и то не на големите градове. Ние с вас сме коментирали, че въпреки многобройните сигнали, които гражданите на големите градове предават до най-различни институции, като започнем от МВР към ДАНС, че дори и до КПКОНПИ, като че ли никой не посмя да направи едно сериозно разследване на това, какво се случва в големите градове, ясно, че нещо се случва щом след един скъпоструващ ремонт още не е минала и половин година и започват улиците да се изпълват с вода, плочките да „шляпат“ да цапат гражданите, изобщо всичко за пореден път успява да убеди гражданите, че не могат да имат доверие на местната власт. И разбира се, тъй като местната власт е най-забележима за обикновените хора, това че КПКОМПИ ще се концентрира, може би, върху тази власт, до известна степен ще създаде някакво положително впечатление в гражданите, които вече искат поне някакъв резултат от всички тези служби, службици, комисии, подкомисии, и които дълги години се създаваха, тиражираха и най-накрая се съчетаха в една свръхкомисия, която аз като я погледна и поразмишлявам върху това, какво и как ще прави, много ми прилича на въздесъщото шесто управление на ДС.   - Значи, тя това, което прави като мерки, като достижения не ми дава особени основания, това е вътрешно усещане – мое и на други хора. Но самата комисия твърди, че е страшно успешна, тя говори за конфискации на големи суми от порядъка на стотици милиони, обаче в крайна сметка ние така и не разбрахме, журналистите многократно се опитваха да разберат, какви са точните суми, както и какви са разходите й и всеки път срещаха отпор от нея по Закона за достъп до информацията. И въпреки решенията на съответните съдилища, че трябва да им предостави информация и до момента КПКОНПИ не я предоставя. Така че, няма и как да имам конкретна информация и ние като граждани само имаме съмнения от неща, които виждаме. Например, няма как да не проявяваме съмнения за функционалността на тази структура по ред причини, една от които е генезисът – начинът, по който тя се създаде. Тя се създаде вследствие на събиране на няколко други изградени организации, защото според управляващите, пък и според хората, МВР и ДАНС не си вършат работата, тези обаче организации като прословутата БОРКОР и КОНПИ също доказаха, че не си вършат работа, и не мога да разбера сега как да очакваме събраната от тях организация със свръхправомощия, с възможност за оперативна дейност, използване на специални разузнавателни средства ще доведе до някакви успехи. Ако твърдим, че няма как да не даде, защото има пълномощия и в нея участват експерти, та нали това са същите експерти, които в крайна сметка бяха взети от МВР и ДАНС, не отнякъде другаде, и от прокуратурата. Щом в своите собствени структури, които все пак имаха някаква традиция за противодействие на престъпността, те не успяха да постигат никакъв успех и обществено доверие, не виждам, как това ще стане в КПКОНПИ. Но тъй като има усещане за опит за създаване на психологически натиск върху хората, който, като че ли най-добре си проличава със зрелищните арести, особено на кметицата от „Младост“ и очевидният подход на това да бъдат сплашени всички, които се опитваха да се изкажат за това, че така не се правят арести, че това е нарушение на НПК, ми дава основание да мисля, че има нещо общо между Шесто управление и тази структура. Същият този страх, който витае в обществото, придружен с подозрението, че хората ще бъдат обект на несправедливи преследвания, съществува.   - Какво да ви кажа, аз, разбира се, съм сигурен, че след като е предложен г-н Цацаров, той ще стане шеф на КПКОНПИ и нямам и съмнение, както нямах и съмнение преди половин година, че г-н Гешев ще оглави прокуратурата, въпреки неговото отричане, че той въобще не желае да става такова нещо и да е кандидат за тази позиция. Бях сигурен, че той ще стане, но щом е решено и щом е показано на публиката, кой ще е и виждате, че няма никакво значение, какво си мисли публиката, и как действа поне г-н Цацаров, нямам основание да го подозирам в публичност за каквато на други места доста сериозно се убедихме, че съществува. Като почнем от прословутите акции на г-н Цветанов, които доведоха до много присъди в Страсбург и плащане от нашият джоб, уж на държавни пари, та до прословутите арести, които в крайна сметка не показаха нищо друго, освен това, че може да се случи с всеки всичко, което най-лошите фантазии могат да ти подскажат, че е напълно възможно в нашето съвремие да има изтезания, защото не знам как по друг начин да определя слагането на окови и всякакви такива други атрибути, върху една жена, която тежи 45 кг., освен това по никакъв начин не е заплашителна, не се съпротивлява, за да бъде по този начин третирана. Определено нямам основание да си мисля, че г-н Цацаров ще държи на тази демонстративност, още повече, че неговото твърдение, че той държи на разделението на властите, докато заемащият неговото място, пък като че ли се опита и словесно и по друг начин да ни лансира версия по-близка до тази, която имаше г-н Цветанов, че всички трябва да се обединят, включая адвокатите, съдът и прокуратурата, срещу престъпността, което нали разбирате, че изглежда като някакво безумие, някаква хрумнала или сънувана от неграмотен човек дивотия.   - Разбира се, че сте права. Ние с вас говорихме още на етапа, когато имаше няколко варианта и тогава аз ви казах, че всичките варианти за мен са еднакво неприемливи, че начинът по който се избира ръководството на комисията създава възможност за политическо влияние, защото той се избира от Народното събрание с обикновено мнозинство, което значи, че управляващите си избират, когото искат. Тогава имаше и най-различни други предложения – никое от тях дори не беше обсъдено, но както и да е законът е един закон, който ако разгледаме паралелно с него, успоредно законът за ДАНС, законът за МВР, който искате от законите в сферата на сигурността вие ще видите, че тази комисия има много повече правомощия и много по-малко отговорности, и има много по-малко контрол, отколкото всяко от другите структури по закон, така че, да, и законът има своето влияние върху начинът, по който хората си представят, върху образа, който хората са си изградили в главата за тази комисия. А разбира се, няма как комисия, която е изградена от структури доказали се като неефективни да е ефективна, няма как при едно доверие от около 20% в Парламента, то да генерира закони, които да се харесат на хората. При положение, че доверието в МВР се клати непрекъснато между 8% и 15%, в прокуратурата е около 9% няма как хората да имат доверие на специалисти и експерти, които са произлезли и са дошли от тези служби. И разбира се, г-н Цацаров, той когато стана главен прокурор много хора се надяваха, че ще има някакъв прелом в работата на прокуратурата, че наистина ще бъдат обвинени хора, които публично са известни с това, че са безкрайно богати без да могат да обяснят защо и как. Това не стана и това доведе, разбира се до това пагубно 9 процентно доверие в Прокуратурата. Сега, много трудно е да кажем какъв е процента на доверие в КПКОНПИ, защото според мен каквото и да е изследване не може да покаже доверие, особено след убийствената потвърдена информация за имотите на шефът на КОНПИ. Неговото нежелание да спазва законите и да си развали това пусто барбекю, дето най-накрая се наложи министър-председателя да го, просто така да му се скара и да го заплаши, едва ли не, за да спази закона. Така че, тепърва тази структура трябва да се издължава на хората и да докаже, че наистина представлява структура, която ще се бори в полза на хората, а не е репресивен орган.   - Няма нужда от никакви законодателни промени. Тази структура има всичките права, които ѝ позволяват да иззема незаконно придобити имущество, да доказват такова, но вие виждате в нашата действителност какво се случва. Всички приказки за сметки и гигантски имущества и как да го нарека, даже не имущества, а съкровища притежавани от този и онзи се използват в чисто политически аспект, ако ти продължиш да говориш, да не си отварям устата. Спомняте си, че имаше такива съмнения, които публично се изказаха срещу Гешев и тогава г-н Цацаров каза: а бе, има двайсет и еди колко си души от прокуратурата, и еди колко и от еди къде си от властта, които имат сметки в чужди банки, които сега разглеждаме, но сред тях не е г-н Гешев. Това си беше заплаха към хората, които можеха да бъдат, да се самоидентифицират и очевидно, че тези хора бяха хора на власт в съответните властови структури и това си беше едно предупреждение. Не рипайте срещу Гешев, защото ще изкарам „кирливите ви ризи“, но този подход да си изкарат „кирливите ризи“ само като заплаха или като средство за натиск, а не когато са известни, когато за прокуратурата или за другите органи и организации свързани със сигурността се събере достатъчно информация, така че хората да бъдат изкарани на светло и незаконното придобито имущество да бъде конфискувано, хората започват да се съмняват и казват „добре“ , тази събрана информация значи не служи за търсене на правдата и за постигане на някакво правно равновесие, тя служи за нещо друго – за заплашване, за натиск, за рекет, така си мисли обикновения човек. Не знам дали е така, но и аз оставам с такова впечатление.   - Не очаквам нищо особено. Очаквам арест на възможно най-дребните фигури във властта и то не в централната власт, а долу в общините – кметове, вероятно. И много е възможно, така за цвят някой бивш министър, особено ако е от Министерският съвет на Орешарски. Той Орешарски се оказа, че е толкова вреден, 10 год. напред успява да минира държавата, това го казвам с ирония, разбира се. Но това най-вероятно ще се случи. Едва ли някой от сегашните министри ще бъде засегнат, въпреки, че те се държат арогантно, че живеят в жилища, които трудно могат да обяснят как са ги придобили, но и никой не иска обяснение от тях. Съществуват в конфликт на интереси, разхождат се в чужбина в необясними пътувания и т.н. Тоест, тяхното държание даже не е такова да се прикрива, дори виждаме и това, че те не се вълнуват особено, какво си мислят органите за обществен ред. Те считат, че тези органи са направени за тяхна услуга и не се и прикриват.   - Ами не звуча оптимистично, защото не виждам никакъв оптимизъм. Вижте например, колко е просто тук, последните няколко месеца се обяснява колко хубаво е всичко, как се връщат емигриралите българи, сега правителството обещава по 1200 лв. заплата в продължение на години за тези, които се върнат. Значи, не се връщат толкова много, защото държавата ще фалира, ако на тези гигантски маси хора, които според правителството се връщат, им плащаме такива пари. Същото е както със заявените гигантски преки чуждестранни инвестиции, че те от 2007 г. до сега са намалели 17-пъти и в момента се счита, че са около милиард и нещо, толкова милиард и нещо, съобщи статистическият институт онзи ден, че са парите, които българските мигранти пращат в България, за да си хранят семействата. Така че, нямам основание да бъда оптимист. В най-бедната страна в Европа, с най-голямата детска смъртност, с най-рано отиващите си възрастни – не виждам основание за оптимизъм.    ", "date": "2019.11.21", "title": "Проф. Николай Радулов: Борбата с корупцията ще бъде на ниво кметове и то не на големи градове"}
{"url": "http://epicenter.bg/article/IK--Novata-tsivilizatsiya--predstavya-knigata--Sakralno--chudesata-blizo-do-nas-/199455/6/0", "text": "По случай Деня на християнското семейство Ви каним на 21.11.2019 г. от 18:00 ч. в зала „Вяра“ на Столична библиотека на премиерата на новата книга на Мариана Праматарова „Сакрално: чудесата близо до нас“. Авторката е доктор по културно-историческо наследство. Пише поезия, публицистика и проза.   В книгата „Сакрално: чудесата близо до нас“ са представени православни манастири и светци, места с чудодейни мощи, лечебни води и чудотворни икони, които се намират близо до нас – в България, Гърция, Румъния, Северна Македония, Турция и на Балканите.   Мариана е автор на над десет книги, към които има голям интерес.", "date": "2019.11.21", "title": "ИК „Новата цивилизация“ представя книгата „Сакрално: чудесата близо до нас”"}
{"url": "http://epicenter.bg/article/Prints-Andryu-se-otteglya-ot-obshtestveni-zadalzheniya/199404/7/0", "text": "\r\n Британският принц Андрю се оттегля от всички обществени задължения, които изпълнява от името на короната, предаде БГНЕС.  \r\n Третото дете на кралица Елизабет Втора разпространи обръщение, в което казва, че фокусирането на обществеността върху връзките му с опозорения финансист Джефри Епстийн са предизвикали „големи смущения“ в работата на семейството му, предава Евронюз, цитирана от БНР. \r\n   \r\n „Помолих нейно величество да се оттегля от обществените си задължения в обозримото бъдеще и тя ми даде позволение“, пише херцогът на Йорк. \r\n   \r\n 59-годишният принц написа също така, че изказва симпатиите си към жертвите на Джефри Епстийн и с готовност ще сътрудничи на полицейското разследване - нещо, което не направи в скандалното интервю по Би Би Си, което му донесе много критики и го принуди да вземе решението. \r\n   \r\n „Продължавам недвусмислено да съжалявам за неразумните ми връзки с Джефри Епстийн“, написа още Андрю. \r\n През уикенда беше излъчено интервю, в което Андрю не изрази съжаление, че е бил приятел с Епстийн, който преди 3 месеца се самоуби в килията си в Ню Йорк, докато чакаше да бъде съден втори път за сексуални посегателства срещу непълнолетни и организирането на проституция. \r\n   \r\n На следващия ден медиите във Великобритания го критикуваха остро за представянето му. Те казаха, че по време на интервюто той изглеждал така сякаш не си давал сметка за сериозността на ситуацията, че не се е дистанцирал своевременно от Епстийн, че дори не е изразил състрадание към жертвите на Епстийн. \r\n   \r\n След това британският телекомуникационен гигант Би Ти обяви, че ще престане подкрепя програма за финансиране на цифровото предприемачество, ако принц Андрю остане неин ръководител. Три австралийски университета обявиха, че слагат край на сътрудничество с друга програма на принца за подпомагане на предприемачите и стартъпите. А няколко компании пък обявиха, че ще спрат да спонсорират асоциацията на принца, сред които една банка, дружество за одит и застрахователно дружество. \r\n   \r\n Към всичко това се добавиха и обвинения към Андрю за расистки изказвания. Бившата министърка на вътрешните работи Джаки Смит разкри, че е била смаяна, когато чула как на официална вечеря в чест на саудитското кралско семейство принцът е направи расистки коментари за арабите. Бивш сътрудник на Даунинг стрийт от шриланскийски произход пък обвини принца, че е използва думата \"негър\". \r\n   \r\n Говорител на Бъкингамския дворец каза, че принцът не толерира расизма. Но скандалът може да превърне настоящата година във втората \"ужасна година\" за британското кралство семейство. Първата \"ужасна година\" - термин, използван от самата кралица Елизабет Втора - беше 1992 г., когато двама от синовете й се разделиха със съпругите си, а дъщеря й, принцеса Ана се разведе. В същата година Уиндзорският дворец, който е резиденция на кралското семейство, бе обхванат от пожар. \r\n   \r\n Лондонският университет съобщи, че обмисля дали да оттегли титлата „попечител“ на принца, а банката „Барклис“ каза, че е обезпокоена от ситуацията и е готова да преразгледа позицията си за сътрудничество с него. \r\n   ", "date": "2019.11.21", "title": "Принц Андрю се оттегля от обществени задължения"}
{"url": "http://epicenter.bg/article/Stoycho-Mladenov--Profesiyata-trenyor-po-futbol-tryabva-da-se-uzakoni--neka-premierat-pomogne/199451/8/0", "text": "Стойчо Младенов предложи професията треньор по футбол да се узакони и призова за подкрепа от министър-председателя Бойко Борисов и спортния министър Красен Кралев, съобщи БГНЕС.    Според 62-годишния наставник на казахстанския Кайсар у нас треньорът е „г-н Никой” и „мижитурка“, защото не си отстоява правата и авторитета. Той насочи вниманието и към други проблеми на българския футбол като липсата на лицензи за водене на клубове сред треньорите и ниското ниво на аматьорски футбол.    „Във футбола две неща са много важни – ръководителят и старши треньорът. Вторият е всичко в клуба, той носи цялата отговорност. Особено в страни, където се инвестират много пари, там той е и мениджър. При нас старши треньорът е господин Никой. Тук 90% от треньорите са мижитурки, защото не си отстояват името и авторитета“, заяви Младенов.    След това Младенов пожела да отправи апел към „най-големия в държавата” – премиера Бойко Борисов, защото иначе нищо не може да стане. „Един апел към г-н Бойко Борисов и (Красен б.р;) Кралев да узаконят професията треньор по футбол и да дадат юридическа възможност за защита на треньора, защото той има и права, а не само задължения“, каза специалистът.    „Борислав Михайлов и компания не направиха абсолютно нищо за самочувствието, знанието, увереността на треньорите. Това е бич за футбола ни. Законът не защитава треньора. Решават да те гонят, гонят те и си заминаваш. Защо на (Маурисио; б.р.) Почетино му плащат обезщетение? Защото правилата са коренно различни у нас, ние сме далече от тази треньорска професия“, допълни Стойчо Младенов.    „Другото, което е – допускат се треньори да работят без лицензи. Може човекът да е много добър, да разбира футбола, но трябва да има лиценз. Това говори за нивото на ръководителите във футболния съюз и нивото на шампионата ни. Защо това се позволява? Имаме премиер, който е влюбен във футбола и не се възползваме да помогне. От тук трябва да се почне, защото старши треньорът е най-главният човек в един футболен клуб“, подчерта отново треньорът на Кайсар.    „Допускаме и още една грешка. Откъде се черпят кадрите? От аматьорския футбол. От 20 г. не го виждам у нас. Там играят ветерани, няма условия, а именно там трябва да са младите футболисти и да черпим кадри. Това обаче го няма. В германския футбол черпят най-много кадри от аматьорския футбол“, каза още Младенов.", "date": "2019.11.21", "title": "Стойчо Младенов: Професията треньор по футбол трябва да се узакони, нека премиерът помогне"}
{"url": "http://epicenter.bg/article/Eltan-Dzhon-pyal-s-autokyu-na-pogrebenieto-na-leydi-Dayana--Ako-sgreshah--shtyah-da-bada-razchlenen/199401/10/100", "text": "Британският музикант Елтън Джон бил толкова притеснен да не обърка текста на адаптацията на песента му \"Candle in the Wind\", изпълнена на погребението на лейди Даяна, че ползвал аутокю, поставено до пианото му, предава Ройтерс.   Сър Джон, който беше близък приятел с покойната кралска особа, изпя различна версия на хита си с нови думи, написани от дългогодишния му сътрудник Бърни Топин. Неговото прочувствено изпълнение в Уестминстърското абатство през 1997 година по време на погребението на лейди Даяна се превърна в един от кулминационните моменти на предаваната по телевизията церемония.   Бившата съпруга на британския престолонаследник загина в автомобилна катастрофа в Париж на 31 август 1997 година, припомня БТА. Хитът с новия текст, в който стихът \"Сбогом, Норма Джийн\" беше заменен със \"Сбогом, на розата на Англия\", се превърна в най-бързо продавания сингъл в историята на Великобритания.   \" \", заяви Елтън Джон пред лондонска публика.   Той накарал да монтират аутокюто като предпазна мярка, за да бъде сигурен в изпълнението си. 72-годишният музикант гостува на Кралската музикална академия, в която навремето беше учил. Събитието беше организирано във връзка с излизането на автобиографията му \"Аз: Елтън Джон\".   Той припомни на аудиторията сътрудничеството си Топин и съвместната им работа над най-големите им хитове.", "date": "2019.11.21", "title": "Елтън Джон пял с аутокю на погребението на лейди Даяна: Ако сгрешах, щях да бъда разчленен"}
{"url": "http://epicenter.bg/article/21-noemvri---Den-na-hristiyanskoto-semeystvo---kakvo-da-slozhim-na-trapezata-/199443/9/0", "text": "Българската православна църква и Македонската православна църква отбелязват празника всяка година на 21 ноември (юлиански календар). В този ден се почитат, както благочестивите родители на Дева Мария Йоаким и Анна, които я въвеждат на тригодишна възраст в йерусалимския храм, така и изпълнението на обета им да посветят Мария на Бог.          500-550 г брашно 300-350 мл газирана вода 5 с.л. олио 3 с.л. лимонов сок 1 и 1/2 ч.л. сол 2 ч.л. захар 1 ч.л. сода бикарбонат     Пресява се 3 пъти 500 г брашно (4 ч.ч. от 200 мл) и солта. Прави се кладенче в средата, в което се поставя захарта. В чаша се разтваря содата в лимоновия сок. Шупналата смес се изсипва в кладенчето. Постепенно се прибавя 300 мл леко затоплена газирана вода. Замесва се тесто. Ако е необходимо се прибавя още от газираната вода. При мен 300 мл бяха достатъчни. Поставя се върху леко набрашнен плот. Омесва гладко и меко тесто и се оформя на топка. Поставя се в намаслена или покрита с хартия за печене тава с диаметър 20 см. Разстила се равномерно и се намазва с олио (зехтин). Пече се в предварително загрята фурна, на 170-180 градуса С. Изпечената питка, гореща, отново се намазва с мазнина (ползвах зехтин). Покрива се с кърпа и се оставя.       5-6 бр. ябълки 1 ч.ч. захар 1 ч.л. канела 3 бр. яйца 1 ч.ч. нарязани орехи 2 ч.ч. брашно 1 бакпулвер пудра захар 1/3 ч.ч. олио     Разбиват се яйцата със захарта, прибавя се на тънка струйка олиото, а след това брашното, пресято с бакпулвера. Към полученото тесто се добавят обелените и настъргани ябълки, канелата, ореховите ядки и се обърква добре. Сместа се изсипва в намаслена тавичка. Пече се в умерено загрята фурна до готовност. Готовият сладкиш се поръсва с пудра захар.", "date": "2019.11.21", "title": "21 ноември - Ден на християнското семейство - какво да сложим на трапезата?"}
{"url": "http://epicenter.bg/article/Dragomir-Stoynev--8-leva-subsidiya-otgovarya-na-normalnoto-funktsionirane-na-edna-politicheska-sila/199382/2/0", "text": "\"Ние сме една от най-болните нации, една от най-неграмотните нации и най-бързо изчезващата нация,  а управляващите ни предлагат още от същото. От БСП казваме - не\". Това каза Драгомир Стойнев, зам.-председател на ПГ \"БСП за България\", във връзка с Бюджет'2020 пред БТВ.   Той алармира, че настъпва нова икономическа криза, при която този бюджет би бил пагубен. \"Притеснени сме, защото правителството не анализира какъв ще е ефектът от Брекзит и от търговските войни между САЩ и Китай върху икономиката. В Еврозоната всички преразглеждат своите прогнози за икономически растеж. Това е една проциклична мярка, в момент, в който има тъмни облаци, да представяш балансиран бюджет , зави Стойнев.   Според него в бюджета трябва да има буфери и трябва да се инвестира в младите хора и те да бъдат подпомагани. \"БСП предлага алтернативен бюджет, който да е за младите хора и за младите семейства\", каза той и посочи част от мерките за това, които заложени в него: данъчен стимул за всяко работещо семейство с деца, един учебник по предмет и тези учебници да бъдат безплатни от 1 до 12 клас, безплатни лекарства за деца до 14 годишна възраст, както и  част от данъците да остават в общините, за да бъдат те по-независими от партийните пристрастия на централната власт при определянето на бюджетите им.   Драгомир Стойнев определи намаляването на субсидията на 1 лв. на глас от страна от ГЕРБ преди местните избори като репресивен акт, целящ да задуши гласа на опозицията.   Преди местните избори ГЕРБ извършиха репресия срещу опозицията с намаляването на партийната субсидия. Това е неприемливо и по този начин се заглушава гласа на опозицията. Тези пари са предвидени за пропаганда на нашите идеи. Това се направи, за да се омаломощи БСП за местните избори, каза зам.-председателят на ПГ на БСП    \"Според нашите изчисления 8 лв. на глас е сумата, която отговаря на нормалното функциониране на една политическа сила. На подобно мнение са и други политически сили. Тук става въпрос за демокрацията в страната, защото иначе направо да сложим чл. 1 в Конституцията и да се знае, че има само една партия. На другите да не се помага или направо да се забранят\", каза още той.   Драгомир Стойнев говори още за номинацията за нов председател на КПКОНПИ „Кандидатурата на Сотир Цацаров е силна. Той е доказал, че е професионалист“.  „От БСП не издигнахме кандидат за шеф на КПКОНПИ, защото когато се създаваше тази институция предложението ни беше отхвърлено. Ако искаме наш кандидат да спечели, трябва да влезем в съглашателство с ГЕРБ, а ние не желаем“, категорични са от БСП.   \"Още, когато се създаваше КПКОНПИ, БСП заяви, че моделът на функционирането й е погрешен и че председателят на тази институция трябва да се назначава от президента. Изключително опасно е, ако на тази институция се сложи човек, който е контролируем от управляващите.   Този човек трябва да е изключителен професионалист и да може да държи юздите на тази институция и да не позволява да се стига до злоупотреби\". Това каза Стойнев във връзка с предстоящото избиране на нов председател на антикорупционната комисия и заяви, че парламентарната група на БСП ще изчака да види концепцията на кандидатите за начина на функциониране на институцията преди да вземе решение как ще гласува.  ", "date": "2019.11.21", "title": "Драгомир Стойнев: Цацарав е силна кандидатура за шеф на КПКОНПИ. Ще решим как да гласуваме"}
{"url": "http://epicenter.bg/article/Ninova--Shte-vzemete-edna-dve-ostavki--za-da-potushite-naprezhenieto-v-Pernik--tova-ne-reshava-problema/199408/2/0", "text": "Ще вземете една-две оставки, за да потушите напрежението в Перник, но това не решава проблема. Това каза лидерът на БСП Корнелия Нинова в остра декларация от името на парламенттарната група на левицата.   Нинова заяви още:   \"Шокирани сме от факта, че заместник-министър от трибуната на парламента каза, че е разбрал от медиите, че освен в Перник, и в други градове има режим на водата. Това изречение казва всичко и потвърждава вчерашните ни думи за безхаберието и безсилието ви – министри четат от медиите къде има проблем с водата. Второто ви признание, което казва всичко - областният управител на Перник от ГЕРБ чак вчера, според зам.-министъра, била разбрала, че има правомощия и задължения по отношение  на водоснабдяването в Перник. И това казва всичко – какви хора назначавате, знаете ли какво правят там и какви са им правомощията. Сами си го признахте в лицето на зам.-министъра.   Трето, прехвърлихте вината на ВиК операторите и директорите, на кметовете. А вчера, г-н Нанков, отварям скоба, си позволихте да обвините кмет на БСП. Щях да ви питам - кметът на Перник чий беше, а на Шумен, а на Ловеч? Поне в тази огромна национална криза да не подхождате по този начин - няма никакво значение какъв е кметът, когато по ваше признание 315 хиляди човека са в криза и на воден режим.   Прехвърлихте вината освен на ВиК, на кметове, на времето, дъждовете и снега, но не поехте никаква отговорност за политиката на правителството на национално равнище във водния сектор. Сега ще вземете една-две оставки, за да потушите напрежението сред хората в Перник и другите населени места. Но това не решава проблема.   Помните ли, когато преливаха язовири и заливаха Варна, Мизия – какво отговори министър от правителството? Свиквайте, уважаеми българи - в глобални климатични промени, оттук нататък ще е така, язовирите ще преливат и ще ви давят.   Сега е обратно – няма вода в язовирите, а причината е същата. Свиквайте, уважаеми българи, че ще носите легени години наред, защото има климатични промени и засушаване. Не можете докрай да се оправдавате с това, защото вие сам казвате една от основните причини – 75% от водата се губи. Изтича, защото няма подменена и рехабилитирана водопреносна мрежа.   Чия е отговорността? На правителствата на Бойко Борисов през последните 10 години. Сега казвате, че отсега нататък трябва да подмените водопреносната система, започвате проекти. Къде бяхте 10 години?   Да не би това да ви е първи ден на власт, че сега ни казвате какво трябва да  стане? Колко пари изтекоха в тази система и къде са парите на хората от увеличението на цената на водата? Къде са парите от оперативните програми? По ваша официална информация 0,5 процента от водопреносната мрежа в страната сте подменили за 10 години. Сега ви е виновен дъждът, снегът, слънцето, засушаването и глобалното затопляне.   Не, виновно е безхаберието ви през последните 10 години и безсилието днес да решите проблема и ужасяващите данни, които изнасяте за пръв път. 320- хиляди души вече в режим, вероятно ще станат повече, а отговорът за Перник е, че след 2 години ще се реши проблемът.   Две години ли ще ги държите на режим? Казвате, че от 4 дена проучвате алтернативни източници, а проблемът в Перник е поне от 2 години. Вие чак сега проучвате алтернативни източници. Казвате, че са подавани годишни, месечни, ежедневни прогнози и отчети от ВиК Перник – 10 години като ги четохте, какво направихте?   Едва през последните 4 дни се сетихте, че има Владайски канал и оттам може да взима вода. Няма нужда опозицията да говори при това, което изнесоха министърът и зам.-министърът, то е самоубийство. Вие сами си отразяхте главите.   Не ви е виновно слънцето, нито водата, нито ВиК дружествата, виновно е безхаберното и некадърно управление през последните 10 години и безсилието на същото управление днес да реши проблема.\"   Тя обърна внимание, че управляващите са прехвърлили вината на ВиК операторите, на кметовете.   \"Вчера г-н Нанков си позволихте да обвините националната криза с водите кмет на БСП. Щях да ви питам вчера кметът на Перник чий беше. Кметът на Шумен какъв е? А на Ловеч? Поне в тази огромна национална криза да не подхождате така. Няма никакво значение какъв е кмета\", посочи още Нинова.  ", "date": "2019.11.21", "title": "Корнелия Нинова: Господа министри, с днешните признания вие сами си отрязахте главите!"}
{"url": "http://epicenter.bg/article/Korneliya-Ninova--Az-lichno-shte-glasuvam-protiv-kandidaturite-na-Tsatsarov-i-Naydenov-za-KPKONPI/199412/2/0", "text": " Това каза лидерът на БСП Корнелия Нинова пред журналисти, предаде репортер на Агенция \"Фокус\".   Тя посочи, че ПГ на \"БСП за България\" ще присъства на изслушванията за председател на Антикорупционната комисия и преди гласуването ще вземе решение как да гласува. На въпрос как тя лично би гласувала, Нинова направи уговорката, че т , каза още тя.   Нинова.   Тя осочи, че от    \"Реагираме днес, защото сме дисциплинирани хора.  .   Няколко принципни неща. Още при създаването на КПКОНПИ \"БСП за България\" бяхме против по принципни съображения.   Тогава ние внесохме своя алтернативен антикорупционен закон и той беше отхвърлен.   Времето показа, че докато сега съществуваше и работеше нито един политик по високите етажи на властта не беше осъден за корупция.   Нещо повече -      \", каза още Нинова.   . \"По този начин създадена комисията няма да пребори корупцията. \"Сега ни предлагат повече от същото\", каза още Нинова.       Нинова посочи, че алтернативата на БСП е не на този Антикорупционен закон, не на този формат на КПКОНПИ, не на тази структура.    \"Защо не внасяме своя кандидатура?    Допуснете теоретично, че проявим такова лицемерие и внесем кандидатура. Ние сме 79, ГЕРБ и \"Обединени патриоти\" си внасят Сотира Цацаров, \"Воля\" внасят тяхната кандидатура. Къде ни остава да търсим подкрепа? Искам да сме честни с хората\", подчерта лидерът на БСП.   \"Къде да търсим подкрепа - в ДПС? Благодаря, но не\", обясни още Корнелия Нинова.   Не бих коленичила пред президента, категорична е Нинова в отговор на въпрос дали коленичи пред президента. Тя заяви, че би коленичила пред Христо Ботев.", "date": "2019.11.21", "title": "Корнелия Нинова: Аз лично ще гласувам против кандидатурите на  Цацаров и Найденов за КПКОНПИ"}
{"url": "http://epicenter.bg/article/Borisov--Balgariya-shte-bade-domakin-na-Berlinskiya-protses-i-na-protsesa--Akaba--prez-2020-godina-/199413/2/0", "text": "България ще бъде домакин на Берлинския процес и на процеса „Акаба“ през 2020 година. Това каза премиерът Бойко Борисов пред журналисти в Загреб, предаде „Фокус“.   „На Берлинския процес ще дойдат лидерите на Западните Балкани, канцлерите на Германия и Франция, президентът на Франция, премиерът или президентът на Полша, на Италия, на Великобритания. Това е един изключително голям форум“, посочи Борисов. „Освен това сме домакини на процеса „Акаба“. Заедно в краля на Йордания ще организираме две събития. Те са посветени на контратероризма и контрарадикализма. И двете събития ще са в България. Имаме с Андрей Пленкович да направим много неща заедно през следващата година. Трябва така да ги подредим, че те да следват една възходяща линия и да си помагаме, за да може всяко едно от събитията да има своята тежест“, каза още той.", "date": "2019.11.21", "title": "Борисов: България ще бъде домакин на Берлинския процес и на процеса „Акаба“ през 2020 година "}
{"url": "http://epicenter.bg/article/Borisov-za-Severna-Makedoniya--Prochitat-na-istoriyata-e-takav--kakavto-nie-ot-vekove-sme-go-vazprieli/199415/2/0", "text": " Когато някой от вас (от Северна Македония, б.р.) каже, че България е фашистки окупатор, в България това означава, че ние не трябва да ви помагаме по никакъв начин, защото ние не сме били окупатор на никого.   Това заяви министър-председателят Бойко Борисов пред журналисти в Загреб след срещата му с хърватския премиер Андрей Пленкович.   \"Проведох вчера среща с нашите така наречени сестрински партии и с лидера на ВМРО-ДПМНЕ Християн Мицковски. Той ме увери, че присъединяването на Република Северна Македония към ЕС и НАТО е приоритет за ВМРО. Аз настоях това да бъде декларативно, защото за да може една страна уверена да върви към двата съюза, всички партии трябва да са го декларирали и приели\", информира министър-председателят на България пред журналисти в Хърватия, където присъства на конгреса на Европейската народна партия (ЕНП).   \"Ако искат да вървят напред, ясни са европейските перспективи и ценностите, които изповядваме, и това е една от тях. Това са го чули от мен в прав текст не само на така наречените двустранни срещи, но и пред ръководството на разширения състав на ръководството на ЕНП снощи. Още веднъж съм го повторил в тяхно присъствие и съм ги накарал да го декларират. Така че оттук насетне се надявам да бъде спазено\", коментира Борисов.   ,,Г-жа Естер (Естер де Ланге, зам.-председател на ЕНП) е един от приятелите на България. Тя дойде до нас, прелетя над границите, разгледа нашите центрове за контрол по границите и каза, че е изключително впечатлена. Считам, че това е важно, защото може да убеди своите приятели и опоненти в Холандия това, което е видяла. Защото ние не сме само държава, която се справя с миграционния поток, но и ние сме държава за пример за борба с контрабандата, с което не може да се похвали никой друг в Европа и Холандия го отчита'', коментира още Борисов.    ,,Приемам упрека, че както ректорът на Софийския университет беше единствен кандидат, пък нямаше простести, Доналк Туск беше единствен кандидат, пък пак нямаше протести... може да ми ги препишете на мен, че аз съм виновен, че не съм издигнал втори кандидат'', каза той.    ,,Фон дер Лайен представи Мария Габриел с такъв апломб, с такава радост, че ще работи с нашия еврокомисар и то по най-важните, хубави и модерни теми като образованието и програмата Еразъм, младежта, спорта, културата... всичко, което сме искали България да получи. Видяхте също радостта и ръкоплясканията на всички комисари, канцлери, премиери, президенти. Така че Мария Габриел заема едно много високо място и ако гласуват за нея като заместник-председател би било поредно признание за България и за нашата партия, след като и Кристалина Георгиева стана президент на МВФ. Мисля, че затворихме устите на много хора, а пък това, което излезе от департамента на САЩ, то казва всичко и опровергава всички лъжи'', сподели в заключение премиерът Борисов.", "date": "2019.11.21", "title": "Борисов: Антибългарската реторика в С Македония трябва да бъде забранена! Тя не е правилна! "}
{"url": "http://epicenter.bg/article/Valeri-Simeonov--Povedenieto-mi-e-bezukorno--ne-razbiram-protestite-/199419/2/0", "text": "Лидерът на НФСБ Валери Симеонов, който бе избран за заместник-председател на парламента, заяви в кулоарите на парламента, че неговото поведение е безукорно и не разбира протестите.    \"Това, което видяхме вчера, бяха протести на бързо организирани хора, това беше агитка. Мисля, че моето поведение беше достойно и за да не влошавам или да не нося някакви негативи на правителството, аз си подадох оставката. Видяхте, че няма драма в това, всичко е приключило“, припомни той. Според Валери Симеонов протестите срещу него са политически   „Някак си много бързо беше забравено, че в подготовката на всички закони бях доста активен фактор. Като вицепремиер бяха в ресорните ведомства. Аз съм работил с министъра на здравеопазването, с министъра на социалната политика, с инвалидните организации, така че подадох си оставка и постъпих достойно\", обобщи политикът.    Припомняме, че изборът на Валери Симеонов на мястото на вече независимия Явор Нотев предизвика вчера протест. Депутатите от ДПС пък напуснаха пленарната зала.   Избирането на Симеонов за зам.-шеф на парламента предизвика недоволство. И вчера, и двес около сградата на парламента се събраха протестиращи граждани, някои от които носеха плакати \"Забравихте ли майките?\"   Преди година Валери Симеонов, в качеството си на вицепремиер, обиди в свое медийно изказване майките на деца с увреждания. Той ги нарече \"кресливи жени\" и майки на \"уж болни деца\". След близо едномесечен протест пред Министерски съвет, Валери Симеонов подаде оставка като вицепремиер.  ", "date": "2019.11.21", "title": "Валери Симеонов: Поведението ми е безукорно, не разбирам протестите!"}
{"url": "http://epicenter.bg/article/Borisov--Ako-glasuvat-za-Mariya-Gabriel-kato-zam-predsedatel-na-ENP--bi-bilo-poredno-priznanie-/199421/2/0", "text": "Ако гласуват за Мария Габриел като зам.-председател на ЕНП, би било поредно признание на България и за нашата партия. Това каза премиерът Бойко Борисов пред журналисти в Загреб, предаде „Фокус“.   . Очакванията са тя да получи голяма подкрепа и да заеме една от десетте заместнически позиции в партията.   След гласуването премиерът замина обратно към България.   \"Подкрепих кандидатурата на Mariya Gabriel за заместник-председател на EPP - European People's Party Тя е изключително подходяща за поста и съм сигурен, че с нейните качества ще помогне на партията и на Европа. Подкрепата на колегите за кандидатурата ѝ ще бъде поредното голямо признание както за България, така и за ГЕРБ. Пожелавам успех на Мария!\", написа премиерът във Фейсбук.    Бойко Борисов посочи, че новоизбраният председател на Европейската комисия Урсула фон дер Лайен е представила Мария Габриел на вчерашната среща в Загреб с такава радост, че работи с нашия еврокомисар по такива важни и модерни теми като образованието, проекта „Еразъм“, младежта, спорта и културата – всичко, което България е искала да получи.   „Видяхме радостта на всички лидери, които бяха тук. Тя заема едно много високо място. Ако гласуват за нея като зам.-председател на ЕНП, би било едно поредно признание на България и за нашата партия. След като Кристалина Георгиева стана президент на Международния валутен фонд, затворихме устите на много хора. Вчерашното писмено съобщение на сайта на Държавния департамент на САЩ, което казва всичко и опровергава всички лъжи“, каза още той.", "date": "2019.11.21", "title": "Борисов: Ако гласуват за Мария Габриел като зам.-председател на ЕНП, би било поредно признание "}
{"url": "http://epicenter.bg/article/Pencho-Slaveykov-veche-ima-nov-bastun/199423/2/0", "text": "Статуята на баща и син Славейкови на едноименния столичен площад вече има нов бастун, след като в края на миналата седмица старият беше откраднат, предаде БГНЕС.   Преди дни заместник-кметът на Столична община д-р Тодор Чобанов съобщи, че за да се предотвратят подобни вандалски актове, извършителите трябва да бъдат установени бързо и осъдени с ефективна присъда. Той поиска строги правила за всеки, който си позволява да краде елементи от скулпторите и да поругава паметниците на културата. Част от бронзовата статуя на Петко и Пенчо Славейкови изчезна. Синът остана без бастуна, на който се подпираше. Това се случи само шест месеца след като скулптурата бе поставена на обновения площад \"Славейков”.   Преди години композицията на Георги Чапкънов отново бе жертва на вандализъм, след като хулигани бяха огънали бастуна. На по-малко от 100 м от площад \"Славейков\", в Такевата градинка, преди години изчезна друго произведение на Чапкънов - \"Отвличането на Европа\".", "date": "2019.11.21", "title": "Пенчо Славейков вече има нов бастун"}
{"url": "http://epicenter.bg/article/Boris-Yachev--Dobre-e--che-ima-sastezanie-za-posta-predsedatel-na-KPKONPI-/199424/2/0", "text": "Изтече срокът за номиниране на кандидати за поста председател на Комисията за противодействие на корупцията и отнемане на незаконно придобитото имущество (КПКОНПИ), като кандидатурите за поста са двама - настоящият главен прокурор Сотир Цацаров и депутатът от парламентарната група на „Воля - българските родолюбци“ Симеон Найденов.    Председателят на Парламентарната комисия за борба с корупцията и конфликт на интереси Борис Ячев обясни пред БНР, че днес ще се проведе заседание на комисията, на което ще бъдат разгледани документите на двамата кандидати по формални критерии, като стаж и образование, а следващата седмица ще има второ заседание, на което ще се вземе решението за допускане до изслушване. Дотогава номинираните за поста председател на КПКОНПИ трябва да внесат и останалите документи - декларация за съвместимост, декларация за имущество и концепция, която да представят по време на изслушването.    В седемдневния период парламентарната комисия ще приема и въпроси от обществени организации, научни организации, които ще бъдат зададени към кандидатите по време на тяхното изслушване, припомни Ячев.    Той обясни още, че декларациите за имущественото състояние на кандидатите ще бъдат разгледани в рамките на месец, тъй като такова е изискването по Закона за противодействие на корупцията:    „Поне четири текста от Закона за противодействие на корупцията задължават кандидатите в момента на своята номинация да подават декларация за имущество и тази декларация ще бъде прегледана в рамките на един месец - така е по сегашния Закон за противодействие на корупцията“.    Ячев изрази съжаление, че дебатите по казуса за имуществото на кандидатите за шеф на КПКОНПИ не са довели до предложения за законови промени, които да въведат предварително разглеждане на имуществените декларации:    „Ако имаше предложения да бъдат променени тези членове от Закона за противодействие на корупцията и да е необходимо предварително да бъдат огледани декларациите, и да се прецени тогава дали има проблем с имуществото на някой от кандидатите, този дебат щеше да доведе до някакъв резултат. За съжаление до този момент все още няма внесено такова предложение за промяна на закона“.    Борис Ячев каза още, че нагласата на парламентарната комисия е в началото на декември да се проведе изслушването, след което предложението за избор на един от двамата кандидати да бъде внесено в пленарната зала. Той очаква гласуването да е към средата на следващия месец, след приемането на бюджета на второ четене, насрочено за 3, 4, 5 и 6 декември.    Борис Ячев оцени положително факта, че номинациите за поста са две. Той не смята, че името на председателя на КПКОНПИ е известно предварително:    „Добре е, че има състезание, защото Симеон Найденов е човек с достатъчно опит - и юридически, и опит като член на нашата комисия“.    „Така че, мисля, че господин Найденов е достоен състезател“, отбеляза Ячев.", "date": "2019.11.21", "title": "Борис Ячев: Добре е, че има състезание за поста председател на КПКОНПИ "}
{"url": "http://epicenter.bg/article/Sotir-Tsatsarov--KPKONPI-ima-potentsial-i-moga-da-doprinesa-za-myastoto--koeto---otrezhda-zakona/199425/2/0", "text": "  Това каза главният прокурор Сотир Цацаров пред журнаисти в Народното събрание, предаде Агенция \"Фокус\".   Той посочи, че промяната в работата ѝ, която би предложил ще е в концепцията. \"При всички случаи смятам в самата концепция да предложа съвсем конкретни и прагматични неща. Те при всички случаи ще бъдат свързани с това тя да бъде събудена от състоянието, което се намира сега.   каза още Цацаров.   \" , каза настоящия главен прокурор.   \"Не е работа на председателя на комисията, нито на самата комисия да предлага изменения в закона. Това обаче не означава, че законът не се нуждае от промени. Действащият закон има доста несъвършенства. Аз и в своята концепция, и в (Дай Боже!) изслушването пред съответната комисия няма да скрия мнението си по отношение на всичко онова, което спроед мен трябва да бъде направено като изменение в закона. Дали обаче ще бъде направено - не е мое правомощието\", заяви  Цацаров.   \"Ако БСП и другата позиция се изчистят от политическия момент, ще се стигне до прагматично решение. Лично аз не мисля, че този модел е най-работещия.   каза още Цацаров.   Главният прокурор коментира и заявката на БСП, че отново ще внесат своя проект на Антикорупционен закон. Той посочи, че то не е ново. \"То бе направено още тогава, когато се раждаше концепцията за единен антикорупционен орган. Двете тези или двата законопроекта се сблъскаха на един от първите КСНС при президента, на който се обсъждаха антикорупционните модели. Въпросът, какво е мнението ми по този казус сигурно ще ми бъде зададен в хода на изслушването. Ако и БСП, и другата позиция се абстрахират и изчистят от политическия момент, може би ще се стигне до много по-прагматични решения.   каза още Цацаров.   \"Гарантирам, че , каза още номинираният за председател на КПКОНПИ и настоящ главен прокурор Сотир Цацаров.    \"Не може да сте оптимисти за мен, един човек нищо не решава - трябва да сме оптимисти за всички. Ако всички имаме усещането не да сме оптимисти, а да си вършим работата, може би ще мръднем напред\", добави той.  Цацаров посочи, че няма вълшебник, дори и патриархът да го назначава, не може да се справи сам с всички.  Попитан на кого би коленичил, Цацаров отговори: \"Според мен, коленичи се в два случая - единият, когато човек много горещо се моли на Господ. Другият случай, когато се отдава памет на загиналите за България. Случаят, към който ме отнасяте, не е нито един от двата\".    На въпрос дали са му изрядни декларациите, той посочи, че всяка година подава по две декларации. \"Всяка година в съответствие с разпоредбите на закона се прави проверка за съответствие\", каза още Цацаров.", "date": "2019.11.21", "title": "Сотир Цацаров: Моята цел ще бъде да събудя от съня антикорупционната комисия"}
{"url": "http://epicenter.bg/article/Radev--Priznatelni-sme-za-podkrepata-na-TsERN-i-gotovnostta-za-predostavyane-na-nay-savremenni-tehnolo/199426/2/0", "text": "Българското правителство и държавите от региона следва да обединят усилията си за по-бързото изграждане на Международен институт за устойчиви технологии в Югоизточна Европа. Тази позиция държавният глава Румен Радев изрази на среща на „Дондуков“ 2 с генералния директор на Европейската организация за ядрени изследвания /ЦЕРН/ проф. Фабиола Джианоти, съобщиха от прессекретариата на държавния глава.   Проф. Джианоти е в страната по повод тържественото отбелязване на 20-годишнината от приемането на България за пълноправен член на ЦЕРН.    Президентът Радев открои значимостта на изграждането на модерни научни центрове в Югоизточна Европа като предпоставка за създаване на перспектива за развитие на младите хора в родните им страни. Румен Радев отново подчерта, че без равномерно разпределение на научна и образователна инфраструктура между Източна и Западна Европа е невъзможно да бъде постигнато реално социално и икономическо сближаване в ЕС, независимо колко средства се усвояват чрез европейските фондове.   „Признателни сме за подкрепата на ЦЕРН и заявената готовност за предоставяне на най-съвременни технологии“, подчерта държавният глава и призова за споделяне на опита на ЦЕРН и по отношение на моделите за финансиране на подобни проекти и за правна подкрепа.    Проф. Джианоти потвърди готовността на ЦЕРН за съдействие за изграждането на Институт за устойчиви технологии в Югоизточна Европа, за технологичен обмен, както и за последващо разширяване на научното сътрудничество с България. Тя оцени високо работата на българската научна общност, последователната подкрепа на страната ни за ЦЕРН и открои приноса на младите български учени в проектите на организацията.    В срещата на „Дондуков“ 2 участва и проф. Леандър Литов, ръководител на българския екип в ЦЕРН и преподавател във Физическия факултет на Софийския университет „Св. Климент Охридски“.", "date": "2019.11.21", "title": "Румен Радев: Признателни сме за подкрепата на ЦЕРН"}
{"url": "http://epicenter.bg/article/Po-zhalbata-na-Manolova--Nyama-da-ima-rachno-prebroyavane-na-byuletinite-ot-izborite-za-kmet-na-Sofiya-/199427/2/0", "text": "Няма да има ръчно преброяване на бюлетините за втория тур на изборите за кмет на София, съобщи БНР.   Националното радио цитира решение на Административния съд - София град, пред който щабът на загубилата кандидатка Мая Манолова обжалва изборните резултати. Следващото съдебно заседание ще се проведе на 2-ри декември.   Съдът обаче назначи да бъде изготвена съдебно-техническа-математическа и компютърна експертиза по делото, посочва Нюз.бг. Експертизата трябва да бъде изготвена от две вещи лица със следните три задачи:                Магистратите настояха да се изискат протоколите за избор на нов заместник-председател и секретар на секционните избирателни комисии.    Административният съд разпореди да се изискват всички записи от всички протоколи на електронен носител от ОИК между първи и втори тур. Магистратите разпоредиха да се изиска от ОИК списъкът на хората, участвали в приемането на протоколите.    Доказателствата по делото трябва да бъдат представени в тридневен срок, считано от днес. Ответната страна по делото трябва да представи редът за приемане, предаване на всички протоколи от изборите.    По време на днешното съдебно заседание ищецът по делото Мая Манолова настоя пред магистратите за допускане на гласни доказателства по делото, с които да се докажат тежките манипулации на изборния процес. Манолова даде пример с отварянето на пликовете от СИК. Според нея са извършвани многобройни поправки, влияещи върху резултатите от изборите.   Манолова застана пред медиите сутринта, преди заседанието на магистратите. \"С подаване на жалбата и с образуването на делото за касиране на изборите ние искаме да разобличим огромните манипулации в изборния процес и злоупотребата с гласовете на гражданите\", заяви тя.   \"Искаме утре, ако по същия начин някой обере гласовете на Борисов и на неговата партия и подмени неговите протоколи, да знае, че има кой да го защити\", отбеляза Манолова.    Тя смята, че като юрист представените доказателства по делото са многобройни и доказват тежки нарушения на изборния процес. Над 900 протокола на СИК са поправяни, коригирани и дописвани в нарушения на изборния кодекс, отчете Манолова.    \"7000 са недействителните бюлетини, 7000 масов контролиран вот за Фандъкова в ромските секции. Ако съберем всички тези нарушения, те дават резултат, който е много по-голям от разликата между кандидатите на втори тур\", посочи неуспелият граждански кандидат за кмет на София.   „Важно е, че съдът допусна съдебна експертиза за това как са съставяни избирателните списъци и как са включвани хора в тях. Дори само формалният сбор от 7 хиляди недействителни бюлетини, 7 хиляди дописани граждани в списъците и 7 хиляди купен ромски вот е повече от разликата между двамата кандидати за кмет на София.“ Това каза Мая Манолова на излизане от съдебната зала, където се проведе първото заседание по делото за касиране на кметските избори в София, заведено от нея и нейния Инициативен комитет. Следващото заседание е на 2 декември. Ще бъдат изслушани свидетели и ще бъде направена съдебно-математическа и техническа експертиза.  „Заседанието беше дълго. Приложили сме десетки доказателства. Съдът призна по-голямата част от тях. Не допусна повторно преброяване на бюлетините в посочените секции“, посочи Манолова.  „Остава възможността обаче да докажем на следващо заседание, че недействителните бюлетини са некоректно произведени“, каза Манолова. „По възраженията ни и жалбите за купуване на гласове също остава съдът да реши в следващо заседание. Тоест, възможността да има преброяване поне в някои секции с груби манипулации, остава“, посочи тя.  „Ние твърдим, че има сериозно нарушение по отношение на 7 хиляди граждани на ЕС, допълвани в списъците. Също така и по отношение на т. нар. \"техническа грешка\" с липсващите 101 хиляди души в тях между първия и втория тур“, посочи още Манолова.  Като \"крачка напред\" тя определи решението на съда да приеме съдебна експертиза за списъците и за начина на тяхното съставяне.  „Със свидетели ще докажем и тежките нарушения на изборните правила в ОИК. Би следвало протоколите да се отварят пред ОИК, в присъствието на член на ОИК, но това е правено от сътрудници, назначени от ОИК, в нарушение на закона“, поясни Манолова.  „Те са участвали в отварянето, коригирането, дописването, а по-голямата част от тях са служители на Столичната община“, обясни още нарушенията Манолова.  Според нея, 900 протокола са коригирани в нарушение на закона от технически сътрудници, които не са имали право на това.  „Също тежко нарушение на международните стандарти е недопускането на наблюдатели и представители да присъстват в процеса в \"Арена Армеец\", като малкото допуснати дори не са имали визуален контакт с представянето на бюлетините и протоколите“, обясни тя.  „Свободно се е нарушавал законът и изборните правила по приемането на протоколите, което ще докажем в следващото съдебно заседание. Надяваме се с изнасянето на тези факти, ще прекратят подобни изборни нарушения в следващите избори“, изрази увереност Манолова.  „Предстои да видим какви са размерите на щетите, настъпили след начина, по който ОИК е организирала изборите и приемането на протоколите. Ще предоставим на медиите жалбата с всички доказателства, за да имат непосредствена информация за това как се правят изборите“, подчерта още Манолова.   ", "date": "2019.11.21", "title": "По жалбата на Манолова: Няма да има ръчно преброяване на бюлетините от изборите за кмет на София!"}
{"url": "http://epicenter.bg/article/Ninova--Alternativniyat-ni-byudzhet-e-na-razvitieto--predlagame-finansirane-na-sektorite--no-i-promeni/199428/2/0", "text": "„  Традиционно коалиция \"БСП за България\" и парламентарната ни група изготвя, представя и внася в Народното събрание алтернативен бюджет на правителството и управляващото мнозинство. Тази година управляващите представиха своя бюджет като повече от същото. Нашият бюджет е бюджет на развитието, защото в него предлагаме освен финансиране на отделните сектори, промените в тези сектори, които ще доведат до резултат, подобряващ благосъстоянието на българските граждани. Залагаме няколко основни политики и промени. Първо - предлагаме данъчна промяна, защото въвеждаме първа стъпка към семейното подоходно облагане.   Това заяви председателят на „БСП за България“ Корнелия Нинова по време на представянето на алтернативния Бюджет 2020 на левицата в парламента.   Лидерът на левицата коментира някои от акцентите в предложенията на БСП: „ “, заяви Нинова. Тя коментира и предложенията за промени в пенсиите - преизчисляване на всички пенсии с нов коефициент на средно осигурителния доход от 2016г. „Не може повече възрастните хора да живеят под прага на бедността“, категорична е Нинова. Председателят на левицата коментира още предложената реформа в здравеопазването.  .   Относно образованието, БСП предлага да има един учебник по един предмет, който да бъде безплатен до 12 клас. „ “, коментира още Нинова.  „Алтернативният ни бюджет е заявка за бъдещо управление. Когато народът ни се довери и спечелим парламентарни избори, ще кажем, че ще правим това с държавата и го предлагаме вече трета година. Ние сме последователни, категорични, аргументирани. Бюджетът ни е социално ориентиран, гарантира икономическо развитие и е финансово е обезпечен“, заключи Нинова.    „Когато се формира бюджет, той трябва да отговоря на няколко въпроса - решава ли въпроса с догонващия растеж предложеният от управляващите бюджет? Не го решава. Другите страни в ЕС залагат по-високи темпове на растеж, а нашето правителство се движи в обратната посока. Алтернативният ни бюджет гарантира растеж през бюджетни инструменти“. Това коментира народният представител от „БСП за България“ Румен Гечев. Той допълни още, че предложенията на управляващите не решават въпроса със социалната поляризация и демографската криза. „Те запазват плоския данък. С алтернативния бюджет, по думите на Гечев, от БСП предлагат решение на въпроса със социалната поляризация - не само чрез прогресивното подоходно облагане, но и с повишаване на инвестициите. „Каква е ролята на държавата за икономическото развитие? Другите страни залагат сравнително високи разходи. ГЕРБ предлагат да се движим надясно - към слабо развити африкански и азиатски страни, а ние - наляво, към Франция, Италия, Германия, бившите социалистически страни, които сега ни изпреварват“, каза още Гечев. Той коментира, че чрез политиката на доходите не само се предлагат решение на социални въпроси, но и управление на пазарното търсене. Той припомни, че 1,5 млн. българи живеят под прага на бедността и че левицата са разработили алтернативни политики, които да променят ситуацията.  Гечев изтъкна, че от БСП предлагат увеличение на средствата за майки - студентки, помощи за млади семейства, диференцирани ставки на ДДС. „Само България и Дания нямат диференцирани ставки. Така се стимулира потреблението и се улесняват семействата“, заяви той. Предложенията на левицата са данъците за лекарства да бъдат 9%, на продукти от първа необходимост - на 5 %. „Този алтернативен бюджет е консултиран с експерти от УНСС и Стопанския факултет на СУ“, отбеляза професорът. Пламен Милев обърна внимание, че алтернативният бюджет на левица съдържа цялостна и завършена политика за семейството, децата, младите родители – и този план възлиза на 890 млн. лева.   ", "date": "2019.11.21", "title": "Нинова: Алтернативният ни бюджет е заявка за бъдещо управление"}
{"url": "http://epicenter.bg/article/Sotir-Tsatsarov--Prokuraturata-vodi-razsledvane-za-smartta-na-3-godishnoto-dete/199429/2/0", "text": "Прокуратурата води разследване за смъртта на 3-годишното дете.Това каза номинираният за председател на КПКОНПИ и настоящ главен прокурор Сотир Цацаров пред журналисти във връзка с починалото тригодишно дете, предаде Агенция \"Фокус\". \"Действия по разследването са извършени вчера, извършват се и в този момент. Вчера е иззета медицинската документация от трите здравни заведения. Имам предвид пълната документация, която касае провежданите действия по лечението, както и документацията от Института \"Пирогов\", която е свързана с резултатите от аутопсията и с началните резултати от хистологичното изследване.   Проведени са разпити на родителите на детето и на други лица. От родителите на детето по съответния ред, предвиден в НПК са предадени от тях записи от телефонните им апарати, които малко или много ще допринесат за разкриване на обективната истина.   Оттук насетне ще следват разпити на всички медицински специалисти на трите здравни заведения и назначаване на съдебно-медицинска експертиза. Действията по назначаването й са предприети и в момента. Уточнява се съставът на вещи лица, както и гаранцията, че това ще бъдат изключително компетентни специалисти\", заяви още Цацаров. Той призова да не се прави обобщение от този случай за качеството на всички хора, които упражняват лекарската професия. \"Има и още един момент.   Днес разследването се занимава и с него. Документация, както и данни за проведени предни лечения или медицински действия, които са преди посещаване на здравните заведения, днес ще бъде иззета от личния лекар на детето\", коментира Цацаров.   Във връзка с починало дете в Кардам, Цацаров посочи, че тя е резултат на три готови експертизи - съдебно-химическа, токсикологична и съдебно-медицинска. \"Няма да правя, каквито и да е изводи относно евентуална наказателна отговорност , тъй като това е решение, което ще вземат в близките дни\", допълни още Цацаров. Той поясни, че причината е свързана с недобрите битови условия.   \"При извършените детайлни огледи на помещенията са иззети от отвори в стената химически препарати с изключително силно действие за борба с вредители. В конкретния случай тези препарати са били използвани за евентуалното унищожаване на гризачи в помещението.   Те са били поставени в отвори, те са били зазидани с кал в стената и според една от водещите хипотези на експертите става дума за много силно действащи промишлени отрови и изключителна близост на леглото на детето до мястото, където те са се намирали.", "date": "2019.11.21", "title": "Сотир Цацаров: Прокуратурата води разследване за смъртта на 3-годишното дете"}
{"url": "http://epicenter.bg/article/PG-na--quot-Obedineni-patrioti-quot--shte-podkrepi-Sotir-Tsatsarov-za-predsedatel-na-KPKONPI-/199430/2/0", "text": "ПГ на \"Обединени патриоти\" ще подкрепи Сотир Цацаров за председател на КПКОНПИ. Това каза народният представител от НФСБ и председател на Комисията за борба с корупцията и парламентарна етика Борис Ячев след среща изслушване на Сотир Цацаров, предаде репортер на Агенция \"Фокус\".   На въпрос с какво Цацаров е убедил \"Обединени патриоти\", че е подходящ за длъжността, Ячев отговори: \"С виждането си за дейността като бъдещ председател на КПКОНПИ. Зададохме му много въпроси. Има добра визия за реформа в специализираната комисия за отнемане на незаконно придобитото имущество, реформа по отношение на законодателството и за това как трябва да бъде вдигната комисията на крак, за да може да оправдае обществените очаквания\", каза Ячев.   Стара история е предложението на БСП президентът да назначава председателя на КПКОНПИ, каза още Борис Ячев.   \"Когато се обсъждаше и приемаше Законът за противодействие на корупцията тази плоча тогава се въртеше, тя не беше приета и се наложи мнението, че трябва да бъде предлаган и избиран от българския парламент, а не назначаван от президента. Президентът не може да избира, той може да назначава\", обясни още Ячев.", "date": "2019.11.21", "title": "Ячев: ПГ на \"Обединени патриоти\" подкрепя Сотир Цацаров за председател на КПКОНПИ "}
{"url": "http://epicenter.bg/article/Valeri-Simeonov--Iskame-stesnyavane-na-obhvata-na-proveryavanite-ot-KPKONPI-litsa/199434/2/0", "text": "\"Искаме стесняване на обхвата на проверяваните от КПКОНПИ лица\", каза лидерът на НФСБ Валери Симеонов пред журналисти след среща със Сотир Цацаров, предаде Агенция \"Фокус\". Той попита дали шофьор на агенция трябва да бъде проверяван. \"И войниците на военна служба на Българската армия, и те трябва да бъдат проверявани. Смятате ли, че това е нормално? Трябва да се направи така, че тази комисия да дава резултати, а не  да бъде репресивен орган. Също така чухме и виждането на Цацаров по отношение на преките спешните промени, на които чисто административно трябва да бъде подложена тази комисия\", каза Симеонов. Той посочи, че с Цацаров са на едно мнение, че съставът на комисията е пракалено раздут. Симеонов обърна внимание, че с Цацаров са на едно мнение по отношение на разчистването на антикорупционния закон от прекалените полицейски правомощия, СРС-та и прочее.   \"Тази дейност не е нормално те да я извършват. По отношение на обхвата на проверяваните лица, тъй като в момента стигат до ниво \"шофьор на агенция\". Третото нещо е, доколко да се прехвърлят функциите на КПКОНПИ върху общинските съвети, които ще избират Комисия за конфликт на интереси, доколко те ще бъдат компетентни\", каза още Симеонов.   Той посочи, че с настоящия главен прокурор са коментирали прекалено усложнените декларации. \"Много често попълващият декларацията става нарушител и е обвинен в недобросъвестно попълване\", каза още Симеонов.", "date": "2019.11.21", "title": "Валери Симеонов: Искаме стесняване на обхвата на проверяваните от КПКОНПИ лица"}
{"url": "http://epicenter.bg/article/Boyko-Borisov--S-kolegite-ot-SDS-dadohme-svoyata-silna-podkrepa-za-Donald-Tusk/199381/2/0", "text": "\"С колегите от СДС дадохме своята силна подкрепа за кандидата за президент на ЕНП Доналд Туск по време на конгреса в Загреб. Двете партии се вслушахме в призива на Жозеф Дол за дясно обединение в България, за съжаление други формации не го сториха.\"   Това написа министър-председателят на България в профила си във \"Фейсбук\".    \"С убедителните победи на европейските и местните избори доказахме, че нашият съюз работи добре. Вярвам, че партньорството ни ще продължи и занапред\", допълва премиерът на България.  Десните политици участваха в Конгреса на Европейската народна партия (ЕНП) в Загреб, където бившият председател на Европейския съвет Доналд Туск бе избран за нов ръководител. Той ще замени напускащия Жозеф Дол.   \"Чecтитo нa мoя приятeл Дoнaлд Туcк\", нaпиca прeмиeрът Бoйкo Бoриcoв в прoфилa cи във Фeйcбук cлeд избирaнeтo нa Туcк зa лидeр нa Eврoпeйcкaтa нaрoднa пaртия /EНП/ нa кoнгрeca в Зaгрeб. \"Убeдeн cъм, чe пoд нeгoвoтo ръкoвoдcтвoтo EНП нe caмo щe прoдължи дa бъдe вoдeщaтa пaртия в Eврoпa, a и щe рaзшири дoри пoвeчe cвoeтo влияниe. Дoнaлд Туcк щe бъдe мнoгo дoбър прeдceдaтeл нa EНП. Тoй e изключитeлeн приятeл нa Бългaрия. Пoмнитe привeтcтвиeтo му зa прeдceдaтeлcтвoтo нa Бългaрия. Дoнaлд ми e дoбър приятeл. Пoлoжи oгрoмни уcилия кaтo прeдceдaтeл нa Eврoпeйcкия cъвeт, кoгaтo ce изиcквaшe диплoмaтичнocт и кoнceнcуc. C прeмиeрa нa Румъния и прeдceдaтeл нa \"Нaциoнaлнaтa либeрaлнa пaртия\" Людoвик Oрбaн Бoриcoв e oбcъдил възмoжнocттa зa прoвeждaнe нa нoвa чeтириcтрaннa cрeщa нa виcoкo рaвнищe cъc Cърбия и Гърция. Бoриcoв e пoкaнил Ceбacтиaн Курц дa дoйдe в Бългaрия, зa дa ce зaпoзнae личнo c oхрaнaтa нa външнaтa грaницa нa EC. Прeмиeрът ce e cрeщнaл cъc зaмecтник-прeдceдaтeля нa групaтa нa EНП в EП Ecтeр дe Лaнг и гръцкия прeмиeр Кирякoc Мицoтaкиc. \"Блaгoдaрих нa гoлeмия приятeл нa Бългaрия Мaнфрeд Вeбeр зa призивa му към EК oт имeтo нa Групaтa нa EНП в EП зa тoвa мoнитoрингoвият мeхaнизъм върху Бългaрия дa oтпaднe. EНП трябвa дa зaпaзи лидeрcкитe cи пoзиции в EC. Eврoпa трябвa дa ocтaнe cилнa и oбeдинeнa и дa нe ce пoдaвa нa пoпулизмa, зa дa имa cтaбилнocт и икoнoмичecки рacтeж. Oкoлo тoвa ce oбeдинихмe c кaнцлeрa нa Гeрмaния Aнгeлa Мeркeл. Нa Кoнгрeca нa EНП в Зaгрeб двaмaтa oбcъдихмe и дoбрaтa cрeдa зa инвecтиции в Бългaрия\", cпoдeли Бoриcoв", "date": "2019.11.21", "title": "Бойко Борисов: С колегите от СДС дадохме своята силна подкрепа за Доналд Туск"}
{"url": "http://epicenter.bg/article/Ot-NFSB-izslushvat-Sotir-Tsatsarov/199383/2/0", "text": "Сотир Цацаров ще бъде изслушан от групата на „Обединените патриоти” и по-специално от депутатите на НФСБ. Поводът е кандидатурата му за шеф на Антикорупционната комисия.    Официално срокът за номинации изтече. Кандидатите са двама. Управляващата коалиция номинира сегашния главен прокурор, а депутатите от ВОЛЯ Симеон Найденов.    Оказа се обаче, че решението за номинацията на Цацаров не е било обсъждано с Валери Симеонов, като коалиционен партньор, затова днес темата продължава.    Очаква се и позицията на БСП. ", "date": "2019.11.21", "title": "От НФСБ изслушват Сотир Цацаров"}
{"url": "http://epicenter.bg/article/Zapochva-deloto-po-iskaneto-za-kasirane-na-izborite-v-Sofiya/199384/2/0", "text": "В Софийския административен съд /САС/ е насрочено първото заседание по делото за касиране на изборите за местна власт в столицата, съобщава БГНЕС.  На балотажа Йорданка Фандъкова спечели кметския пост в столицата с 4,85% преднина пред опонента си Мая Манолова, като разликата между тях е около 20 400 гласа. Манолова внесе жалба с искане за касиране на вота в София. Тя твърди, че има грешки в избирателните списъци и при броенето на бюлетините. Подадоха и сигнали за купуване на гласове. ", "date": "2019.11.21", "title": "Започва делото по искането за касиране на изборите в София"}
{"url": "http://epicenter.bg/article/Dnes-e-Valcha-Bogoroditsa---Den-na-Hristiyanskoto-semeystvo/199385/2/0", "text": "21 ноември, денят, който Църквата празнува като въведение Богородично е обявен и за ден на християнското семейство.   В този ден малката Мария била заведена в църква, за да служи, още както било обещано преди да се роди.   Препоръчва се вярващите да се изповядат предния ден.   Историята на празника е следната: Според Светото писание на този ден родителите на тригодишната Мария я завели в Иерусалимския храм и отдали в служение Богу. Йоаким, Ана и малката им дъщеря били съпътствани по пътя от своите роднини и приятели - млади девойки със свещи в ръце вървящи пред светата Отроковица, а след тях родителите водещи Девата до Йерусалимския храм.   Първосвещениците и служителите в храма ги посрещнали с пеене на свещени химни. Дева Мария e поставена на първото стъпало пред храмовия вход и за почуда на всички присъстващи, неподдържана от никого, тя се изкачила свободно по 15-те стъпала и се спряла на най-горното.   Първосвещеник Захария въвел пречистата Отроковица в Светая Святих, където влизал веднъж в годината само първосвещеникът. Праведните родители принесли дарове и жертви на Бога и след това, като получили благословение от свещениците, се върнали с роднините си в Назарет.   Дева Мария живеела при храма. Там в отделни помещения живеели млади девойки, посветени Богу, също така и вдовици, които служели в храма, подобно на пророчица Ана (Лука 2:36-38). Тук живеели също странници и пришълци. Към тях се присъединила и св. Ана, майка на св. Богородица, която овдовяла скоро след въвеждане на пречистата Дева в храма. Но тя живяла кратко време със своята Дъщеря. Скоро след мъжа си и тя починала.   Дева се възпитавала под надзора на по-възрастните благочестиви девойки, познаващи Светото Писание. Тя усърдно се трудела, непрестанно се молела. По такъв начин тя се готвела за своето високо назначение. Църквата я нарича \"прекрасна зора\", от която изгряло Слънцето на правдата. Когато пречистата Дева стигнала до възраст, на която девиците, които се възпитавали при храма, обикновено се връщали в света и се омъжвали, свещениците поискали тя да постъпи по същия начин.   Но Maрия им открила своето желание - да посвети себе си Богу и да не встъпва в брак. Тогава те, по внушение от Св. Дух, я сгодили за престарелия Йосиф, роднина на нейните родители. Той станал покровител на Мария и уважавал обета, който тя дала пред Бога. 21 ноември е приет и за Ден на християнското семейство. Най-ранното известие за честването на празника е от края на 1-ви век. В този ден цялото семейство се събира.   Приготвят се много лакомства за децата. Семейното ходене на църква днес символизира влизането на тригодишната Мария в храма и напомня на бащи и майки за духовните им задължения към децата. На този ден родителите или учителите водят децата в църквата.   Представени на бога, те ще растат благочестиво в послушание към родителите си и чистота на нравите. “Значението на това посвещение е да се изтъкне какво е и какво трябва да бъде християнското семейство и кои са предпоставките и условията за едно здраво семейство, за един истински християнски семеен живот.   Християнското семейство е Ноев ковчег в потопа на живота. То е школа за здрави семейни добродетели – на чиста любов, съпружеска вярност, мир, трудолюбие, целомъдрие и прочее. То е домашна църква, в която се служи Богу, възнасят се молитви и се слави Божието име. Тук, в християнския дом, гори кандилото на вярата и благочестието.” Из “Слово за Въведение Богородично”   В миналото този ден се е чествал в много ограничен кръг - само с родителите и ония от децата им, които не са встъпили в брак. Всички те отивали заедно в храма, за да измолят за семейството си здраве и благоволение.   След това в дома, събрани около огнището, на чаша вино, топла пита и вкусна гозба, чествали - освен празника Въведение Богородично - и здравата връзка помежду си. Масата оставяли неразтребена, за да дойде Богородица през нощта, да си хапне и да благослови дома. На този ден, народът ни гадае какво ще е времето през цялата следваща година. Ако е топло и слънчево - зимата ще е люта, лятото ще е сухо, а плодородието слабо.   Ако вали дъжд или сняг, зимата ще е снежна, лятото - дъждовно, а реколтата - богата. Освен като ден на семейството, 21-и ноември се нарича и Вълча Богородица. Това е така, защото само Божията майка можела да влияе на дивите животни, да ги омилостивява и възпира от пагубни за човека действия.   Имен ден празнуват: Вълко, Вълкан, Вълкана, Вълчо, Вълчан, Въло.   ", "date": "2019.11.21", "title": "Днес е Вълча Богородица - Ден на Християнското семейство"}
{"url": "http://epicenter.bg/article/Kmetat-na-Pernik-nastoyava-za-vsekidnevna-informatsiya-za-kachestvoto-na-piteynata-voda/199388/2/0", "text": "Четвърти ден продължава водната криза в Перник и околността. Вчера, 20 ноември, стана ясно, че водата от язовир \"Долна Диканя\" не е годна за пиене, тъй като първата проба показва наличие на салмонела. Предстои да излезе втората проба. Така язовир \"Студена\" засега остава единственият източник на питейна вода.   Кметът Станислав Владимиров каза в Сутрешния блок на БНТ, че е провел две срещи със заместник-министъра Николай Нанков, като е получил уверение, че в най-кратки срокове ще има общо събрание на ВиК дружеството, за да бъде назначено ново ръководство.   Пред БНТ Станислав Владимиров заяви: „Ефектът от водния режим засега не е такъв, какъвто всички ние желаем и такъв, какъвто трябва да е по изискванията на МОСВ - да се ограничим в рамките на разход на питейна вода от язовир \"Студена\" в 1 млн. кубика месечно. Засега не сме в тези параметри. С допълнителни аварийни екипи, с вливането на повече вода в язовир \"Студена\" от Владайския канал, се надяваме да се вместим в поставените цели, за да имаме питейна вода до април месец, когато започва снеготопенето.“   Владимиров каза още, че му предстои среща с директора на РЗИ-Перник, като ще изиска ежедневно хората да бъдат информирани за качеството на питейната вода.   Граждани на Перник пък ще внесат подписка в МРРБ, с което ще настояват да бъде потърсена отговорност на отговорните за създалата се ситуация с водната криза.", "date": "2019.11.21", "title": "Кметът на Перник изисква всекидневна информация за качеството на питейната вода"}
{"url": "http://epicenter.bg/article/Do-4-pati-po-skapa-mozhe-da-stane--Grazhdanska-otgovornost-/199390/2/0", "text": "До 4 пъти по-скъпа може да стане застраховката „Гражданска отговорност” с новата система „Бонус- малус”. Законопроектът беше представен за обществено обсъждане. Цената на застраховката ще се определя от нарушения в 7 категории, а шофьорите ще бъдат разделяни в няколко класа. В зависимост от класа, в който попадне водачът, отстъпката му може да е между 23-25%. Съответно оскъпяването да достигне 400%.    „Този проект е същият като предишния, но с някои подобрения. Целта е да се подобри безопасността на движението по пътищата”, заяви застрахователният експерт Цветанка Крумова пред NOVA.    „400% е много, но не е задължително. Това е като с глобите. Били много големи. Ами кой те кара да нарушаваш правилата? Никой не те кара”, заяви Красимир Георгиев от Асоциацията за квалификация на автомобилистите в България.    „В момента никой не може да каже какъв ще е ефектът от тази система, защото тя се базира на нарушенията на пътищата, а не на застрахователната статистика. Доброто нещо е, че ще се даде един рестарт на застраховката „Гражданска отговорност”. Всички застрахователи трябва да излязат с нови базови премии”, обясни Крумова.", "date": "2019.11.21", "title": "До 4 пъти по-скъпа може да стане „Гражданска отговорност”"}
{"url": "http://epicenter.bg/article/Nov-koshmar-s-bolno-3-godishno-dete--prehvarlyano-prez-tri-bolnitsi-/199391/2/0", "text": "След случая на 3-годишното дете, чиито родители са търсили помощ в три болници преди то да издъхне в „Пирогов”, се появиха много подобни сигнали.   Родители разказват, че и на тях им се налагало да чакат с часове пред педиатричната клиника в София.   А много от тях са били препращани към други болнични заведения. Причината не е изненада, тя е все една и съща – в педиатрията няма място.   Повечето родители се притесняват да застанат пред камера. Осмеляват се Лора и Георги Стоилови, чиято дъщеричка само преди няколко месеца е била на косъм от смъртта заради разиграване между болници, информира Нова тв.   „Едните нямат хирург, другите нямат ехограф. Родителите са в някаква безизходица”, разказва Лора Стоилова. „Всеки родител, който се е сблъсквал с това нещо, знае, че трябва да обиколи няколко заведения, няколко кабинета”, коментира Георги Стоилов.   „Понякога нямаш това време. Ние загубихме 2 дни, които можеше да са фатални”, обяснява Лора. Един кошмарен уикенд, който семейство Стоилови няма да забравят никога - невярно поставена диагноза, липса на места в болници, недостиг на медикаменти, недостиг на специалисти, забавяне на лечението и неяснота кой може да помогне на 3-годишно болно дете.   С всичко това се сблъскват Лора и Георги през март тази година. Петък срещу събота момиченцето започва за повръща. „Призори вече се притеснихме и решихме, че ни трябва лекарска помощ. Първо отидохме при дежурен педиатър в частна клиника. Педиатърът констатира, че има стомашно чревно разстройство. Даде ни някаква рецепта, която ние купихме от аптеката. Детето обаче продължи да се влошава, вдигна и висока температура. Тогава решихме да отидем в детската педиатрия”, обяснява Лора.   Там разказът звучи болезнено познато. „Там ни прие дежурната гастроентероложка. Тя прегледа детето, само опипа корема. Заяви, че наистина е стомашно-чревно разстройство, но детето е силно дехидратирано. Трябвало да се сложи на системи, но тъй като те нямали свободно легло, можела да ни насочи към частна клиника. Те нямат стационар, няма да лежи, само ще стоим за часовете, докато изтече системата, а след това да се прибирам в къщи. Или другият вариант - ако ни била настаняла при тях, трябвало да лежим в коридора, което естествено нас нямаше как да ни устройва”, разказва Лора.   Така родителите взимат детето на ръце и го водят в 3-та болница. Пак частна. Със себе си носят документ от педиатрията, в който пише каква диагноза е поставила лекарката само с опипване на корема. „Отидохме в следващата клиника. Там направиха кръвни изследвания. Нещо, което в педиатрията не направиха. Установиха, че има възпалителен процес. Индексът за възпаление CRP й беше 8, което е завишение леко на този етап. Сложиха ѝ системи, поседяхме няколко часа и ни изписаха”, разказва още Лора.   Казали им да дойдат на другата сутрин, защото нямат леглова база. На следващата сутрин те отишли, направени били нови кръвни изследвания. „Въпросният индекс CRP е скочил на 113! От 8 на 113! Но дори и за тях това не е чак толкова притеснително”, обяснява Лора. „Ние през цялото време искахме преглед от хирург, те казваха, че нямат такъв.   За ехограф, казват: „Ние нямаме такъв, евентуално в понеделник ехографът ще работи”. Следобедът детето видимо се влошава. Тя просто се отпуска и само стои полунеадекватна. След изрично мое настояване, че най-вероятно е апандисит ме поглежда и казва „Категорично не е!””. След което пак ги изпрашат у дома. С една уговорка – да дойдат пак на следващия ден в 14:00 часа, за да продължат със системите.   Но вместо да се приберат вкъщи, родителите обръщат колата и тръгват към „Пирогов”. „В 1 часа през нощта детето е вече на операционната маса. Благодаря на д-р Житянов, който я спаси и който след операцията, като излезе и каза, че ако 5-6 часа още сме закъснели, е нямало да може да ни помогне”, разказва Лора.   Така се оказва, че ако Лора и Георги бяха послушали лекарката в последната клиника да идат на следващия ден по обяд, най-вероятно днес дъщеря им нямаше да е сред живите. ", "date": "2019.11.21", "title": "Нов кошмар с болно 3-годишно дете, прехвърляно през три болници: Места няма, идете в частна клиника "}
{"url": "http://epicenter.bg/article/Dete-na-bezhantsi-dari-spestyavaniyata-si-na-bedno-mnogodetno-semeystvo-ot-Galabovo/199394/2/0", "text": "Дете на сирийски бежанци дари спестяванията си за ремонта на полусрутената къща, в която живее бедно, многодетно семейство от село Гълъбово, съобщи bTV.   Мустафа Шайков е тежко болен и сам отглежда децата си. Няма вода, осем години не е имал и ток.    Хора от селото решили да организират кампания, за да му помогнат. В нея решава да се включи и малкият Фирас Ибрахим. Детето спестява пари от закуски, за да ги дари на хора в нужда. Успява да спести 70 лв. и ги дава на Мустафа. Фирас казва, че след шест месеца отново ще събере пари и отново ще ги дари.    Семейството на детето е от Сирия и е в България от 7 години. Бащата Мухаммед Ибрахим казва, че го възпитала да помага на нуждаещите се с каквото и с колкото може. Къщата на Мустафа Шайков се нуждае от спешен ремонт на покрива, защото тече. Кметът на общината също е помогнал с лични средства и в неделя майстори ще го ремонтират. Чрез кампанията са събрани 3190 лв.    Анонимен дарител от Благоевград е дарил 1000 лв.    Хора са обещали да дарят и дограма, защото някои от прозорците са с найлон. Семейството има нужда и от телевизор.", "date": "2019.11.21", "title": "Дете на бежанци дари спестяванията си на бедно многодетно семейство от Гълъбово"}
{"url": "http://epicenter.bg/article/Naprezhenie-v-tv-efira--Lekar---nastroyvate-horata-sreshtu-nas--vodeshtiyat---da-badem-smireni-/199395/2/0", "text": "В комисията, която направи проверка на обстоятелствата, при които е починало 3-годишното дете, всички бяхме единодушни, че за това дете е направено всичко, което може да направи всеки един от нас. И лекарят е човек, преживяваме всеки такъв казус... Вие се опитвате да настройвате хората срещу нас лекарите. Това заяви в студиото на Би Ти Ви проф. Иван Литвиненко, член на комисията, създадена по казуса в Специализираната болница по детски болести в София.    Нека да бъдем по-смирени, когато става въпрос за смъртта на дете, призова няколко пъти водещия и отрече по някакъв начин журналистите подвеждат обществото и настройват хората срещу специалистите.    Специалистът обясни, че не е ставало дума дали да бъде хоспитализирано детето, а къде да бъде настанено. До момента на настаняването му са му били направени изследвания. Първата ренгенография не показва изменение в белия дроб. Направен е и кръвно-газов анализ. В този момент няма признаци на дихателна недостатъчност, че има пневмония. Едва след 4 часа са регистрирани влошени показатели. Става дума за скоротечно развила се пневмония, които обикновено завършват със смърт, изтъкна проф. Литвиненко.    Доц. Атанас Мангъров потвърди диагнозата на своя колега и подчерта, че такива пневмонии се развиват много бързо и всяка година има по няколко такива случая, за които се водят с години дела. ", "date": "2019.11.21", "title": "Проф. Иван Литвиненко към медиите: Настройвате хората срещу нас!"}
{"url": "http://epicenter.bg/article/Dimov--Prez-2018-2019-g--yazovir--quot-Studena-quot--ne-e-rabotil-na-energien-rezhim/199398/2/0", "text": "С реализацията на проект за водна инфраструктура в Перник ще се намалят загубите на вода с 2, 8 млн. куб. метра. Това каза министърът на околната среда и водите Нено Димов по време на изслушване в парламента за проблема с водата, предаде репортер на Агенция \"Фокус\".   \"През 2018-2019 г. язовир \"Студена\" не е работил на енергиен режим. Той е преработвал само количества, които са предоставяни само за питейно-битово водоснабдяване. Месечно в графика за използване на водите от язовирите единственият язовир е \"Студена\", за който са поставят условия за осигуряване на минимален допустим поток от реката само след осигуряване на водата за питейно-битово водоснабдяване\", посочи министърът и обясни, че максимално е ограничено ползването на вода за други цели.   Той обърна внимание, че през август 2019 г. между МОСВ и ВиК Перник е подписан договор за изграждане на водна инфраструктура.   Министърът обясни, че с реализацията на дейностите по проекта ще се намалят загубите на водата във водоснабдителната мрежа, загубата на вода ще намалее с 2, 8 млн. кубически метра.   \"С изменението не месечния график е преустановено подаването на вода в язовирите за промишлено снабдяване\", посочи още министърът.", "date": "2019.11.21", "title": "Нено Димов: През 2018-2019 г. язовир \"Студена\" не е работил на енергиен режим"}
{"url": "http://epicenter.bg/article/Nikolay-Nankov--Vodata-v-yazovir--quot-Dolna-Dikanya-quot--ne-e-godna-za-piene-/199400/2/0", "text": "Обеми от язовир \"Долна Диканя\" биха могли да бъдат преляти в язовир \"Студена\". Това каза заместник-министърът на регионалното развитие Николай Нанков по време на изслушването си в пленарна зала за проблема с водата, предаде репортер на Агенция „Фокус“.   Той посочи, че обемът на язовира е 2, 7 млн. куб. метра и те биха могли да бъдат преляти към \"Студена\".   заяви още Нанков.   „Ще дам обобщена информация по отношенеи на водната криза в Община Перник. Разбрах вчера и от медиите не само в Община Перник, а и в други райони, в които в момента има нарушен режим“, каза още зам.-министърът.   Той посочи, че ВиК Перник е предоставило балансите на водните количества в тялото на язовир \"Студена\". Заместник-министърът поясни, че язовирът е държавна собственост. \"С предоставени права за управление на областния управител на област Перник\", каза още заместник.министър Нанков   \"Този воден режим е неефективен, не е и оптимален. Ще зачестят в пъти повече авариите. Кметът го избра. Може да се вземе решение и за друг диапазон. Ще осигурим алтернативни водоизточници\", каза той.   съобщи още в парламента зам.-министърът на МРРБ, Николай Нанков. Сред по-големите градове, засегнати от водния режим, са Ловеч, Тетевен, Плевен, Перник, Добрич, Котел и Омуртаг.   \"Пред нас стоят две предизвикателства. Първото е в максимална степен да усвояване европейските фондове и да намираме по-социално щадящи механизми ефективно да разходваме публичен ресурс в рехабилитация на ВиК мрежата, която в повечето случай е изграждана преди 50-60 години\", посочи заместник-министър Нанков, цитиран от БТА.    , свързана с нормалното осигуряване на питейно водоснабдяване за голяма част от населението\", добави той.", "date": "2019.11.21", "title": "Николай Нанков: Водата в язовир \"Долна Диканя\" не е годна за пиене "}
{"url": "http://epicenter.bg/article/Valeri-Simeonov--Vseki-ima-pravo-na-protest--no-protestite-sreshtu-men-sa-politicheski-/199402/2/0", "text": "Всеки има право на протест. Това каза лидерът на НФСБ Валери Симеонов пред журналисти във връзка с протестите срещу избора му за зам.-председател на Народното събрание, предаде репортер на Агенция \"Фокус\". \"Протестите са политически. Това, което видяхме вчера бяха протести на бързо организирани хора. Това беше агитка, хора, които не знаеха за какво протестираха. Не ми знаеха дори името\", каза още Симеонов. Той посочи, че неговото поведение е било достойно и за да не носи негативи на правителството си е подал оставката. \"Няма драма в това. Случаят е приключил\", каза още Симеонов.", "date": "2019.11.21", "title": "Валери Симеонов: Всеки има право на протест, но протестите срещу мен са политически "}
{"url": "http://epicenter.bg/article/Balgarskata-delegatsiya-ot-GERB-na-Kongresa-na-ENP-v-Zagreb-se-sreshtna-sas-Sebastian-Kurts/199407/2/0", "text": "Българската делегация от ПП ГЕРБ на Конгреса на ЕНП в Загреб се срещна със спечелилия последните парламентарни избори в Австрия Себастиан Курц.   Представителите на ГЕРБ поздравиха Курц за победата на парламентарния вот в Австрия и му пожелаха успех в преговорите за съставянето на ново правителство в страната. Българската делегация изрази увереност, че именно Курц отново ще стане канцлер на Австрия. На свой ред Себастиан Курц поздрави ГЕРБ за убедителната победа на местните избори в България. Той сподели, че следи с интерес политическата ситуация в България и пожела на кметовете в делегацията успешен 4-годишен мандат.", "date": "2019.11.21", "title": "Българската делегация от ГЕРБ на Конгреса на ЕНП в Загреб се срещна със Себастиан Курц"}
{"url": "http://epicenter.bg/article/Nankov--Ne-prodavam-sluhovi-aparati--no-shokiranite-da-slushat-po-vnimatelno-/199410/2/0", "text": "Остра полемика избухна в парламента между лидера на БСП Корнелия Нинова и зам.министър Николай Нанков. Поводът - водния режим в Перник.   \"Не продавам слухови апарати, но шокираните да слушат по-внимателно. Това каза пред журналисти зам.-министърът на регионалното развитие Николай Нанков в отговор на декларацията на Корнелия Нинова, предаде репортер на Агенция \"Фокус\".   \"Аз съм шокиран от медиите и научих от медиите какви глупости са говорили. За Перник защо не сме взели оставката по-рано на ВиК управителя, защото не е въвел по-рано режима, а в Плевен и Ловеч защо са въвели по-рано режим. Те използват антитези\", коментира Нанков.   Той посочи, че в Перник водният режим е закъснял. \"Водният режим се стартира и спира със заповед на кмета. \"Втората лъжа и втората манипулация, че съм обвинил кмета на Перник. Напротив, с него работим много добре. Много избирателно слушат и не чуват особено добре, но това са вече може би други проблеми, които аз нито мога да излекувам, нито мога да им правя оценка. На трето място темата с водоснабдителната мрежа на Перник. Малко да седнат и да четат и осмислят. Има водни експерти в групата на БСП - Манол Генов, той е експерт и по избори. Костадинов също разбираше от ВиК. Да видят предния програмен период, когато друг беше кмет, да видят защо тогава местнат авласт не реализира своя проект с европейски средства\", допълни още Нанков.", "date": "2019.11.21", "title": "Нанков отговори на Нинова: Не продавам слухови апарати, но шокираните да слушат по-внимателно "}
{"url": "http://epicenter.bg/article/Kmetat-na-Pernik--Do-mesets-zapochva-prenasochvane-na-voda-ot-Vladayskiya-kanal-kam-yazovir--quot-Studena-quot--/199444/2/0", "text": "До месец ще започне пренасочване на вода от Владайския канал в язовир \"Студена\". Това каза кметът на Перник Станислав Владимиров, съобщи БНТ.   Краткосрочната мярка е най-бързият временен вариант за справяне с водната криза в общината. Режимът в града и околните села продължава, а вчера управителят на ВиК Перник - инж. Иван Витанов беше освободен от поста си.    Четвърти ден продължава режимът в Перник. Вода обаче почти не е спестена, а дългосрочни решения на проблема с пресъхващия язовир \"Студена\" все още няма.    „Ефектът от водния режим засега не е такъв, какъвто всички ние желаем и такъв, какъвто трябва да е по изискванията на МОСВ - да се ограничим в рамките на разход на питейна вода от язовир \"Студена\" в 1 млн. кубика месечно. Засега не сме в тези параметри“, коментира Станислав Владимиров. Загубата на вода, заради аварии е близо 70%. Затова екипи от Благоевград и Кюстендил ще помагат за поправка на водопреносната мрежа. А до месец вода ще се набавя и от Владайския канал.    „Той е с 15 литра в секунда в момента отток, надяваме се да се повиши от дъждовете, които бяха и по най-бързия начин да се включи към пречиствателната станция на язовир \"Студена\"“, каза още Владимиров.   След оставката на управителя на ВиК Перник, граждани настояват всички замесени да си понесат отговорността.    Днес гражданите ще внесат подписка с исканията си в Министерството на регионалното развитие и благоустройството.", "date": "2019.11.21", "title": "Кметът на Перник: До месец започва пренасочване на вода от Владайския канал към язовир \"Студена\" "}
{"url": "http://epicenter.bg/article/Parlamentaristi-ot-chernomorskite-darzhavi-obsazhdat-bezrabotitsata/199448/2/0", "text": "Безработицата в Черноморския регион и ролята на националните политики за насърчаване на разкриването на работни места обсъдиха участниците в 54-ата Генерална асамблея на Парламентарната асамблея на Черноморското икономическо сътрудничество (ПАЧИС) в София.   Народното събрание е домакин на двудневния форум, в който участват делегации от парламентите на 12-те държави-членки на организацията, съобщава пресцентърът на парламента.    Участниците в 54-ата Генерална асамблея на ПАЧИС приеха препоръка по темата, с която насърчават националните парламенти и правителства да разработват политики за заетост, улесняващи създаването на работни места и обезпечаващи нуждите на пазара на труда в държавите от региона. Препоръчва се да бъдат предприети мерки, които подкрепят уязвимите групи от обществото – жени, младежи и представители на малцинствата, справянето с възрастовата дискриминация, подобряването на работната среда и т.н. Националните парламенти имат важно значение за иницииране и приемане на необходимите мерки, осигуряващи държавните политики в сферата на заетостта, се посочва в документа.    На форума парламентаристите от държавите-членки на ЧИС приеха и препоръка, свързана с правните и политически аспекти на развитието на транспортните маршрути в Черноморския регион.    В края на 54-ата Генерална асамблея на ПАЧИС България предаде председателството на организацията на Грузия. За Грузия е голяма чест и отговорност да поеме председателството, ще работим за преодоляване на противоречията и за утвърждаването на ПАЧИС като ефективна и силна структура, заяви заместник-ръководителят на грузинската делегация г-н Заза Габуня.  ", "date": "2019.11.21", "title": "Парламентаристи от черноморските държави обсъждат безработицата"}
{"url": "http://epicenter.bg/article/Skromno-parti-za-103-ya-rozhden-den-na-Kark-Daglas/199437/10/100", "text": "Актьорът и носител на \"Оскар\"  и - живата легенда на Холивуд , съобщи ЮПИ. Седемдесет и пет годишният Майкъл Дъглас е обсъдил плановете си за предстоящото честване като гост в шоуто на    Кърк Дъглас, една от знаковите роли на когото е на Спартак в едноименния филм от 1960 г.,  Майкъл Дъглас е споделил, че този път ще откликне на молбата на баща си за скромно празненство, след като по случай стотния му юбилей и 101-вата и 102-рата му годишнини.   Майкъл Дъглас е разкрил също, че за него е било по-трудно и странно да отбележи по-рано през годината 100-годишнината на доведената си майка Ан Байдънс, която цял живот се е опитвала да прикрие истинската си възраст.", "date": "2019.11.21", "title": "Скромно парти за 103-я рожден ден на Кърк Дъглас"}
{"url": "http://epicenter.bg/article/Tokio-pochti-e-gotov-sas-saorazheniyata-za-Olimpiadata-/199453/8/0", "text": "Спортните съоръжения за Олимпийските игри в Токио следващото лято са почти напълно готови, цели осем месеца преди началото на Игрите в японската столица. Подготовката на домакините за най-голямото спортно събитие в света навлиза в последна фаза, като елегантния Плувен център в града е завършен на 90 процента и според организаторите ще бъде готов по график в края на февруари, предаде БГНЕС.    Залите за волейбол и баскетбол в инвалидни колички са 98 процента готови, като остава единствено да се боядиса пода. Организаторите също така съобщават, че работата по всички съоръжения, които се строят или обновяват за Олимпиадата, върви по график и няма да има закъснения. Това включва и най-ключовото място за Токио 2020 – Националният стадион, по който строителните дейности приключиха миналата седмица.    “Остава само да се довърши част от интериора и козирката, както и офис оборудването в сградата”, заяви Дайшу Тоне, директор на Плувния център. Характерна черта върху много от съоръженията, които се строят за Олимпиадата, е употребата на дървен материал. За строежа на Ариаке Арена, където ще се провеждат волейболните мачове, са използвани 88 кубически метра дървесина, като по-голямата част е от Япония. Плувният център, който струва 523 милиона долара, ще бъде последната завършена сграда за Токио 2020.    Олимпийските игри следващото лято ще се проведат от 24 юли до 9 август.", "date": "2019.11.21", "title": "Токио почти е готов със съоръженията за Олимпиадата "}
{"url": "http://epicenter.bg/article/Dvama-opitni-frenski-alpinisti-zaginaha-v-masiva-Mon-Blan/199474/8/0", "text": "Двама френски алпинисти загинаха на скалната игла Aiguille du Plan в масива на Монблан, съобщи БНР.  Във вторник Макс Бонио и Пиер и Пиер Лабр предприели изкачване на върха по маршрута на Бонингтън. Новини от тях, обаче, нямало цял ден. Издирване не е предприето през нощта поради лоши метеорологични условия. В сряда сутринта хеликоптер прави оглед на района и забелязва телата им в подножието.    Предполага се, че алпинистите са паднали от няколкостотин метра. Никакви видими следи от подхлъзване по маршрута им не са намерени. Точните обстоятелства около трагичният инцидент предстои да се установят.    31-годишният Макс Бонио е член на елитния Военен високопланински корпус на Франция (Groupe militaire de haute montagne). През 2016 г. той изкачва девственaта източна стена на Сиула Гранде (6344 м) в Перу. Година по-късно прави премиера на Пангбук Север (6589 м) в Непал. През 2018 г. осъществява рядко зимно изкачване на северозападната стена на Чивета, Доломитите.    38-годишният Пиер Лабр е планински водач в Шамони. През 2012 г. той катери по нов маршрут седемхилядника Латок 2 (7020 м) в Каракорум, Пакистан. Година по-късно се качва на девствената южна стена на Гаури Шанкар (7134 м) в Непал. През 2015 г. осъществява премиерно изкачване на диретисимата “Дазампа Це” (южната стена на Нангпай Госум 2 - 7350 м) в Непал.    По-рано тази година Бонио и Лабр, заедно с Лео Бийон изкачиха в Патагония Фиц Рой и Серо Торе.", "date": "2019.11.21", "title": "Двама опитни френски алпинисти загинаха в масива Мон Блан"}
{"url": "http://epicenter.bg/article/Zelenski--Moskva-da-varne-vsichki-lipsvashti-elementi-ot-oborudvaneto-na-trite-koraba-/199405/7/0", "text": "Президентът на Украйна Володимир Зеленски заяви, че Киев ще провери обстойно състоянието на трите кораба, които Русия върна на страната в началото на тази седмица и призова Москва да върне всички липсващи елементи от тяхното оборудване.   Това държавният глава е заявил след проверка на завърналите се кораби на ВМС на Украйна, предава TACC. „От корабите липсва оборудване.Разговаряхме с адмирала и не мога да кажа някои неща, но не са налице всички оръжия. Видях състоянието, ще има разследване. Определено ще се обърнем към руската страна, за да си върнем всичко, което беше на борда им\", цитира агенцията думите на Зеленски. Украинският президент отбеляза също, че корабите ще бъдат ремонтирани за около три месеца. След това те ще бъдат върнати отново в експлоатация. Прехвърлянето на трите кораба стана в понеделник в неутралните води на Черно море, на 30 км от нос Такил. В същия ден украинското външно министерство съобщи, че Киев няма намерение да отказва да участва в международния трибунал на ООН срещу Руската федерация, въпреки връщането на задържаните кораби и по-ранното освобождаване на 24-мата украински моряци.   Украинските военни кораби, задържани от Русия през ноември миналата година и върнати тази седмица на Украйна, са в много лошо състояние и не могат да плават самостоятелно, заяви началникът на украинските военноморски сили Ихор Воронченко, цитиран от Ройтерс.     Русия задържа миналия ноември три украински военни кораба в Керченския проток, след като руски военни откриха огън по тях и раниха няколко от моряците. Според Москва корабите навлезли незаконно в руски териториални води, което Киев отрече. Спорът провокира напрежение между Москва и Запада, който подкрепи Украйна в противопоставянето й срещу задържането на корабите. Според Воронченко върнатите кораби все още не са стигнали до териториалните води на Украйна заради бавното им придвижване.   \"Те не могат да се придвижват самостоятелно. Руснаците са ги съсипали - премахнали са лампите, електрическите контакти и тоалетните. Ще покажем на целия свят какво е сторила с тях руската варварщина\", изтъкна Воронченко.", "date": "2019.11.21", "title": "Зеленски: Москва да върне всички липсващи елементи от оборудването на трите кораба "}
{"url": "http://epicenter.bg/article/Beni-Gants-obyavi--che-ne-mozhe-da-formira-pravitelstvo/199409/7/0", "text": "Главният политически противник на премиера на Израел Бенямин Нетаняху и ръководител на коалицията „Синьо и бяло“ Бени Ганц е изпреварил крайния срок и обявил, че не се е справил с възложената му от президента Реувен Ривлин мисия да сформира правителство в рамките на предвидените от закона 28 дни, предава AFP, цитирана от Агенция \"Фокус\".  Опозиционният лидер на успя да убеди председателят на партията „Наш дом – Израел“ Авигдор Либерман отказа да го подкрепи.   „Бени Ганц разговаря с президента Риувен Ривлин и го информира, че не може да формира правителство“, се казва в изявление, публикувано от коалицията \"Синьо и бяло\" . Опозиционният лидер имаше време до 20 ноември, за да се договори с партиите в израелския парламент и да формира кабинет, след като Бенямин Нетаняху, който и спечели изборите не успя да стори това по-рано.    От днес започва да тече период от 21 дни, по време на който всеки от 120-те членове на Кнесета може да направи опит да сформира коалиция, подкрепена от мнозинството. Ако никой от членовете не успее да направи това, изборите ще бъдат проведени през месец март.  За страната това ще бъдат трети поредни избори в рамките на година.", "date": "2019.11.21", "title": "Бени Ганц обяви, че не може да формира коалиционно правителство"}
{"url": "http://epicenter.bg/article/Vuchich-svika-sreshta-na-Saveta-za-natsionalna-sigurnost-zaradi-shpionskiya-skandal-s-ruski-agent/199418/7/0", "text": "Държавният глава на Сърбия Александър Вучич поиска вчера от военното разузнаване да разследва евентуална афера за шпионаж, предава македонската електронна медия A1 On, цитирана от Агенция \"Фокус\".    Шпионската афера ще бъде темата на заседанието на Съвета за национална сигурност на Сърбия, което ще се състои днес от 19 часа българско време и беше насрочено от президента Вучич, съобщава ТАНЮГ.  Преди заседанието той ще се срещне с руския посланик, с когото ще разговаря за предстоящата среща с Владимир Путин в Сочи, както и за аферата с руския разузнавач.    Премиерът на западната ни съседка Ана Бърнабич поясни, че става въпрос за скандал, при който руски шпиони са вербували сръбски агенти. „Разговарях с президента Александър Вучич. Той разпореди на военното разузнаване да разследва случая. Не разполагаме с всички данни. Ако всичко се окаже вярно, тогава това ще бъде сериозен проблем за нас“, призна Бърнабич пред местни медии.    Тя добави, че Вучич е свикал среща в качеството на главнокомандващ на сръбските въоръжени сили, за да ги информира за резултатите от разследването.    Сръбските разузнавателни служби потвърдиха автентичността на видеото, което показва руския офицер от „Главното разузнавателно управление“ (ГРУ) на Москва Георги Викторович Клебан да подава пари на предполагаем агент на Белград. Според анализатори кадрите, публикувани в социалните медии, а след това и в сръбските медии, водят до извода, че човек, за когото се смята, че е високопоставен сръбски служител, продава някаква информация за пари.    Самоличността на предполагаемия подкупен високопоставен служител, чийто външен вид във видеото е размит, е най-голямата неизвестност в случая. Според „Новости“ вероятно не става въпрос за високопоставен офицер, както се твърдеше първоначално, или дори за държавен служител. Дори има признаци, че контактът на Клебан е само първият човек на скромна проруска асоциация, оперираща в Сърбия. През деня се появи информация, че кадрите са на две години и че записаният сърбин е цивилен, който предоставя служебна информация на руснаците срещу заплащане.    „Работи се интензивно, за да се открие самоличността на другия човек в записа. Задачата на Агенцията за военна сигурност (ВБА), както и на всички други служби за сигурност, включително Агенцията за сигурност и информация, е да гарантират, че цялата съответна информация е предоставена до държавната среща на върха“ - съобщиха от централата на БИА.    Информацията за възможния руски шпионаж предизвика тревога в сектора на държавната сигурност. Според изданието, правителството е приело много сериозно информацията, която изтече в обществото за предполагаемото вербуване на държавни служители от руски агенти.    Снимката, на която се вижда как руският полковник от военното разузнаване (ГРУ) Георги Клебан дава пари на висш сръбски държавен служител, най-вероятно е пусната от американските служби след повече от 50 опита, предава белградската медия „Б92“.  Както съобщава вестник Blic, досега е имало поне 50 опита снимката да излезе на бял свят, но руските служби всеки път са осуетявали успешно това.  „Всеки от сайтовете, публикуващи видеоклипа, е свален в рекордно кратко време“, твърди източник.", "date": "2019.11.21", "title": "Вучич свика среща на Съвета за национална сигурност заради шпионския скандал с руски агент"}
{"url": "http://epicenter.bg/article/NASA-publikuva-saobshtenie-za-vazmozhen-sblasak-na-asteroid-sas-Zemyata/199431/7/0", "text": "Американската космическа агенция НАСА публикува съобщение, в което се предупреждава за възможен сблъсък на астероида JF1 със Земята, съобщава Агенция \"Фокус\".   Посочена е и примерна дата на сблъсъка – 6 май 2022 година. В този ден небесното тяло може да изтрие от лицето на земята участък с размерите на цял град. Кое населено място и на кой континент – не се съобщава.  Според информацията на агенцията, диаметърът на околоземния астероид е 130 метра, което го доближава до размера на най-голямата пирамида в Египет. В съобщението се казва, че ако астероидът-убиец се сблъска с нашата планета, то ударът ще бъде еквивалентен на 230 килотона тротил. За сравнение, атомната бомба, която САЩ хвърли върху японския град Хирошима през 1945 г., освободи енергия, равна само на около 15 килотона тротил. НАСА отбелязва, че вероятността астероид да се сблъска със Земята не надвишава 0,026%, но ако това се случи, трябва да сме готови да се справим с това. Тъй като все още съществува опасност от сблъсък, JF1 е под постоянно наблюдение.", "date": "2019.11.21", "title": "НАСА публикува съобщение за възможен сблъсък на астероид със Земята"}
{"url": "http://epicenter.bg/article/Angela-Merkel-ot-Zagreb--Razgovaryame-intenzivno-s-Frantsiya-za-protsesa-na-razshiryavane-na-ES/199432/7/0", "text": "Канцлерът на ФРГ Ангела Меркел увери, че страната й търси консенсус с Франция по въпроса за реформите за разширяване на Европейския съюз възможно най-скоро. Тя обяви това след среща с хърватския си колега Андрей Пленкович в Загреб, където се провежда годишният конгрес на Европейската народна партия (ЕНП), отбелязва македонското електронно издание „Фактор“, цитирано от \"Фокус\". „Ние подкрепяме плановете на хърватското правителство да организира съвместна конференция със Западните Балкани. И за нас ще бъде важно да създадем условия за започване на преговори с Албания и Северна Македония\", увери Меркел. По отношение на новото предложение на френското правителство за реформа на процеса на разширяване, канцлерът на Германия заяви: „Сега трябва да говорим с Франция и трябва да направим това много интензивно, да идентифицираме елементите, които трябва да бъдат подобрени, променени в процеса на разширяване“. Според Меркел реформите за разширяване „трябва да дадат реална перспектива за членството на страните от Западните Балкани\", без в резултат на тях да се стига до оттегляне на обещанията на ЕС. Хърватия ще поеме ротационното председателство на ЕС през първата половина на следващата година, а Германия - през втората половина. Миналия месец Франция, Нидерландия и Дания блокираха началото на преговорите за присъединяване на Северна Македония и Албания с аргумента, че Съюзът трябва първо да реформира методологията си за разширяване. Меркел подчерта, че обединението на Европа трябва да продължи с други страни от Западните Балкани. „Искаме да кажем на страните от Западните Балкани, вие имате бъдеще, имате възможност за членство в ЕС\", добави Меркел. Хърватският премиер Андрей Пленкович на свой ред заяви, че новите правила за разширяване на ЕС, предложени от Франция, са ненужни, тъй като „филтрите“ за страните-кандидатки вече са заложени в съществуващия механизъм.", "date": "2019.11.21", "title": "Ангела Меркел в Загреб: Разговаряме интензивно с Франция за процеса на разширяване на ЕС"}
{"url": "http://epicenter.bg/article/Gartsiya--Turtsiya-da-prestane-da-iznudva-s-bezhantsite/199435/7/0", "text": "Гръцкият министър по миграционната политика предупреди Турция да престане да използва бежанците на своя територия като инструмент за изнудване, пише АФП. По време на посещение във Вашингтон Йоргос Кумуцакос каза, че непрекъснатите заплахи на Турция, че ще \"отвори порите\" за бежанците към Европа имат ефекта на реално увеличение на мигрантския поток. \"Когато непрекъснато повтарят, че ще отворят портите, това което постигат е, че бежанците се придвижват по-близо до тези порти, в очакване на отварянето\", каза Кумуцакос. Гръцкият министър коментираше резкият скок в броя на мигрантите, пристигнали на гръцка територия в последните месеци. Увеличението от месец май досега е с 240%. \"Ние искаме Европейския съюз да подходи с разбиране към исканията на Турция за още помощ, извън договорените 6,6 милиарда евро. Но фактът, че Турция опитва да изкара повече пари чрез изнудване или заплахи, не създава необходимият политически климат, за да може европейците да дадат повече пари\", казва Кумуцакос. \"Европа не може да действа под заплаха или след изнудване. Както европейците трябва да разберат какво е положението с бежанците, пред което е изправена Турция, така турците трябва да разберат, че това не е начина да работиш с Европа\", допълва гръцкия министър. Новото дясно правителство на премиера Кириакос Мицотакис се закани, че ще провежда по-твърда политика спрямо имигрантите, в сравнение с левия кабинет на Ципрас, който допускаше убежище хора да влизат в страната. В сряда Гърция обяви, че ще затвори лагерите за бежанци на островите в близост до Турция и ще държи имигрантите заключени, докато не получат статут на бежанци или не бъдат депортирани обратно в Турция. Около 3,6 милиона сирийски бежанци живеят в Турция, прогонени от гражданската война в родината им. Гърция се явява основен транзитен пункт към Западна Европа. Турция, подразнена от критиките към военната им операция срещу кюрдите в Северна Сирия, заплаши още, че ще изпрати заловените терористи от Ислямска държава обратно в родните им страни от Западна Европа, независимо дали там ги искат или не. Вътрешният министър Сюлейман Сойлу каза, че Турция не може да се превръща в \"хотел за екстремисти\". ", "date": "2019.11.21", "title": "Гърция: Турция да престане да изнудва с бежанците"}
{"url": "http://epicenter.bg/article/Tramp-si-naznachi-multimilionerka-i-pastorka-za-duhoven-savetnik-/199439/7/0", "text": "Тя е платинено руса, мултимилионерка и пасторка. Носи яркочервени костюми и шепне в ухото на президента на САЩ Доналд Тръмп. Така френското издание \"Мадам Фигаро\", цитирано от БТА, описва мултимилионерката, която приковава с харизмата си погледите при всяка своя поява. Пола Уайт е на 53 години, но от 20-годишна пълни стадионите с гръмките си проповеди.    От 31 октомври Пола Уайт е назначена на поста духовен съветник в Белия дом.  Тя има и 3 милиона последователи във \"Фейсбук\", където качва различни клипове, в които раздава съвети и предупреждения.  Така например пред басейна си тя говори, че \"без вода, човек не може да живее\", или пък проповядва \"теологията на просперитета\", според която Бог ще възнагради вярата на хората с пари, а бедността е божие наказание.  Понякога тя дори отправя заплахи срещу онези, които няма да направят дарения на нейната конгрегация, като им казва, че \"техните мечти и деца ще умрат\", допълва френското издание.  Нищо в миналото не е предвещавало подобна кариера за Пола, родена в Тюпълоу, Мисисипи.    След това група съседи и роднини започват да издевателстват сексуално над нея между шестата и тринадесетата й годишнина. За това тя разказва на майка си години по-късно.    Като тийнейджърка расте потисната и става булимичка заради преживяното в детството.  Пола има три брака зад гърба си, като от първия има един син. Спечелва си известност по време на втория си брак с пастора Ранди Уайт. Двамата основават конгрегация, наречена Международна църква без стени в град Тампа. Постепенно двойката става много влиятелна и започва да отправя послания по християнски телевизионен канал, насочен към аудиторията във Флорида.    Сред тази аудитория е и Доналд Тръмп, жител на Мар-а-Лаго. Пола и Тръмп се запознават в началото на 10-те години на 21 век. Тръмп се свързва с нея, за да й каже колко е фантастична. А по време на една от първите срещи с него Пола му казва, че не иска парите му, нито известността му, а душата му. Отношенията между двамата остават непоклатими.    Синовете на Тръмп от първия му брак не пестят похвалите си за Пола и я наричат гениална и невероятна семейна приятелка.  През 2004 г. Пола е поканена да се изявява в риалити шоуто на Тръмп - \"Стажантът\", където \"раздава библейски поуки\".  По това време Пола вече има и телевизионна програма, наречена \"Пола Уайт днес\" по телевизия Блек ентертеймънт, в която Тръмп е поканен да гостува.    Тя си купува апартамент в \"Тръмп Тауър\" в Ню Йорк за 3,5 милиона долара. Влиянието й е толкова голямо, че се твърди, че тя е казала на Тръмп през 2011 г., когато той мислел да се кандидатира за предстоящите президентски избори, че сега не е моментът.    Четири години по-късно тя събира духовни лидери в \"Тръмп Тауър\" и подкрепя решението му да се бори за президентската номинация на републиканците.    Днес Пола, която е омъжена за трети път, се е превърнала в сянката на президента Тръмп и аплодира всяка от речите му. Тя е до него на всяко събитие. Но знае и как да се дистанцира от него, когато трябва.     Запитана за обвиненията за сексуална агресия, появили се срещу Тръмп, тя казва: \"Просто, защото вие подкрепяте хората, това не означава, че вие сте техен съучастник\".    На позицията в Белия дом мисията на Уайт ще ръководи инициативата \"Вяра и възможност\", която осигурява комуникацията на американския президент с различните религиозни общности.    Заради тази мисия Пола посещава най-малко веднъж Белия дом и ръководи група от 35 пастори и активисти, всичките съветници на президента.  Много са и критиките срещу Пола Уайт.  Конгрегацията й е освободена от данъци, а самата Уайт освен скъпото жилище има частен самолет. Всичко това кара републиканският сенатор Чарлз Грасли да започне разследване за злоупотреби при използването на дарения, но разследването приключва през 2010 г. без никакви санкции срещу Уайт.     За спиритуалната съветничка на Тръмп пък коментаторът Майкъл Д'Антонио, автор на биографична книга за милиардера, появила се през 2015 г., казва: \"Тя е перчеща се лъжкиня, която си прави самореклама от дълго време и която показва, че е лишена от съдържание\".    Десетилетия наред Пола Уайт е била ангажирана и с цветнокожата общност в САЩ и е проповядвала на церемония по повод 40-ата годишнина от смъртта на Мартин Лутър Кинг. Но сближаването й с Тръмп е възприето като предателство към тази общност от някои религиозни лидери.", "date": "2019.11.21", "title": "Тръмп си назначи мултимилионерка и пасторка за духовен съветник "}
{"url": "http://epicenter.bg/article/Belgrad--Balgariya-ni-shpionira--uchastva-v-razuznavatelni-tsentrove/199440/7/0", "text": "България има мощно разузнавателно присъствие в Сърбия. Тя участва в шпионския център в Скопие, заедно с Хърватия.   Това са само част от тежките обвинения, които отправи тази сутрин по сръбската държавна телевизия председателят на парламентарната комисия за Косово Милован Дрецун. В продължение на 12 минути Дрецун непрекъснато внушаваше, че България стои зад последния скандал, в който руски шпионин дава пари на висш сръбски чиновник.   Поради тази причина днес се събира извънредно и Съвета по национална сигурност. Преди заседанието президентът Александър Вучич ще се срещне с руския посланик в Белград. Агенцията за сигурност и разузнаване на Сърбия официално потвърди автентичността на кадрите, на които Георгий Клебан дава пари на сръбски агент.   Агенция за сигурност разследва възможна шпионска афера. Много е важно да се каже в кой момент са публикувани тези записи в публичното пространство…Искам да Ви припомня, че България реагира много бурно по повод присъствието на руските ракетни системи С-400 по време на общите сръбско-руски военни учения. Тази история може да навреди на руско-сръбските отношения. Малко хора обърнаха внимания на реакцията на Атлантическия съвет в България. Тя мина незабелязано. Тя не може да се счита за несвързана с този случай. Те предупредиха българската общественост, че на тяхна територия Русия извършва хибридна война и нейната цел е извършването на терористични атаки”, каза Дрецун.   “Искам да Ви припомня, че неотдавна аз лично съобщих публично , че в Скопие е сформиран и замаскиран разузнавателен център, където има шпиони от съседните държава като България, Хърватия, Северна Македония…. В Сърбия България има изключително мощно разузнавателно присъствие”, подчерта още Милан Дрецун, който се счита за един от най-близките сътрудници на президента Вучич.   Източник: БГНЕС", "date": "2019.11.21", "title": "Белград: България ни шпионира, участва в разузнавателни центрове"}
{"url": "http://epicenter.bg/article/Tusk--ENP-shte-reshi-v-kraya-na-yanuari-dali-da-izklyuchi-partiyata-na-Orban-/199447/7/0", "text": "Европейската народна партия (ЕНП) ще реши в края на януари дали да остави в редовете си ФИДЕС, партията на унгарския премиер Виктор Орбан, заяви новоизбрания президент на ЕНП Доналд Туск, предаде БНТ.    Консервативната политическа сила, която провежда двудневен конгрес в Загреб, през март замрази членството на Фидес заради насочената срещу Брюксел и срещу миграцията правителствена кампания с постери.    Кампанията обвини напускащия ръководител на Европейската комисия Жан-Клод Юнкер и американския милиардер Джордж Сорос в заговор за заливане на Европа с мигранти. В един момент кампанията беше прекратена и Орбан се извини на партньорите от ЕНП за обида, въпреки че ръководството на паневропейската партия предупреди, че това не е достатъчно.    Подготвя се вътрешен доклад на ЕНП по въпроса и се очаква да бъде завършен през декември, заяви Туск пред репортери.    \"Тогава ще започна много интензивни консултации\", каза бившият председател на Европейския съвет.", "date": "2019.11.21", "title": "Туск: ЕНП ще реши в края на януари дали да изключи партията на Орбан "}
{"url": "http://epicenter.bg/article/Frantsiya-ratifitsira-protokola-za-prisaedinyavane-na-Severna-Makedoniya-kam-NATO/199452/7/0", "text": "Франция ратифицира протокола на Северна Македония за присъединяване към НАТО, съобщи вицепремиерът и министър на отбраната Радмила Шекеринска, цитирана от БНТ.    \"Франция е ратифицирала! Все още ни остава Испания! Ние ставаме пълноправен член на НАТО!\", написа Шекеринска във Фейсбук. Испания обаче трябва първо да състави правителство след изборите на 10 ноември.    Вчера външният министър на Северна Македония Никола Димитров присъства на среща на дипломатите на страните членки на Алианса, която е последна подготовка за срещата на лидерите, която ще се проведе в Лондон на 3 и 4 декември.    Според съобщение от френското министерство по европейските въпроси и външните работи, присъединяването на Северна Македония към НАТО ще повиши сигурността на региона и на Алианса като цяло.  За да стане пълноправен член на НАТО Северна Македония е необходимо Испания да ратифицира протокола. Процесът се бави заради предсрочните парламентарни избори в страната – в Мадрид все още няма правителство. Преди няколко дни генералният секретар на НАТО Йенс Столтенберг заяви, че не очаква процесът на ратифициране на протокола за членството на Северна Македония в Алианса да приключи до началото на декември, когато ще се проведе срещата на върха в Лондон. Той обаче подчерта, че финализирането на всички процедури може да се очаква в началото на следващата година.", "date": "2019.11.21", "title": "Франция ратифицира протокола за присъединяване на Северна Македония към НАТО"}
{"url": "http://epicenter.bg/article/SASht-zapochnaha-dostavki-na-vtechnen-gaz-za-Ukrayna-/199454/7/0", "text": "Към Украйна се насочва американски танкер с втечнен природен газ (LNG), съобщават във \"Фейсбук\" от посолството на САЩ в Киев.    Вчера корабът е пристигнал на терминала за втечнен газ в град Швиноуйшче в Полша, разположен на брега на Балтийско море.    \"Това е още една стъпка в предоставянето на помощ на Украйна за постигане на енергийна независимост\" (от Русия), се изтъква в изявлението на американската дипломатическа мисия.    На 31 август Вашингтон, Варшава и Киев подписаха междуправителствено споразумение за сътрудничество в областта на доставките на природен газ. В документа се посочва, че това трябва да допринесе за реформа на украинския газов пазар, развитието на инфраструктурата за внос на суровини в Полша и американския износ.    Припомняме, че в края на май т.г. за първи път американски танкер е достави втечнен газ от САЩ за България. Горивото пристигна на терминал в Гърция. Доставката е на конкурентни цени и че е важна крачка в либерализацията на пазара. Става дума за 90 милиона кубични метра газ, обяви министър Теменужка Петкова    Американците са заявили инвеститорски интерес и искат да ни доставят 500 милиона кубични метра природен газ за пет години. 5 милиона кубични метра дневно могат да влязат в България. Амбицията на страната ни е синьото гориво да се търгува на газовата борса от октомври. Очаква се сделката с американската суровина да помогне за намаляване на цената на газа за третото тримесечие.", "date": "2019.11.21", "title": "САЩ започнаха доставки на втечнен газ за Украйна "}
{"url": "http://epicenter.bg/article/Britanskata-Leybaristka-partiya-obeshtava-radikalni-promeni--ako-specheli-izborite/199458/7/0", "text": "Британската Лейбъристка партия обещава радикални промени, ако спечели парламентарните избори на 12 декември, предаде Асошиейтед прес, цитира Новини.бг.    Опозиционната партия представя днес подробната си предизборна програма. В нея има обещания за увеличаване на обществените разходи и за засилване на ролята на държавата при предоставянето на жилища, в сферата на транспорта и предоставянето на битови услуги. Партията предвижда увеличение на годишните обществени разходи с 82,9 милиарда паунда до финансовата 2023/2024 г. в случай на изборна победа, отбелязва Ройтерс.  Лейбъристите, които са в опозиция от 2010 г., направиха рязък завой наляво под ръководството на Джереми Корбин след центристките години при бившите премиери Тони Блеър и Гордън Браун.    Партията обяви, че в програмата й се съдържа обещание за построяването на 150 000 нови домове, които да бъдат давани под наем на хора с нужда от жилище. Лейбъристите обещават и създаването на стотици хиляди \"зелени работни места\" с цел борба срещу климатичните промени чрез употреба на възобновяеми енергийни източници и намаляване на въглеродните емисии.    Лейбъристката партия обещава и безплатен достъп до интернет за всички домакинства и компании във Великобритания.  Премиерът Борис Джонсън от Консервативната партия разкритикува лейбъристите в планове за безразсъдно харчене на обществени средства и старомодни социалистически идеи. Консерваторите обаче също обещават повече пари за инфраструктура, здравеопазване и обществени услуги, ако спечелят изборите, отбелязва Асошиейтед прес.", "date": "2019.11.21", "title": "Британската Лейбъристка партия обещава радикални промени, ако спечели изборите"}
{"url": "http://epicenter.bg/article/Henri-Kisindzhar--Targovskata-voyna-mezhdu-SASht-i-Kitay-mozhe-da-prerasne-v-istinska-voyna/199460/7/0", "text": "Бившият държавен секретар на САЩ Хенри Кисинджър предупреди, че ако САЩ и Китай не успеят да разрешат търговската война помежду си, тя може да прерасне в истински военен конфликт, предава AFP, цитирана от \"Фокус\". Трезвите забележки на Кисинджър, който играе важна роля за нормализиране на дипломатическите отношения между Вашингтон и Пекин, дойдоха на конференция в Пекин относно бъдещето на двата икономически гиганта. „Ако се допусне конфликтът да протича неограничено, резултатът може да бъде дори по-лош, отколкото беше в Европа“, заяви той пред форума на Bloomberg New Economy. „Първата световна война избухна заради относително малка криза... а днес оръжията са по-мощни“, заяви бившият държавен секретар. Китай и САЩ водят търговски конфликт от 18 месеца, като двете страни не успяват да постигнат споразумение въпреки проведените редица преговори. Освен това нараства напрежението на дипломатическия фронт. Пекин критикува яростно Вашингтон заради военноморските операции на САЩ в Южнокитайско море, а американците Китай за предполагаемите масови задържани на уйгури в Синцзян-уйгурския автономен окръг на Китай.   Последно Конгресът на САЩ се обяви в подкрепа на протестите срещу китайските власти в Хонконг. „Китай е голяма икономика. Такава сме и ние“, заяви Кисинджър. „И заради това сме обречени да се сблъскваме по целия свят“. 96-годишният изтъкнат дипломат посочи, че по време на Студената война основният приоритет за САЩ и Съветския съюз е бил да намалят количеството на ядреното оръжие. Но заради това, че конфликтите между САЩ и Китай винаги са били „пасивни“, той предупреди, че няма рамка, според която Вашингтон да се договаря с Пекин, като с „военна сила“. Ако двете страни продължат да виждат „всеки проблем по света под ъгъла на конфликта“ помежду им, това може да е „опасно за човечеството“, заяви Кисинджър. По неговите думи, търговските преговори са просто „заместител“ на по-съществени разговори за конфликтите между двете държави, включително напрежението около Хонконг. На въпроса дали вълненията в полуавтономния регион на Китай могат да се превърнат в „епицентъра“ за нова Студена война, Кисинджър отговори, че се надява „силно емоционалният“ въпрос да бъде „уреден чрез преговори“. Държавният секретар на бившия президент Ричард Никсън тайно лети в Пекин през 1971 г., за да започне преговори за нови отношения между САЩ и комунистически Китай. Кисинджър все още е уважаван от висшите китайски служителили, които му разпъват червения килим, когато посещава Пекин. Той проведе среща с президента Си Дзинпин в китайската столица през ноември миналата година. На по-късна сесия във форума бившият министър на финансите на САЩ Хенри Полсън заяви, че вярва, че САЩ и Китай „сега са се насочили в грешна посока“. Той предупреди за нарастващите бариери пред визите и движението на хора, ограниченията в търговията и технологиите и че продължаващото икономическо напрежение ще „остави нашите страни и целия свят по-зле“. „Когато дойде следващата криза и тя ще дойде, защото идват финансови кризи, ще съжаляваме много, ако двете най-големи икономики в света нямат механизми за сътрудничество“, заяви Полсън, който беше министър на финансите при бившия президент Джордж Буш-младши.  ", "date": "2019.11.21", "title": "Хенри Кисинджър: Търговската война между САЩ и Китай може да прерасне в истинска война"}
{"url": "http://epicenter.bg/article/Glasuvat-novata-EK-na-27-noemvri-/199464/7/0", "text": "Новата Европейска комисия с председател Урсула Фон Дер Лайен ще бъде гласувана от Европарламента на 27 ноември. Ако вотът бъде положителен, Комисията ще встъпи в длъжност от 1-ви декември, обяви председателят на Европейския парламент Давид Сасоли, предаде БНР. Комисията ще може да заработи и в 27-членен състав - това са уточнили юридическите служби в Брюксел по повод отказа на Великобритания да номинира свой кандидат за комисар преди общите избори на Острова на 12 декември. На въпрос за ресора на българския еврокомисар Мария Габриел \"Иновации и младеж\", Давид Сасоли заяви, че към наименованието трябва да бъде добавена и \"култура\".   По план новата ЕК трябваше вече да е започнала работа, но евродепутатите препънаха кандидатите за еврокомисари на Румъния, Унгария и Франция и бе необходимо отлагане, за да могат трите страни да излъчат нови претенденти, които бяха одобрени миналата седмица.", "date": "2019.11.21", "title": "Гласуват новата ЕК на 27 ноември "}
{"url": "http://epicenter.bg/article/Partiyata-na-Zoran-Zaev--Mitskoski-lazhe-tsyala-Makedoniya-i-Boyko-Borisov-/199485/7/0", "text": "Християн Мицкоски напълно се загуби в пространството. Той трябва да излезе публично и да каже кого лъже за България – нашите граждани или българския премиер Бойко Борисов.  Това се казва в специална декларация на управляващата партия на Зоран Заев СДСМ, цитирана от БГНЕС.    Декларацията е по повод вчерашната среща на Мицкоски с Борисов в Загреб, на която лидерът на ВМРО -ДПМНЕ на ясния въпрос на Борисов дали “подкрепя договора с България” отговори положително.    “Мицкоски не може да прикрие провала си. За по малко от две минути снощи Мицкоски разкри собственото си лицемерие и фалшив патриотизъм. Тук в Македония се противопоставяше на Договора за добросъседство с България, но вчера каза, че той е добър и го подкрепя. Мицкоски говори едно тук и друго в чужбина. И разбира се сега твърди, че това което е казал на Борисов не го е казал”, пише в декларацията на СДСМ.    “Мицкоски трябва да каже кого е лъгал до момента – гражданите на страната или българския премиер Бойко Борисов”, се казва в заключение на декларацията. /БГНЕС", "date": "2019.11.21", "title": "Партията на Зоран Заев: Мицкоски лъже цяла Македония и Бойко Борисов "}
{"url": "http://epicenter.bg/article/Ot-pechat-izliza--Kari-Mora--na-Tomas-Haris-/199477/6/0", "text": "Според „Питсбърг Поуст Газет“ с романа си „Кари Мора” Томас Харис    Бестселърът  (превод: Деян Кючуков, 224 стр., цена: 18 лв.)  Двайсет и пет милиона долара в злато на покоен наркобос лежат скрити под луксозна къща в Маями Бийч. Безжалостни престъпници са по дирите на съкровището от години. Сред тях изпъква Ханс-Петер Шнайдер. Тласкан от нечовешки страсти, той си изкарва хляба, моделирайки плътските фантазии на други, по-богати мъже. Кари Мора, младата жена, която се грижи за къщата, е избягала от кървавите конфликти в собствената си страна и пребивава в Щатите с несигурен временен статут. Красива и белязана от войната, тя възбужда извратения апетит на Ханс-Петер. Но Кари има неподозирани умения, а способността й да спасява кожата си неведнъж е подлагана на изпитание.    е роден през 1940 в щата Тенеси, САЩ. Написва първия си роман през 1975, който веднага му донася световна слава. Харис има в творческата си биография 5 книги с главен герой незабравимото превъплъщение на злото - доктор Ханибал Лектър. И петте романа: „Черна неделя“, „Червения дракон“, „Мълчанието на агнетата“, „Ханибал“ и „Ханибал Лектър: Зараждането на злото“ са адаптирани в киното с огромен успех, а „Мълчанието на агнетата“, с Джоди Фостър и Антъни Хопкинс в ролята на психиатъра Ханибал – канибала, е награден с „Оскар“ за главна мъжка роля през 1991. „Кари Мора“, шестият роман на Томас Харис, представлява дългоочакваното завръщане на един брилянтен майстор на съспенса!     *** “ ПЪРВА ГЛАВА   Двама мъже разговарят в нощта. Намират се на 1674 километра един от друг. Едната страна от лицето на всеки е осветена от мобилния му телефон. Две половинки лица, общуващи в мрака.   − Вече съм наясно как да стигна до къщата. Кажи ми останалото, Хесус. Отговорът е едва различим от пращенето по линията. − Ти плати само четвърт от обещаното.  . Изпрати ми останалите пари. Изпрати ги.  . − Хесус, ако намеря каквото търся без допълнителна помощ от теб, няма да получиш нито цент повече. Никога. − Нямаш представа колко си прав. Най-вярното нещо, което си изричал в живота си.  . Онова, което искаш, лежи върху петнайсет кила семтекс. Намериш ли го без моя помощ, ще се размажеш по луната. − Ръцете ми са дълги, Хесус. − Не толкова, че да стигнат до луната, Ханс-Педро. − Името ми е Ханс-Петер. − Не ме интересува личната ти информация. Знаеш къде да си я завреш.   Спри да ми губиш времето и пращай парите. Линията прекъсва. Двамата мъже лежат и гледат в тъмното. Ханс-Петер Шнайдер е на борда на дългата си, черна моторна лодка край Кий Ларго, Флорида. Той известно време слуша риданията на жената, разнасящи се от съседната койка на носа, после започва да ги имитира. Подражанията му се удават добре. Гласът на неговата собствена майка излиза от гърлото му, назовавайки жената по име.  − Карла? Карла? Защо плачеш, миличка? Това е просто сън. В отчаянието си тя млъква объркано за секунда, преди отново да избухне в горчиви сълзи. Звукът е като музика за Ханс-Петер – унася го и не след дълго той потъва в сън.   В Баранкиля, Колумбия, Хесус Виляреал търси успокоение в равномерното съскане на респиратора, от който вдишва кислород. В мрака на болничното крило се разнася вик на пациент, зовящ Бога за помощ: − Хесус! − Надявам се той да те чува така добре, както и аз, приятелю – прошепва Хесус Виляреал. – Но надали. После вдига евтиния предплатен телефон и звъни в местна школа по танци. Отмества встрани кислородната маска, за да говори. − Не, не се обаждам заради курсовете ви – произнася в слушалката. – В момента не ми се танцува. Търся дон Ернесто. Да, познавате го. Предайте му моето име и той ще се сети.        ВТОРА ГЛАВА   Моторната лодка на Ханс-Петер Шнайдер се плъзгаше бавно покрай голямата къща на залива Бискейн, а водата се пенеше с бълбукане около черния й корпус. През бинокъла си Ханс-Петер наблюдаваше Кари Мора – двайсет и пет годишна, облечена по долнище на пижама и потник, изтегната на терасата под ранните утринни лъчи. − Мили Боже – промълви той.   Кучешките му зъби бяха въздълги и имаха сребристи коронки, които проблясваха, щом се усмихнеше. Беше висок на ръст, блед и напълно плешив. Нямаше дори ресници и клепачите му докосваха стъклата на окуляра, оставяйки мазни петна. Той извади кърпичка и ги забърса. − Това е тя – рече Феликс, агентът по недвижими имоти, който стоеше зад него на палубата. – Грижи се за къщата и я познава по-добре от всеки друг. Може да те разведе из нея. После аз ще я уволня, преди да е видяла неща, които не бива да вижда. Така ще си спестиш време.   − Да, време – отвърна Ханс-Петер. – Колко още трябва да чакам разрешителното за снимки? − Сегашният наемател в момента заснема реклами. Неговото разрешително изтича след две седмици. − Феликс, искам от теб да ми осигуриш ключ за тази къща – произнесе Ханс-Петер с немския си акцент. – Да ми го осигуриш още днес.− Ако влезеш вътре и стане беля, аз ще опера пешкира. Нали се сещаш, след като си използвал моя ключ… – Феликс се засмя, но смехът му увисна във въздуха.   – Добре, слушай. Ще отида да говоря с наемателя, ще го помоля да напусне. Но трябва да видиш мястото на дневна светлина, с още хора наоколо. Иначе вътре е доста страховито. Смених четири икономки, преди да попадна на тази. Тя единствена не се бои от него. – Добре, говори с наемателя. Предложи му пари. До десет хиляди долара. Но ми дай ключа сега, иначе до пет минути ще станеш храна за акулите. − Ако нараниш кучката, няма да ти бъде от полза. Тя спи в къщата. Длъжна е да го прави заради пожарната застраховка. През деня понякога работи на други места. Изчакай поне докато се махне. – Само ще поогледам наоколо. Тя изобщо няма да разбере, че съм влизал. Ханс-Петер продължи да изучава Кари през бинокъла. Тя се бе изправила на пръсти и пълнеше хранилка за птици. Щеше да е срамота нещо подобно да отиде на боклука. С интересни белези като нейните можеше да я продаде скъпо. От клуб „Акрото Грото“ в Нуакшот спокойно щяха да му дадат сто хиляди долара – 35  433  184 мавритански угии. При това с всичките й крайници и без татуировки. Ако трябваше да я тунингова, предвид времето и усилията, щеше да струва повече. Сто и петдесет хиляди долара. Жалки трохи. В тази къща го чакаха между двайсет и пет и трийсет милиона.   В клоните на червената плумерия отвън един дрозд запя песен, научена в тропическите гори на Колумбия и донесена на север, в Маями Бийч. Кари Мора разпозна мелодията от местата на своето детство, намиращи на две хиляди и четиристотин километра оттук. Спря, заслуша се и подсвирна на дрозда, а той й отвърна. После влезе в къщата. На борда на яхтата Ханс-Петер протегна ръка. Феликс положи ключа в дланта му, без да я докосва.   − Вратите са снабдени с аларми – каза, – но тази на верандата от южната страна е развалена. Чакаме да ни доставят резервни части. Имаш ли някакви шперцове? Моля те, преди да използваш ключа, надраскай за всеки случай патрона на бравата и подхвърли някой шперц отвън на стъпалата. − Ще го направя заради теб, Феликс. − Да знаеш, че идеята не ми харесва. И пак ти казвам, не закачай момичето. Без нея няма да се справиш.   Щом се озова при колата си, паркирана на пристанището, Феликс отвори багажника и извади предплатения телефон, скрит при крика и инструментите. Номерът, който набра, бе на школата по танци в Баранкиля, Колумбия.   − Не, сеньор – каза шепнешком, макар че се намираше на открито. – Забавих го с документите толкова, колкото можах. Той си има собствен адвокат за тези неща и ще ме разкрие. Много държи да наеме къщата, но това е всичко. Знае не повече от нас… Да, получих аванса. Благодаря, сеньор, няма да ви разочаровам.", "date": "2019.11.21", "title": "От печат излиза „Кари Мора” на Томас Харис "}
{"url": "http://epicenter.bg/article/Prof--Rumen-Gechev--S-rabota-na-parche-upravlyavashtite-iskat-da-reshat-slozhnite-balgarski-problemi/199476/11/0", "text": "- Нека да кажем така, че ролята на българските емигранти е толкова висока заради това, че чуждите инвестиции са толкова ниско. И всъщност информацията на БНБ, с която ние разполагаме и следим редовно, опровергава категорично бодрите заключения на господин премиера Борисов, който казваше, че трудно може да отиде на работа с неговата служебна кола, тъй като има много чужди инвеститори, с които не може да се размине. И че всеки ден или през ден откривал фабрики, които никой не е видял. И поради това данните на националната банка, които естествено съвпадат и с данните на Евростат, и други независими български и чужди институции показват, че всъщност трагедията с чуждите инвестиции става все по-голяма. И като прибавим към това и трагедията с вътрешните ни инвестиции, които впрочем са отрицателни, тъй като не само, че чуждия капитал не идва в България, но чуждия капитал, който е дошъл вече в България, панически напуска. И напускат не само чужди инвеститори, но напускат и български инвеститори, които предпочитат да инвестират в чужбина. Защото националната ни банка дава данни не само за потоците на чуждите инвестиции към България, но и за превода на инвестиции от България към чужбина. Тъй като всички тези плащания минават през банковата система и те се обобщават, структурират и ни информира за това националната банка. Тоест не опозицията, не БСП или не проф. Гечев или някой друг, а официалните национални и международни институции потвърждават, че за голямо съжаление трагедията с инвестициите в България наши и чужди особено, става все по-дълбока. - Ще ви кажа. 75 на сто от българското население е бедно по европейските стандарти и едвам свързва двата края. Тоест чужденците, за да дойдат в България, те трябва да имат няколко причини. Първата е да има платежоспособно търсене на техните стоки. Е, как със 75% бедно население в България те могат да разчитат на голям вътрешен пазар? Втората опция е да използват България да произвеждат и да изнасят в други страни. Къде да изнасят, след като за разлика от Полша, Унгария, Чехия, Словакия, Хърватска, Словения, които правят всичко възможно, за да разширят присъствието си в Русия примерно или в Китай, България изпълнява чужди поръчки и прави точно обратното на това, което я карат господарите й да прави – и Брюксел, и Вашингтон. Докато ние всъщност блокираме възможността България да бъде трамплин на чужди производители към наши традиционни партньорства. Тоест да загърбим идеологическите различия и геополитически различия и да използваме икономическите възможности в полза на нашия народ, както го правят другите народи, ние правим обратното. След това не само нашите, но особено чуждите инвеститори са много чувствителни по отношение на законодателството и правораздаването. Нашите закони тук управляващите 10 г. ги правят на швейцарско сирене. Ние всеки ден в парламента поправяме закони. Днес, в сряда, сме поправяли, за 4 часа не можахме да внесем поредните поправки на управляващите в законите, Закона за корпоративното подоходно облагане. Който засяга всяка чужда фирма, а и всяка българска фирма. А да не говорим за корупцията. Няма такъв чужд инвеститор, който ще дойде тук да издевателстват над него, да се опитват да му взимат бизнеса или да го въртят на шиш разни чиновници, които искат определени суми възнаграждение, или пък те да не могат да разчитат на правосъдна система, която да решава бизнес дела, както е във всяка цивилизована държава. Казвам го това с голяма болка и съжаление, тъй като вижте – няма значение от гледна точка на икономическата ефективност, ако тя е добра, как се казва премиерът или министърът. Ако нещата вървяха добре, щяхме да подкрепяме и да помагаме. Но както се шегуваше един колега – положението вместо да се влошава, става все по-трагично. - Очевидно това управление няма визия и няма възможности да промени нещата, минаха 10 години. 3 години обясняваме на колегите, как се прави бюджет в Европа, как хората си обвързват бюджета с икономическо развитие, как не може да се разчита на такива неща като плоски данъци и други, които задълбочават социалната пропаст между шепа богати и все повече бедни българи. Виждам от статистиката, която не е наша, на независими органи е: 75% от българите бедстват. Да не говорим за равнища на пенсии, на стипендии. 60 хил. души напускат страната всяка година. Правят се предложения за нови работни места, за задържане на младежите, за освобождаване на младежите от данъци, предлагаме да се увеличат помощите на майките-студентки във висшите учебни заведения, предлагаме да се направят изнесени научни институти български във водещи университети по света. Нищо не се приема. И очевидно е, че след като са им толкова дебели главите и нищо не искат да приемат, докато усвояват европейските фондове и се краде като за световно навсякъде, вижте няма друга надежда вече. Единствената надежда е, че това управление трябва да се смени с всички възможни демократични средства.   - Аз разбирам въпроса ви – той е логичен и основателен, но за съжаление политиката и икономиката са свързани. За да има прагматично решение, то се прави това прагматично решение през определена икономическа политика. А това управление, нека да разберат нашите слушатели, те в това са убедени – то няма политики. Нека всеки слушател да влезе в интернет и да отвори закона за бюджета сега, който гласуваме в парламента. В този закон за бюджета няма нито едно изречение, как тази бюджетна политика вижда българската икономика не само догодина, а след три години, защото има три-годишна прогноза вътре. Как я вижда след 5 години, след 10 години. Ако отворят слушателите пак в интернет, има преведени на всякакви езици бюджетите на други страни. Например Румъния е предпоследна. Хората в Румъния, правителството започват първия абзац, че този бюджет на Румъния 2020 е насочен и приоритет номер 1 е да спомага за ускорено икономическо развитие на Румъния и повишение на конкурентоспособността на румънската икономика. Тоест там бюджетът не е само разпределяне, както казвам „взел Кольо, дал Кольо“ – тоест да се разпределят едни пари, на учители, на лекари, на пенсионери и т.н. Хората си имат стратегия как да си завъртят бюджета през икономиката, за да я стимулират. И затова ние гледаме сега румънците през крив макарон. Правителството е заложило понижение на икономическия растеж за следващите години, Румъния е заложила за следващата година малко над 5% растеж на произведените стоки и услуги. А ние сме заложили с 1% по-ниско и с очаквания да намалява растежа. И на въпроса към колегите – вие защо намалявате динамиката на растежа, след като Полша, Унгария, Румъния, с които основно се съревноваваме, са заложили по-високи темпове на растеж? На което колегите управляващи икономисти отговарят – ами това е положението. Ама дами и господа, управляващи, вие сте избрани не да видите как върви икономиката на самотек и да разпределяте парите, а сте избрани при разпределението на парите да направите така, че икономиката да се движи в посока, в която очаква българското общество.   - Ще ви кажа. Ето например два въпроса са взаимно свързани. Да речем – това са огромните регионални различия между отделните райони на България и демографската катастрофа. За да се реши този въпрос не са необходими заклинания – не напускайте България или отглеждайте повече деца. А се правят конкретни мерки. И ние предлагаме в нашия алтернативен бюджет – незабавно да се създаде като начало инвестиционен фонд от 800 млн. лв., от които 300 млн. лв. фокусирани върху северозападния район, който, обърнете внимание – не е най-слабо развития район в България. Той е най-слабо развитият регион в ЕС. И още – 500 млн. лв., които да бъдат заделени за останалите региони на България. И обърнете внимание – ние не предвиждаме раздаване на пари като подаръци. Ние предвиждаме и залагаме на европейски практики чрез така нареченото публично частно партньорство. Държавата с тези 800 млн. лв. обикновено мултипликатор е 3-4, може да привлече 3-4 млрд. лв. допълнителни частни инвестиции, които да създадат там работни места, които да обновяват технологии, които да стимулират хората да остават по места. Държавата ще има ангажименти да създаде по-добри условия на здравеопазване и образование, за да се задържат тези хора. Иначе те няма да останат там и всяка година не по 50-60 хил., а както сме я подкарали, и по повече хора ще напускат страната. Ето, давам ви пример – трябва да се промени данъчната политика. След като виждаш, че народът ти 75% бедства в България, толкова ли е сложно да се приложи прогресивната данъчна система? В целия свят, над 90% от страните са с прогресивна данъчна система. Да вземеш 10% повече от най-богатите българи, примерно тези, които получават от 4 хил. нагоре месечно. Ние сме поставили една летва в нашия алтернативен бюджет – 3900 лв. месечно. И на тях им се повишава примерно с 2,5% повече данъка. Тези, които получават над 10 хил. лв., 14 хил. лв., данъкът отива на 25% за последните 5 хил. лв., тоест върху цялата сума данъкът е около 20%. При положение, че в европейските страни е до 45-50%. Предлагаме стъпка за преразпределение така че да се даде глътка въздух на българските семейства, тяхното мнозинство. Да остават повече средства за семействата, за техните деца. И при положение, че богатите българи се товарят с 50, 100 лева , съвсем богатите над 14 хил. лв. с 300 лв. месечно – какъв е проблемът на едно богато семейство, в което единия получава примерно 15 или 30 хил. лв., да плати 300 лв. месечно допълнителен данък в помощ на държавата. Не на някоя партия или нещо друго. Но не се приемат никакви такива мерки. След това предлагаме за младежите, подобно на много страни по света, да се правят данъчни облекчения. Ето в Полша, например. В Полша младежите до 26-годишна възраст, които получават по-малко от 23 хил. щатски долара месечно, превърнато в щатски долари, не плащат никакъв данък. Ние предлагаме същият подход. Освен това капиталовите разходи. Капиталовите разходи за купуване на нови активи и основни ремонти, обновления на средства за производство, за изследвания в държавната сфера – изумително. Другите страни, и най-богатите даже, бюджетите им в Германия, Франция, Италия, Румъния, нашите посестрими така наречени, Чехия, Унгария си увеличават капиталовите разходи в бюджета. Незнайно защо, питаме министърът на финансите Горанов – колега, кажете тук в бюджетната комисия и в парламентарна зала по каква логика, да не я наричам тази логика каква е, вие намалявате капиталовите разходи? Най-важната подкрепа, която би могло да окаже правителството за икономиката. Те ги намаляват от 4,5 млрд. на 2,5 млрд. На въпроса защо – те нямат отговор. Въобще странни неща стават в България. Те на практика.. не е политика, това е разпределение на средства в бюджета. Там няма никакви политики, тъй като то си има критерии за един бюджет кога той чрез него се провеждат политики. Пък да не говорим както вече казах, че този бюджет няма никакво обвързване със структура на икономиката, с реформи. Още едно изречени да кажа за тези реформи. Значи примерно сега колегите обясняват в парламента управляващите – да, но ето… бюджетът е по-висок и ние даваме повече средства. Дами и господа, вие къде наливате повече средства? В здравеопазването? Което е уникално в света, болниците ни са търговски дружества. Като влезе българина в болница, го гледат като касичка, те не го гледат като болен в повечето случаи. Хората нямат пари да си купят лекарства, камо ли да плащат за избори на лекари, което е чудо невиждано по света. Директори, някои на държавни болници, са декларирали пред Сметната палата нечувано имущество, те са като Агенции за недвижими имоти. 10 апартамента, къщи в Гърция и в България, влогове за стотици хиляди и за милиони имат двама души. И това са директори на болници, които са във фактически фалит. Краде се от лекарствата в цените, краде се чрез прехвърляне на средства от държавни болници в частни. И това го вижда всеки българин. И те ще наливат повече пари. Или ще наливаме повече пари в образованието. Добре. Примерно една хубава новина – увеличават се заплатите на учителите. Много добре, ние ще го подкрепим това и го гласувахме. Като отделен текст го подкрепяме. Обаче в същото време питаме – колеги, вие като увеличавате заплатите на учителите – те стават тези заплати с новото повишение в повечето случаи един учител в начално училище или средно ще получава повече от професор по ядрена физика примерно в Академията на науките. То няма такава държава и в Африка. Тези заплати на висшето образование не са пипани от 15 години. Или да се върнем на средното образование – ще повишат заплатите на учителите. Браво, това е чудесно. А къде са ви парите да се обнови базата или да се създаде база в професионалните училища? Знаете, че върнахме така нареченото професионално образование, сега го наричаме дуално, просто за да не признаем, че е направена една голяма глупост и бяхме си ликвидирали техникумите и професионалните училища, щото видите ли са създавани при социализма, а те в целия свят се създават. И сега ги връщаме като дуално образование. И ги питаме – къде са средствата в бюджета за закупуване примерно на техника, на машини, които да се учат, на съоръжения учениците в средното образование. Няма. Няма нито един лев предвиден примерно да се обновяват учебната база на висшите инженерни училища. Ако влезете в един наш технически ВУЗ, ще видите, че там студентите в много случаи машиностроене ги гледам тук в бившето МЕИ, в Университета по технологии, там има струг от 1968 г. И въобще какво да ви кажа – работи се на парче, демонстрира се нещо, което от една страна е добре частично, от друга създава допълнителни проблеми и диспропорции. Не може с работа на парче да се решат сложните български проблеми.  ", "date": "2019.11.21", "title": "Румен Гечев: БНБ опровергава бодрите заключения на Борисов, че не може да се размине от инвеститори!"}
{"url": "http://epicenter.bg/article/Chastnite-abonati-v-Balgariya-shte-imat-pravo-da-proizvezhdat-tok-ot-VEI/199411/4/0", "text": "България трябва да приеме до година и половина Директива за енергията от възобновяеми източници, с която частните абонати ще имат право да произвеждат, консумират, продават и съхраняват ток от възобновяеми източници.    Според Балин Балинов от „Грийнпийс България“, тази директива би могла да спаси бъдещето на заетите в добива на въглища, като ги преквалифицира в работници за ВЕИ централи.    Той добави, че у нас интересът на потребителите расте, особено към соларните панели, а цените им падат.    „За момента хората са по-скоро затруднени да се включат към енергийната система. Има и доста бюрократични спънки. Необходимо е обаче да се инвестира и в смарт мрежи, в умни мрежи. Нашата енергийна система чисто инфраструктурно да бъде подобрена, за да може промяната да се случи по най-добрия начин. Това е бъдещето и така могат да намалят сметките си за електричество. Това е и средство за постигане на по-добра енергийна ефективност“, каза Балин Балинов пред БНР.    Той даде интервюто, докато в столицата се провежда енергиен форум, организиран от Бюрото на Европейския парламент и „Грийнпийс“, посветен на добри европейски практики за децентрализирано производство на ток от възобновяеми източници.    Пакетът „Чиста енергия за всички европейци“ бе одобрен от ЕС през 2018 г. заедно с преразгледаната директива за енергията от възобновяеми източници, от която се очаква да допринесе сериозна промяна за гражданите.    Европейското законодателство не само признава ролята на хората, но им дава право да произвеждат, консумират, продават и съхраняват възобновяема енергия. Страната ни също иска да ускори тези процеси и организира форума как да сме енергийно независими, за да бъдат обсъдени по нататъшните стъпки на потребителите.    Излизането на пазара на множество, макар и малки производители, неминуемо ще коригира цените, вероятно надолу. Общите количества електроенергия, които ВЕИ, топлофикациите и другите централи ще предложат на борсата, е 4.4 ГВтч, което е около две трети от търгуваните досега обеми.", "date": "2019.11.21", "title": "Частните абонати в България ще имат право да произвеждат ток от ВЕИ"}
{"url": "http://epicenter.bg/article/Otpada-moratoriumat-za-prodazhba-na-zemedelski-zemi-na-chuzhdentsi--/199414/4/0", "text": "Отпада мораториумът за продажба на земеделски земи на чужденци. Това ще стане от януари догодина с промени в Закона за земеделските земи, съобщава Канал 3.   Забраната за продажба на земеделски земи на чужденци бе наложена през 2014 г., след като страната беше залята от протести.   Мотивите за недоволството тогава бяха, че в България може да се повтори случаят с Палестина - да се изкупят масово земеделски парцели от чужденци, след което те да се заселят и да променят етническия състав на българската държава. Тогава, след месеци масови протести, парламентът взе решение да наложи мораториум върху продажбата.    Решението за забрана на продажбата на ниви на чужденци бе взето от парламента на 22 октомври 2013 г. До него се стигна, след като от БСП, Атака и ГЕРБ гласуваха заедно, само ДПС единодушно гласува против решението. След като по темата се развихри скандал, лидерът на ГЕРБ Бойко Борисов смени позицията си и обяви, че по време на гласуването партията му е била подвластна на \"общата лудост\".   Три месеца по-късно – през януари 2014 г. Конституционният съд обяви, че решението на парламента да удължи мораториума върху продажбата на земя за чужденци и след 2014 г. е противоконституционно.    По същото време депутатите решиха българска земеделска земя да могат да купуват само граждани на други страни, които са пребивавали минимум 5 години в страната ни.    През 2017 г. министерството на земеделието прави нов опит да предложи за публично обсъждане промени в Закона за собствеността и ползването на земеделските земи, които предвиждаха тази т.нар. уседналост да отпадне. Причината е, че нарушава Договора за функционирането на Европейския съюз, който дава свобода на гражданите на съюза да се установяват, в която и да е друга държава-членка, да създават предприятия, да придвижват капитали.    Заради ограничението в българския закон Европейската комисия започна наказателна процедура срещу България. Тогава страната ни беше заплашена да плати еднократна санкция в размер на 839 хил. евро, и по 660 евро дневно за всеки ден бездействие по темата. Средствата се взимаха от структурните фондове, с които се подпомагат земеделските производители.    От мотивите на вносителите на промените в сегашния закон става ясно, че промяната се налага заради заведена процедура относно противоречие с текстове на Договора за функциониране на ЕС. \"Граждани и юридически лица от държавите – членки на Европейския съюз, и на държавите – страни по Споразумението за Европейското икономическо пространство, могат да придобиват право на собственост върху земеделски земи при условията на този закон\", гласи предвиденият текст.    Чужденци или чуждестранни юридически лица могат да придобиват право на собственост върху земеделски земи при условията на международен договор, ратифициран по реда на чл. 22, ал. 2 от Конституцията на Република България, обнародван и влязъл в сила, а чужденците – и при наследяване по закон.    Чужди държави не могат да притежават право на собственост върху земеделски земи, предвижда проектът. Политическите партии и организации, движения и коалиции с политически цели също не могат да имат ниви. Освен това, чужденци или чуждестранни юридически лица могат да придобиват право на ползване на земеделски земи или други ограничени вещни права върху земеделски земи при условия и по ред, определени със закон.    От министерството на земеделието, храните и горите казаха, че биха коментирали отпадането на мораториума едва когато промените в Закона за земеделските земи бъдат приети и влязат в сила.", "date": "2019.11.21", "title": "Отпада мораториумът за продажба на земеделски земи на чужденци"}
{"url": "http://epicenter.bg/article/Parlamentat-prie-promeni-v-Zakona-za-korporativnoto-podohodno-oblagane-na-vtoro-chetene/199420/4/0", "text": "Парламентът прие промени в Закона за корпоративното подоходно облагане на второ четене, предаде репортер на Агенция „Фокус“. Депутатите работиха два дни по законопроекта. С проекта бяха изменени много данъчни закони, сред които Законът за местни данъци и такси, Законът за ДДС, Данъчно-осигурителния процесуален кодекс, Законът за публичните финанси, Законът за счетоводството и други. Законът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. С текстовете се въвежда специфична данъчна регулация за неутрализиране на случаите на хибридни несъответствия и на несъответствия с данъчно задължено лице, което е местно лице за данъчни цели на повече от една юрисдикция. Депутатите регламентираха правилата за хибридните несъответствия при определяне на данъчния финансов резултат.   Съгласно текстовете хибридно несъответствие е налицев случаите, когато плащане по финансов инструмент води до приспадане без включване и същото плащане не е включено в данъчния финансов резултат на получателя в данъчния му период, който започва в срок от 12 месеца, считано от края на данъчния период на платеца и несъответствието се дължи на разликите в клафикацията на инструмента или плащанията по него.   Депутатите приеха предложението на народния представител от ГЕРБ и председател ра Бюджетна комисия Менда Стоянова, съгласно което не се признават за данъчни цели счетоводните разходи. Народните представители приеха и предложението на ГЕРБ за създаване на софтуер, наречен „Електронен магазин“. Съгласно текстовете достъпът до него ще се осъществява през интернет при използване на уеб-браузър или мобилно приложение. Чрез него ще се извършва продажба на стоки или услуги посредством сключване на договор от разстояние като се предоставя възможност за избор от клиента чрез потребителска кошница или по друг начин, както и за предоставяне на информация за контакт с купувача, адреса на доставка и метода за плащане.   Парламентът отхвърли предложението на БСП в преходни и заключителни разпоредби за изменения в Закона за публичните финанси. Текстовете, за които опозицията настояваха касаят бюджетните взаимоотношения на общинския бюджет с централния бюджет. От партията искаха бюджетните взаимоотношения на общинския бюджет с централния бюджет да включват трансфери от една пета от размера на внесените данъци върху доходите на физическите лица от лицата с постоянен адрес на територията на съответната община и една десета от размера на внесения данък върху добавената стойност от търговските обекти за търговия на дребно, регистрирани на територията на съответната община.   Парламентът отхвърли предложението на БСП за освобождаване от данък върху доходите на всички млади хора до навършване на 26 години. Депутатите отхвърлиха предложението на опозицията за необлагаем минимум от 500лв за всяко дете ненавършило 18 години. Парламентът отхвърли и предложението на социалистите в Закона за корпоративното подоходно облагане данъчната ставка за месо, мляко, яйца, брашно и хранителни продукти от брашно е в размер на 5 %. Социалистите искаха още и намаляване на данъчната ставка за лекарствата. От ДПС предлагаха нулева ставка на ДДС за доставките, свързани с издаване, разпространение и продажба на художествена, научна и учебна литература. Предложението им обаче бе отхвърлено. Народното събрание отхвърли и предложенията на ДПС, предложени между двете четения в преходни и заключителни разпоредби на законопроекта промени в Закона за предучилищното и училищното образование. От Движението настояват родителите на децата да не заплащат такси за издръжка на дейности, които не се финансират от държавния бюджет, а на децата, в задължително предучилищно образование – само такси за дейностите по хранене, извън финансирането от държавата.", "date": "2019.11.21", "title": "Парламентът прие промени в Закона за корпоративното подоходно облагане на второ четене"}
{"url": "http://epicenter.bg/article/Gazoprovodat--Severen-potok-2--shte-zapochne-da-raboti-v-sredata-na-2020/199436/4/0", "text": "Газопроводът „Северен поток 2“ ще започне да работи в средата на 2020 г. Това съобщи пред репортери вицепремиерът на Руската федерация Дмитрий Козак, предава TACC, цитирана от Агенция \"Фокус\".    „В средата на следващата година“, заяви министърът, отговаряйки на въпроса кога ще бъде пуснат в експлоатация газопроводът. Той обаче не уточни през кой точно месец това може да се случи.    По-рано руският министър на енергетиката Александър Новак заяви пред репортери, че доставките на синьо гориво по газопровода „Северен поток-2“ може да започнат през следващите месеци, вероятно дори преди края на 2019 г.   Той отбеляза, че техническите проблеми „са обвързани не само с довършването на тръбата, но и с въвеждането в експлоатация“, което е от компетенцията на оператора на проекта „Северен поток 2“ „в по-голяма степен“.   Към настоящия момент „Северен поток 2“ е завършен на 80%. Датата на приключване на проекта е края на 2019 година.  Проектът включва изграждането на два газопровода с общ капацитет 55 милиарда кубически метра газ годишно от брега на Русия през Балтийско море до Германия.    Европейски партньори на „Газпром“ в проекта са германските Uniper и Wintershall, австрийската OMV, френската Engie и англо-холандската Shell. Тръбопроводът ще заобиколя транзитните държави - Украйна, Беларус, Полша и други източноевропейски и балтийски страни - през изключителните икономически зони и териториални води на Русия, Финландия, Швеция, Дания и Германия.", "date": "2019.11.21", "title": "Газопроводът „Северен поток 2“ ще започне да работи в средата на 2020"}
{"url": "http://epicenter.bg/article/Rabotodateli--Vaprosat-za-plashtaneto-na-bolnichnite-da-bade-obsaden-v-tristranniya-savet-/199445/4/0", "text": "Въпросът за плащането на болничните да бъде обсъден от Националния съвет за тристранно сътрудничество (НСТС), настояват четирите национално представени работодателски организации. Това са Българската стопанска камара, Българската търговско-промишлена палата, Асоциацията на индустриалния капитал и Конфедерация на работодателите и индустриалците. Те заявяват, че бизнесът е против задължението да плаща първите три дни болничен, съобщава БНР.    В същото време Съюзът за стопанска инициатива, който не членува във въпросната асоциация, настоява болничните да бъдат плащани изцяло от държавата, обяви председателят на съюза Гълъбин Гълъбов:    \"Всяко отклонение от осигурителното правило, тоест, където осигурителният фонд плаща затова, че хората правят отчисления от своите плащания към държавата, е изкривяване\".    КТ \"Подкрепа\" продължава да настоява работодателят да плаща първите пет дни от отсъствието по болест, заяви вицепрезидентът на синдиката Йоанис Партениотис. Той коментира и лансираната вчера от министър Бисер Петков идея работодателите да плащат не повече от 15 дни болнични в годината:    \"А защо 15, а не 10, а не 20. Трябва да има някаква аргументация. В интерес на истината, колкото вие знаете, толкова и ние знаем\".    Все още не е ясно кога ще е заседанието на Тристранния съвет, на което трябва да бъде обсъден въпросът с плащането на болничните и злоупотребите с тях.  ", "date": "2019.11.21", "title": "Работодатели: Въпросът за плащането на болничните да бъде обсъден в тристранния съвет!"}
{"url": "http://epicenter.bg/article/Planat-za-spasyavane-na--quot-Alitaliya-quot--sreshta-seriozni-zatrudneniya/199446/4/0", "text": "Планът за спасяване на италианския авиопревозвач \"Алиталия\" (Alitalia) среща сериозни затруднения, след като водещият кандидат, държавната железопътна компания \"Феровие дело стато\" (Ferrovie dello Stato), заяви, че не са налице условия за създаване на инвеститорски консорциум за спасяване на превозвача, съобщава repubblica.it, цитирана от БНР.    \"Алиталия\", която е под административно управление от май 2017 година, бързо изчерпва кешовите си резерви и очаква финансите й да свършат до края на годината.    Компанията може да бъде ликвидирана, ако надежден инвеститор не направи предложение за придобиване и не влее свежи пари.  Днес в полунощ изтича срокът за подаване на оферти, който вече няколко пъти бе отлаган. Според източник администраторите на авиопревозвача днес ще се срещнат с министъра на икономическото развитие Стефано Патуанели, за да обсъдят ситуацията.    По-рано инфраструктурната група \"Атлантия\" , която бе сочена като един от ключовите потенциални инвеститори заедно с чуждестранна авиокомпания, обяви, че не е готова да се присъедини към евентуален консорциум.    \"Феровие\" и \"Атлантия\" от месеци обсъждат съвместна инвестиция в \"Алиталия\" с американския авиопревозвач \"Делта\" (Delta), а напоследък и с германския \"Луфтханза\" (Lufthansa).    \"Делта\" се придържа към обещанието си да инвестира до 100 млн. евро за 10 процента от \"Алиталия\". Според източници обаче компанията все още не е постигнала споразумение с \"Феровие\" и \"Атлантия\" за полетите на дълги разстояния на италианския превозвач.    Железопътната компания посочи, че остава ангажирана да преговаря за спасяването на \"Алиталия\", но очаква насоки от администраторите какви мерки да вземе.    Патуанели заяви в телевизионно интервю снощи, че \"Луфтханза\" трябва да направи малко усилие, за да поеме дял. По-рано тази седмица германската авиокомпания изпрати писмо на \"Феровие\", в което предложи за \"Алиталия\" само търговско партньорство.    Министърът призова и \"Делта\" към допълнителни усилия, за да подобри офертата си.", "date": "2019.11.21", "title": "Планът за спасяване на \"Алиталия\"  среща сериозни затруднения"}
{"url": "http://epicenter.bg/article/Zabravete-za-OPEK---sega-Kitay-dvizhi-petrolnite-pazari/199456/4/0", "text": "    Тези дни, обаче, свършиха.    Когато картелът обяви на 30 ноември 2016 г., че ще намали добивите за първи път от осем години на фона на голямата ценова криза, пазарът веднага реагира на това решение. Още преди да се осъществи свиването, пазарните сантименти успяха да тласнат цените нагоре от 50,74 долара за барел до 54,94 долара за барел на 5 декември 2016 г.    Този феномен запази своята сила през последното тримесечие на 2018 г. На 7 декември ОПЕК и нейните съюзници, известни със събирателното име ОПЕК+, обявиха, че ще продължат да правят това, което правят най-добре – да балансират пазара чрез съгласувано съкращение на добива.    ОПЕК обеща да свие производството с 1,2 млн. барела на ден, с което изпрати петролните цени от 57,83 долара за барел в началото на дневната търговия до 61,71 долара за барел при приключването ѝ на 7 декември.    До 1 юли 2019 г., когато ОПЕК+ се споразумяха да удължат периода на съкращения на добива с още девет месеца, влиянието на картела върху петролните пазари вече беше изгубило част от своята сила.  На въпросната дата цените на петрола не само, че не успяха да се покачат, те поеха в посока надолу не толкова заради решението на картела, колкото поради факта, че пазарът вече не беше толкова заинтересован от действията на ОПЕК.    От 67,52 долара за барел сорт Брент поевтиня до 65,01 долара за барел в края на търговията на 1 юли.        Остатъчният ефект на възхода на американската шистова индустрия промени устоите на глобалния петролен пазар. Вследствие на кризата с петролните цени, която до голяма степен беше причинена от огромното количество и интензитета на новата продукция в американските петролни полета, пазарът започна да се движи предимно заради седмичните оценки на щатските петролни запаси, предоставяни от Американският институт за петрол (API) и от официалните данни на Администрацията за енергийна информация на САЩ (АЕИ).    В момента цялото това производствено свиване на ОПЕК бива засенчено от продължаващата търговска война между САЩ и Китай, глобалните икономически данни и сигналите около търсенето в Китай.        Сега дори най-неясния намек за търговска сделка между Пекин и Вашингтон - сигнал за прекратяване на търговската война, оказва най-сериозен натиск върху петролните цени.    На 4 септември цените на петрола скочиха с над 4 на сто, след като бяха оповестени поредните данни, свързани с икономиката на Китай. На 10 октомври цените достигнаха двуседмичен връх на фона на постигнатото споразумение между САЩ и Китай за междинна сделка.    При всяко раздвижване на търговския фронт цените на петрола реагират. Нещата вече не са такива по отношение на действията на ОПЕК или ситуацията в Иран. Пазарът сякаш вече се интересува повече дори от туитовете на американския президент Доналд Тръмп, отколкото от сигналите на картела.    Търговската война е най-голямата заплаха за цените до момента и пазарът осъзнава това.        На фона на американските санкции срещу Венецуела и Иран, атаката срещу Aramco и вътрешнополитическите сътресения в Либия картелът продължава да губи пазарен дял като ограничава своето производство. В същото време САЩ трупат резерви, увеличават износа и своето влияние в глобалния пазар.    ", "date": "2019.11.21", "title": "Забравете за ОПЕК - сега Китай движи петролните пазари"}
{"url": "http://epicenter.bg/article/Parlamentat-prie-promeni-v-Zakona-za-obshtestvenite-porachki-na-parvo-chetene/199457/4/0", "text": "Парламентът прие промени в Закона за обществените поръчки на първо четене, предаде Агенция „Фокус“.   Със законопроекта се предлага промяна, с която се допуска разпоредител от по-висока степен, а не само първостепенен, да възлага поръчки за нужди на негови разпоредители с бюджет от по-ниска степен. Със законопроекта се правят промени свързани с начина за изчисляване на прогнозната стойност. Промяната е продиктувана от установени в практиката затруднения на възложителите относно обхвата и приложимостта ѝ спрямо различните режими на възлагане, както и по отношение момента на определяне на прогнозната стойност.   Съществени изменения са предложени в нормативната уредба на квалификационните системи, използвани от секторните възложители. Допълнени и прецизирани са правилата за създаване и действие на квалификационната система, както и за ползването на такава, създадена от друг възложител.   Регламентира се начинът за възлагане на конкретните поръчки чрез квалификационна система и динамична система за покупки - с решение на възложителя, което подлежи на обжалване. В законопроекта са предложени изменения, които се отнасят до прецизиране на разпоредбите относно вътрешното (in-house) възлагане. Допълнено е едно от условията за неговото прилагане, свързано с наличието на пряко частно капиталово участие в контролираното юридическо лице.", "date": "2019.11.21", "title": "Парламентът прие промени в Закона за обществените поръчки на първо четене"}
{"url": "http://epicenter.bg/article/Vavezhdat-videonablyudenie-v-danachnite-skladove-za-goriva-i-alkohol-/199463/4/0", "text": "В данъчните складове за горива и алкохол трябва да има видеонабюдение, реши окончателно Народното събрание, съобщи БНР.   Видеокамерите трябва да бъдат монтирани на всички места, през които в обектите влизат или напускат транспортни средства, както и да имат възможност за разпознаване на регистрационните номера за идентификация. С окончателните промени се въвеждат и нови изисквания към освободените от акциз крайни потребители. Те следва да използват автоматизирани системи за отчетност, които позволяват извършването в реално време на контрол на количествата енергийни продукти, които ще се получават и използват в обекта.    Складовете, самостоятелно и за своя сметка, трябва да осигуряват интернет достъп на митническите органи до автоматизираните системи за отчетност в случаите, когато ще се получават и използват в обекта горива, или на чиято територия са разположени дестилационни съоръжения за производство на етилов алкохол и дестилации.    Мнозинството отхвърли предложението на БСП част от данъците върху доходите на физическите лица и търговците на дребно да остават за общините    Не мина предложението на БСП 1/5 от размера на данъка върху доходите на физическите лица и 1/10 от ДДС от търговски обекти за търговия на дребно да отиват за съответната община. Драгомир Стойнев се мотивира в търсене на допълнителен ресурс за малките общини:    \"Някои кметове даже са унижавани да отиват в кабинета на министър-председателя, а някои хора дори и с национални носии, за да се покажат колко големи родолюбци са, само и само, за да получат финансиране за конкретен инфраструктурен обект.\"    Александър Иванов от ГЕРБ предупреди:    \"Това ще доведе до следното - още по голям дисбаланс. 4-5 града ще получат стотици милиони повече и няма да има за по-малките общини. Съгласете, че няма да доведе до нищо\".", "date": "2019.11.21", "title": "Парламентът реши: Въвежда се видеонаблюдение в данъчните складове за горива и алкохол "}
{"url": "http://epicenter.bg/article/BABH--Prodadeni-sa-50-kg-sudzhuk--zarazen-s-listeriya/199467/4/0", "text": "Ден след като обяви, че в магазини са открити българска риба и български суджук, заразени с листерия, Българската агенция за безопасност на храните (БАБХ) уточни, че става дума за близо 60 кг пушена скумрия на шайби и 50 кг суджук, съобщи БНР. Инспекторите успели да изтеглят от търговската мрежа 15 килограма от скумрията, а останалите 45 са продадени. От заразения домашен суджук са произведени 50 килограма, но количества от него не са открити в магазините, което означава, че суджукът е продаден.    Информация за проблемните партиди клиентите могат да получат от магазина, от който са купили от въпросната риба или суджук.  ", "date": "2019.11.21", "title": "БАБХ: Продадени са 50 кг суджук, заразен с листерия"}
{"url": "http://epicenter.bg/article/Nikolay-Nankov--S-evrosredstva-shte-bade-rehabilitirana-ViK-mrezhata-na-Pernik-i-Radomir-/199472/4/0", "text": "Въвеждането на водния режим в Перник е закъснял и за това вина носят и настоящият, и бившият кмет - първият не издал заповедта навреме, вторият въобще не обърнал внимание на искането на ВиК преди месеци, смята зам.-министърът на регионалното развитие Николай Нанков. В рамките на настоящия програмен период по Оперативна програма „Околна среда“ ще бъдат рехабилитарани ВиК мрежите в Перник и Радомир. Има изготвен проект и е сключен договор за финансиране с Управляващия орган на ОПОС. Инвестицията е над 100 млн. лв., като бенефициент по проекта е ВиК–Перник.    Това обясни в парламента зам.–министърът на регионалното развитие и благоустройството Николай Нанков. И добави, че в предишния програмен период по Оперативна програма „Околна среда“ 2007–2013 община Перник е пропуснала възможността да кандидатства за европейско финансиране за рехабилитация на ВиК мрежата си.    Според ВиК инженери при сегашния график на водния режим, когато водата се спира два пъти в денонощието, ще се влоши технико-експлоатационното състояние на мрежата и ще зачестят авариите, съобщи NOVA.    Зам.–регионалният министър още веднъж очерта основните проблеми, довели до кризисната ситуация с водоснабдяването в Перник: засушаването през годината, в резултат на което нивото на водата в язовир „Студена“ е спаднало четири пъти спрямо същия период на миналата година и три пъти спрямо 2016 г.    Другият проблем е старата и амортизирана ВиК мрежа в общината, заради която загубата на вода в града достига 76 %, а в някои селища - до 90 на сто.    В момента се работи по четири варианта за изход от ситуацията в Перник. Единият е яз. „Студена“ да бъде свързан с язовир „Долна Диканя“. Следващата седмица ще бъдат готови вторите проби на тамошната вода. За да се реализира тази идея, ще са необходими 12 млн. лв. за водопровод и помпена станция.    Обследвани са и местните водоизточници, които досега са били замразени, но дебитът в тях е твърде нисък.    Разглежда се и възможността „Владайският канал“ да се свърже до месец и половина с язовир „Студена“. Дебитът му е 15 литра в секунда, но при пълноводие се увеличава в пъти.    „Вследствие на климатичните промени и динамичните хидроложки процеси, страната ни ще бъде изправена пред все повече предизвикателства, свързани с водоснабдяването”, каза Нанков и подчерта, че за целта за първи път от 30 години насам се изграждат нови язовири.    Преди месец бе въведен в експлоатация язовир „Пловдивци“ до Рудозем, изгражда се и язовир „Луда Яна“ до Панагюрище.    На дневен ред стои изграждането на язовир „Кюстендил“, както и на язовир „Черни Осъм“, захранващ Ловеч и Плевен.    Според Николай Нанков заради климатичните промени, които водят до интензивни валежи, последвани от трайни засушавания, много местни водоизточници пресъхват и се налага да се търсят алтернативни.    „За справяне със ситуацията в страната са необходими комплексни мерки“, подчерта още зам.-регионалният министър, сред които в максимална степен усвояване на европейските фондове, рехабилитация на ВиК мрежата в страната и търсене на нови водоизточници.", "date": "2019.11.21", "title": "Николай Нанков: За водния режим в Пернки са виновни кметовете: бившият и настоящият"}
{"url": "http://epicenter.bg/article/Radev-vrachi-priza-Nay-golyam-korporativen-daritel-na-Treys-Grup/199470/4/0", "text": "         ръководител на катедра \"Пътища\" към Факултета по транспортно строителство при Университета по архитектура, строителство и геодезия – гр. София. Той е председател на УС на фондация „Трейс за хората“, член на УС на фондация „Буров“ и член на Съвета на настоятелите на НАТФИЗ „Кръстьо Сарафов“, на Тракийски Университет , Стара Загора. Носител е на Приз \"Буров\" за индустриално управление за 2010 г. Отличен с приза на Сдружението на пътните инженери и консултанти - \"Инженер на годината 2012\".   \"Вълнувам се, защото едва ли има място в България, в което дарителството носи такава стойност, Университета, гимназията, училището… Димитър Ценов дарява цялото си движимо и недвижимо имущество на Свищов. Според мен е важно да се говори за дарителството, да се разказва за добрите примери.“, каза доц. Иван Марчевски при връчването на наградата на проф. Миихайлов.   В отговор прочутият строител заяви: \"Ние, когато създавахме фондация „Трейс за хората“ нямахме намерение да разказваме за нея. Благодаря на организаторите на събитието. Ние ще продължим да подпомагаме устойчивото развитие на българщината- в образованието, културата, спорта и най-вече вярата българска\".     Нели и Робърт Гипсън пък бяха удостоени с приза „Личност, допринесла за развитие на дарителството в България“ в рамките на годишните награди \"Най-голям корпоративен дарител\" за 2019 г.   “Тяхната история е блестящ пример за „заразната“ сила на доброто и за това, че силата на дарителството помита всякакви граници. Убеден съм, че няма награда, която да се измери с чувството за вътрешно удовлетворение от това, че даваш крила на таланта, амбицията и мечтите на хиляди млади хора“, заяви държаният глава.    Компанията отличи и най-големите корпоративни дарители, както и най-щедрите, иновативни и устойчиви дарителски програми в България.   Всеки дарява според възможностите си, затова не деля дарителите на малки и големи  при откриването на церемонията по връчването на четиринадесетите годишни награди \"Най-голям корпоративен дарител\" за 2019 г., на която беше домакин днес.  „Имането има смисъл, само когато го влагаш в градеж в служба на обществото. Мисълта за градеж, а не за грабеж е владеела умовете на нашите видни общественици и държавници от онова време“, каза президентът.  “Това да отделиш от собственото си свободно време, енергия, личен комфорт, времето за семейството, за да направиш така, че другите да живеят по-добре, е много ценно“, допълни президентът като открои дълбокия смисъл в устойчивостта на дарителството. Според държавния глава трябва да се търсят такива форми на дарителство, в които вложените време, средства и енергия да се увеличават многократно с времето. Като най-устойчива и перспективна дарителска инициатива за едно общество държавният глава определи науката и образованието. По думите му ние имаме нужда от образовани хора, защото образованият човек трудно се поддава на неистини и на популистки внушения, мисли критично, търси проблемите в обществото и най-добрите методи за разрешаването им. . Наградите “Най-голям корпоративен дарител“ се връчват в още четири страни от Централна и Източна Европа и насърчават налагането на стандарти за отговорно, ефективно и прозрачно корпоративно дарителство.   Наградите, учредени през 2006 г., са в няколко категории – количествени (според инвестираните финансови и нефинансови ресурси, както и доброволен труд), качествени (според качествата на програмите на бизнеса в подкрепа на обществото), също така за личност с особен принос за развитие на дарителството в България и за най-сполучливо партньорство между компания и неправителствена организация.    За обработката, проверката и оценката на кандидатурите БДФ използва методологията на европейския конкурс „Най-голям корпоративен дарител”, разработена в рамките на проект CEENERGI и прилагана в Централна и Източна Европа от дарителските форуми в Чехия, Словакия и Полша. Данните в количествените категории се верифицират от „Делойт България“.   Победителят в категорията за партньорство се избира с гласуване от членовете на БДФ, а наградата за личностен принос се присъжда от Управителния съвет на БДФ по предложение на членовете на форума.   Номинациите в качествените категории на конкурса се оценяват от жури с участието на авторитетни и обществено ангажирани експерти. През тази година седемчленното жури има двама нови членове. Това са Геновева Петрова – управител на агенция „Алфа рисърч“, и Дарина Георгиева  - изпълнителен директор на Българската мрежа на Глобалния договор на ООН. Те ще оценяват кандидатурите в качествените категории заедно с досегашните членове на журито Габриела Маринова - заместник-изпълнителен директор на Българския форум на бизнес лидерите, Георги Симеонов - директор „Данъци“ в „Делойт България“, Десислава Тальокова - изпълнителен директор на фондация „Америка за България”, Максим Майер – редакционен директор и главен редактор на сп. „Мениджър”, и Светла Костадинова - изпълнителен директор на Института за пазарна икономика.   По традиция домакин на церемонията за награждаване на победителите в конкурса „Най-голям корпоративен дарител“ бе президентът на Република България Румен Радев.  ", "date": "2019.11.21", "title": " \"Трейс Груп Холд\" е удостоена с приза \"Най-щедър дарител\" "}
{"url": "http://epicenter.bg/article/Za-kakvo-tryabva-da-vnimavame-po-vreme-na-kampaniyata-Cheren-petak/199481/4/0", "text": "Резултатите показват, че над 60% от българите знаят какво е Черен петък и очакват тази кампания. Факт е, че не всички българи знаят датата на Черния петък, защото в САЩ тя е свързана с Деня на благодарността. В последните години се забелязва една тенденция търговците, особено занимаващите се с онлайн продажби, да започват кампанията за Черния петък по-рано, даже от края на месец октомври, и да удължават нейния срок до началото на декември. Така е не само в България. Това е световна тенденция.    Това каза в предаването \"Плюс минус\" по Нова телевизия председателят на Комисията за защита на потребителите Димитър Маргаритов, който коментира темата за намаленията и рисковете по време на Черния петък.   \"Най-често хората се оплакват, че намаленията не са реални. Често пъти само казваме какви са нарушенията и хората могат да останат с впечатление, че на пазара всички търговци нарушават правилата. Това не е точно така и не трябва да бъдем само черногледи. По наши изчисления нарушенията по време на Черния петък са около 10%, което е в рамките на приемливото. Всяка седмица, включително събота и неделя, извършваме проверки, като голяма част от тях са по сигнали. Санкционираме и глобавяме провинилите се търговци. Потребителите трябва да проверяват какъв е проблема при търговеца и дали може да го отсрани. Ако няма никакъв отговор, тогава могат да ни сигнализират чрез имейл на нашия сайт, на денонощната ни телефонна линия, на телефоните ни във всички големи градове. Информацията е напълно достъпна на сайта на КЗП\", обяви Маргаритов.", "date": "2019.11.21", "title": "За какво трябва да внимаваме по време на кампанията Черен петък"}
{"url": "http://epicenter.bg/article/Doyche-vele--Edna-replika-izdava-reshenieto-na--quot-Folksvagen-quot--Dvoyna-pobeda-za-Erdogan/199486/4/0", "text": "След целия шум, който се вдигна около избора на Фолксваген в полза на Турция, концернът все пак реши да отложи окончателното решение. Но една реплика на шефа на Фолксваген издава, че вероятно всичко вече е решено, пише Дойче веле.    До края на годината Фолксваген трябва да реши дали ще строи новия си завод в Турция или другаде. Например в България. Но може би и в Унгария - твърди се, че в концерна се обсъжда и тази възможност, научаваме от публикация на \"Франкфуртер Алгемайне Цайтунг\" (ФАЦ).    Дилемата на Фолксваген    Вестник „Ди Велт\" също припомня, че на Фолксваген му остават броени седмици до взимането на окончателното решение, което бе отложено заради турската офанзива в Северна Сирия.   Но макар че турската операция срещу кюрдите в Сирия продължава, шефът на концерна Херберт Дийс очевидно не се е отказал от избора си. Това става ясно от статия, която Дийс публикува на английски в социалната мрежа Linkedin.   В нея шефът на Фолксваген описва дилемата, в която се намира концернът заради военните действия на Турция в съседна Сирия. От една страна към Фолксваген се отправят призиви да действа морално, а от друга - да вземе политически неутрално решение.   Дийс потвърждава, че решението на концерна е отложено. \"Макар че в икономически план решение в полза на Турция би било в наш интерес\", пише шефът на Фолксваген в статията си, в която все пак еднозначно се твърди, че концернът споделя оценката на Германия и на ЕС за турските военни действия в Сирия: „Ние сме убедени, че пазарната икономика ще изгуби етичния си фундамент, ако концерните смятат, че единствено правителствата носят отговорност за международното право и за човешките права. (…) Ние няма да положим основен камък в близост до бойното поле, докато там продължават да убиват хора\", пише Дийс.    Това звучи недвусмислено, но въпреки това отваря и една задна вратичка, пише \"Ди Велт\". Според изданието, формулировката с „основния камък\" всъщност означава, че строежът няма да започне, преди да приключат бойните действия. Тоест, до края на годината може да се вземе решение за изграждане на завод в Турция, а самото строителство да започне едва след края на военната операция.   „Това подозрение се подсилва и от факта, че в следващите пасажи Дийс пледира да се инвестира и в държави, чиито режими не винаги одобряваме\", коментира „Ди Велт\". Според вестника, шефът на Фолксваген апелира да се откриват работни места и в такива страни, защото икономическото сътрудничество носело мир, благоденствие и свобода, а икономическите санкции често били скрит протекционизъм. Авторът на статията в \"Ди Велт\" смята, че това послание е отправено и към синдикатите във Фолксваген, както и към правителството на провинция Долна Саксония, които в момента са против инвестицията в Турция.    \"Двойна победа за Ердоган\"    „Като имаме предвид всички тези аргументи, които сега бяха изнесени и публично, съвсем не е изключено Фолксваген да потвърди решението си в полза на Турция. Още повече, че преди турската военна офанзива в концерна бяха готови да си затварят очите пред нарушенията на човешките права и арестите на журналисти и критици на режима\", коментира \"Ди Велт\". А ФАЦ пише следното: \"Фолксваген ще изгражда мостове към Турция - с това послание Дийс защитава решението за новия завод. А както се чува, правителството в Берлин гледа на нещата по същия начин. При това положение Ердоган би пожънал двойна победа. В Северна Сирия той постигна целите си чрез насилие.   А решението на Фолксваген да замрази плановете си само за броени седмици се оказа тъкмо това, което турският президент си е мислел още от самото начало: бегъл реверанс към възмутената западна общественост, който бързо ще бъде забравен\".", "date": "2019.11.21", "title": "Дойче веле: Една реплика издава решението на \"Фолксваген\". Двойна победа за Ердоган"}
{"url": "http://epicenter.bg/article/Tir-se-preobarna-na-magistrala--Trakiya---VIDEO--/199392/3/0", "text": "Изтеглиха тира, който се обърна на автомагистрала “Тракия” и падна от 7-метров мост. След едночасова зрелищна операция два екипа на „Пътна помощ” свалиха камиона от магистралата на третокласния път между Калугерово и Карабунар. През цялото време движението при километър 76 беше ограничено в аварийната лента на платното към Пловдив, предаде Нова телевизия.    Инцидентът е станал снощи. При него няма пострадали. Шофьорът на камиона се е отървал само с охлузвания и уплаха. Направената му проба за алкохол и наркотици е отрицателна.   Камионът е скъсал мантинелата и е паднал близо 7 метра. ", "date": "2019.11.21", "title": "Изтеглиха тира, който падна от 7-метров мост на АМ “Тракия”"}
{"url": "http://epicenter.bg/article/Spetsaktsiya-v-Nesebar-i-Kosharitsa--Zadarzhani-sa-sedem-dushi/199417/3/0", "text": "Полицията е задържала седем души при спецакция в Несебър и село Кошарица, съобщават от пресцентъра на ОД на МВР в морския град.    Акцията е била свързана с предотвратяването и разкриването на престъпления против собствеността.    Задържаните са мъж на 24 години от Севлиево, петима мъже от Кошарица на възраст между 22 и 45 години и 33- годишен мъж от Сливен. Намерени и иззети са 11 мобилни телефона, таблет и две моторни резачки, за които мъжете не представили документи за произход.    Събраните до момента материали са докладвани в Районна прокуратура - Несебър.", "date": "2019.11.21", "title": "Спецакция в Несебър и Кошарица! Задържани са седем души"}
{"url": "http://epicenter.bg/article/Otrova-sreshtu-grizachi-ubila-9-godishnoto-momchentse-ot-Kardam/199442/3/0", "text": "Отравяне от силни промишлени химикали, поставени срещу гризачи в стената на стаята. Това е основната версия на разследващите за смъртта на 9-годишното момченце от Кардам. Новината съобщи главният прокурор Сотир Цацаров, предаде БГНЕС.    9-годишния Стефан почина в болница, а две от сестрите му също бяха приети в много тежко състояние.    Цацаров обясни, че са готови съдебно-химическата, токсикологичната и съдебно-медицинската експертизи. И допълни, че всички са станали свидетели на недобрите битови условия на семейството. „Причината е свързана и с тези недобри битови условия”, каза главният прокурор.    Цацаров обясни, че от къщата на семейството са иззети химически препарати с изключително силно действие, които се използват в промишлеността за борба с вредители. Според него в случая не става дума за умисъл, а по- скоро за непредпазливост.    „Основната версия, по която се работи, е, че тези препарати в конкретния случай са били използвани за унищожаване на гризачи в самото помещение. Те са били поставени в отвори, които са зазидани с кал в стената. Според една от водещите хипотези на експертите става дума за много силно действащи промишлени отрови, които са били в изключителна близост до леглото на детето. В резултат на това е настъпило силно отравяне и то дори от самото вдишване и непосредствената близост на отровите”, обясни Цацаров.    Цацаров не пожела да коментира ще има ли лица привлечени към наказателна отговорност. \"Това е решение, което в близките дни ще вземат колегите от съответната прокуратура\", добави той.", "date": "2019.11.21", "title": "Отрова срещу гризачи убила 9-годишното момченце от Кардам"}
{"url": "http://epicenter.bg/article/17-godini-zatvor-za-zhenata--umishleno-umartvila-ot-glad-bivshiya-si-saprug/199450/3/0", "text": "17 години затвор за брутално убийство в Бургас, при което мъж загина, останал без храна и лекарства. Окръжният съд призна за виновна бившата му съпруга по три обвинения. Учителката Веселина Гинева бе призната за виновна в убийството на бившия си мъж, тежкоболният инженер от Нефтохимическия комбинат Димитър Миразчиев. Според съда, това е станало по особено мъчителен начин – оставен да умре заключен, без храна, лекарства и медицинска помощ. Магистратите я признаха виновна и затова, че го е държала като затворник и че две години след смъртта му е теглила пенсията му с пълномощно. Тялото му бе изхвърлено в парк „Езеро“, а останките от него бяха намерени случайно през 2015. Година по-късно престъплението бе разплетено. Адвокатът на Гинева Веселина Василева посочи, че ще обжалва двете тежки присъди: „Съобразно моята защитна теза, която поддържам и по настоящем, според мен липсват каквито и да е било доказателства за извършено убийство чрез бездействие“    Веселина Гинева ще лежи 17 години, колкото е най-тежката ѝ присъда – за убийството. Съдът постанови и мярка „задържане под стража“, която също ще бъде обжалвана.", "date": "2019.11.21", "title": "17 години затвор за жената, умишлено умъртвила от глад бившия си съпруг"}
{"url": "http://epicenter.bg/article/Balgarka-e-ubita-v-Madrid--zapodozryan-e-vnukat--/199461/3/0", "text": "69-годишна българка е убита снощи в дома си в Мадрид, съобщи El País, цитирана от Dariknews.   За извършването на убийството е заподозрян внукът на жертвата, 30-годишен. Вероятно той е имал психични проблеми, съобщават испанските медии. Мъжът е задържан веднага.   Сигнал на телефон 112 е подаден около 20:00 часа в сряда, когато двамата се скарали. Предполага се, че дъщерята на жертвата е подала сигнала. Пристигналите на място полиция и Спешна помощ могли само да констатират смъртта на 69- годишната жена, която имала дълбока рана от нож в областта на врата.    От Министерството на външните работи все още няма официална информация по случая.", "date": "2019.11.21", "title": "Българка е убита в Мадрид, заподозрян е внукът ѝ"}
{"url": "http://epicenter.bg/article/Danail-Kirilov-shte-otkrie-mezhdunaroden-yuridicheski-forum/199475/3/0", "text": "Министърът на правосъдието Данаил Кирилов ще открие 4-дневно съвместно обучение по правата на човека в ЕС за магистрати от Гърция, Румъния и България. Събитието ще се открие официално в Резиденция „Бояна” в 13.00 на 22 ноември. Това съобщиха от пресцентъра на Министерство на правосъдието. 30 магистрати и адвокати от трите държави ще обменят опит и добри практики относно прилагането на Хартата на основните права на ЕС от националните съдилища. С това събитие приключва изпълнението на проект по Програма „Правосъдие” на ЕК с ръководител и автор на основните научни изследвания проф. д.ю.н. Атанас Семов, съдия в Конституционния съд на Република България. Заявки за участие в заключителния семинар в Бояна са подали над 250 съдии, прокурори и адвокати.  ", "date": "2019.11.21", "title": "Данаил Кирилов ще открие международен юридически форум"}
{"url": "http://epicenter.bg/article/Mladen-Marinov-se-sreshtna-s-prezidenta-na-Azerbaydzhan-Ilham-Aliev/199484/3/0", "text": "Министърът на вътрешните работи Младен Маринов е начело на българската делегация, която е на официално посещение в Република Азербайджан, съобщиха от пресцентъра на МВР. В делегацията са включени директорите на ГД „Борба с организираната престъпност“ главен комисар Ивайло Спиридонов и на ГД „Гранична полиция“ главен комисар Светлан Кичиков.    Висока оценка за интензивния политически диалог, основан на взаимно приятелство и доверие, бе дадена по време на срещата на министър Маринов с президента на Република Азербайджан Н. Пр. Илхам Алиев. Страните изразиха задоволство от динамичното и позитивно развитие на двустранните отношения във всички области от взаимен интерес. Отчетена бе и възможността за разширяване на взаимодействието в областта на вътрешните работи в контекста на общите предизвикателства пред сигурността.    За надграждане на двустранната правна рамка в тази сфера министрите на вътрешните работи Младен Маринов и генерал-полковник Вилаят Ейвазов положиха подписи под Допълнителен протокол към Споразумението за сътрудничество в борбата с престъпността, подписано през 2012 г. Двамата отбелязаха, че документът очертава платформа за практическо приложение на споразумението и за интензивно взаимодействие в областта на сигурността, при спазване на най-модерни стандарти в защита правата на гражданите в контекста на засиления икономически и туристически обмен между страните. Договорено бе и установяване на сътрудничество по отношение обучението на кадри.    В рамките на официалната визита българската делегация проведе разговори с генерал-полковник Елчин Гулиев, директор Държавната гранична служба на Република Азербайджан. Бяха представени добри примери за ползотворен обмен в областта на управлението на границите и граничната сигурност. Българската страна изрази готовност за споделяне на опит в сферата на обезпечаване сигурността на границите, борбата с нелегалната миграция, трафика на хора и др. видове трансгранична престъпност. Страните подписаха Споразумение за сътрудничество по граничните въпроси.    Готовност за продължаване на добрия експертен обмен и споделяне на практически опит бе заявена и по време на срещата с директора на Държавната служба по миграция Вусал Хусейнов.    Българската делегация посети и се запозна на място с дейността на “ASAN Service” Център No 5 на Държавната агенция за публични услуги и социални иновации към Президента на Република Азербайджан.  ", "date": "2019.11.21", "title": "Младен Маринов се срещна с президента на Азербайджан Илхам Алиев"}
{"url": "http://epicenter.bg/article/Radev--Imame-nuzhda-ot-obrazovani-hora--te-trudno-se-poddavat-na-neistini-i-na-populistki-vnusheniya/199469/2/0", "text": "Ние имаме нужда от образовани хора, защото образованият човек трудно се поддава на неистини и на популистки внушения, образованият човек е брониран от ежедневните бомбардировки с новини за небивал икономически и социален напредък.   Това каза президентът Румен Радев по време на откриването на церемонията по връчване на четиринадесетите годишни награди „Най-голям корпоративен дарител”, предаде репортер на Агенция „Фокус“.   Той добави, че образованите хора не позволяват да им бъдат нахлузвани розови очила.   „Образованият човек мисли критично, търси проблемите в обществото, търси най-добрите методи така, че те проблеми да се решават. Той търси не само своето лично облагодетелстване, той търси развитието и просперитета на обществото като цялост“, посочи той.   Румен Радев благодари на всички, които продължават да даряват и които продължават да влагат в таланта и бъдещето на младите българи.   Дарителството не означава да дадеш финансови средства, то означава да имаш осъзнат подход към проблемите на другите и развитието на цялото общество, аз не деля дарителите на големи и малки, каза още държавният глава.   Президентът сподели, че за него е чест отново да бъде домакин на церемонията, организирана от Българския дарителски форум.    „Фактът, че отново сме заедно, за да отличим най-добрите сред дарителите в България, е знак, че дарителството има здрави корени в нашето общество. Те водят далеч назад, към нашето Възраждане, към нашите възрожденски идеали, към съграждането на нова България, защото имотните хора от онова време много добре са проумели, че имането има смисъл, само когато го влагаш в градеж, в служба на обществото. Мисълта за градеж, а не за грабеж е владеела умовете на нашите видни общественици и държавници от едно време“, посочи Румен Радев.   По думите му на фона на намаляващите случаи на дарения за последните 5 години и сянката на приближаващата рецесия, делът на непаричните дарения расте.    „Хората даряват все повече вещи, даряват труд, а това е много ценно – това да отделиш от собственото си свободно време, от своята енергия, от своя личен комфорт, от времето за семейството, за да направиш така, че другите да живеят по-добре. Фокусът на тазгодишната дарителска кампания е устойчивостта на даренията, в това има дълбок смисъл, защото трябва да се потърсят такива форми на дарителство, в които вложените средства, време и енергия да се увеличават с времето“, добави президентът.   По думите на Румен Радев влагането на дарения в наука и образование е добър пример за такъв вид устойчивост.    „Затова расте и делът на инвестициите в дарителство от компании, от НПО в институции, които образоват, и в хора, които имат амбицията да се образоват. Това за мен е най-устойчивата и перспективна дарителска инициатива за едно общество“, допълни още президентът Радев.", "date": "2019.11.21", "title": "Радев:Имаме нужда от образовани хора, те трудно се поддават на новини за небивал напредък"}
{"url": "http://epicenter.bg/article/Nova-agentsiya-shte-kontrolira-dostavchitsite-na-sotsialni-uslugi/199471/2/0", "text": "Нова агенция за качеството ще заработи от 1 януари догодина и тя ще отговаря за лицензирането на доставчиците на социални услуги и за контрола върху дейността им. С промените в Закона за социалните услуги се увеличава финансирането на издръжката на този вид дейности, които основно ще се поемат от общините. По информация от БНР, това е съобщила във Велико Търново заместник-министърът на труда и социалната политика Зорница Русинова по време на националната среща на общинските експерти по социални дейности и здравеопазване.    В бюджета за догодина е планирано увеличение на парите за социални услуги с 30 милиона лева, посочи Русинова:    „За някои от услугите, например резидентите услуги за младежи с тежки увреждания, увеличението е с близо 28 %“.    Общините ще разполагат с по-голямо финансиране за оказване на специфични социални услуги, каквито са обгрижването на деца с увреждания, поясни Русинова:    „В новия закон ние сме предложили да има така наречения допълнителен стандарт. За това дете да има възможност общината да кандидатства с допълващ стандарт и то да получи по-висока финансова подкрепа“.    Въвежда се нова социална слуга за майките на деца с увреждания. Те ще могат да кандидатстват и получат от общините професионална заместваща грижа за детето си, когато им се налага да отсъстват от дома си или се разболеят.", "date": "2019.11.21", "title": "Нова агенция ще контролира доставчиците на социални услуги"}
{"url": "http://epicenter.bg/article/Kontrera-za-izbora-na-Simeonov--Kato-obshtestvoto-sme-maystori-na-nenuzhnite-skandali-/199473/2/0", "text": "Това е решение на парламентарната група, подкрепено от по-големия коалиционен партньор. Това каза в предаването \"Плюс-минус\" по Нова телевизия общинският съветник от ВМРО и председател на транспортната комисия в Столичния общински съвет Карлос Контрера по повод избора на Валери Симеонов за зам.-председател на Народното събрание.    Нормално е може би да има полемика в обществото предвид това, че г-н Симеонов е малко по-рязък в някои коментари, но не бива това да бъде топ тема. Нашата парламентарна група трябва да има зам.-председател и е нормално това да бъде един от председателите на партиите в парламентарната група, заяви Контрера.    Като обществото сме майстори да създаваме ненужни скандали, подчерта той.    Карлос Контрера посочи, че ВМРО ще си сътрудничи с ГЕРБ и в Столичния общински съвет. В разговори с кмета Фандъкова сме стигнали до извода, че определено има теми, по които можем да работим заедно. Градът не може да бъде оставен в хаос, има теми, по които трябва да се вземат решения, каза общинският съветник.    ВМРО беше единствената политическа формация, която между двата тура заяви ясно политическата си подкрепа. Смятам, че не малка част от избирателите на ВМРО са гласували по-скоро за г-жа Фандъкова, отколкото за г-жа Манолова, заяви Контрера.    Той обясни, че ВМРО са се договорили с Волен Сидеров групата Патриоти за София, която функционираше в предишния Общински съвет, да бъде запазена, като Сидеров е поискал да запази свобода на действие и извън групата.    По думите му основният дългосрочен проблем пред столичния градски транспорт е обновяване на пътния състав, тъй като все още 25% от превозните средства са с високи подове. На първо място мисля да предложа да се закупят поне 150 нови газови автобуси. Няма как със стари автобуси да правим модерен градски транспорт, каза още Карлос Контрера.", "date": "2019.11.21", "title": "Контрера за избора на Симеонов: Като обществото сме майстори на ненужните скандали "}
{"url": "http://epicenter.bg/article/TsIK-globi-s-2-000-leva-Volen-Siderov-zaradi-povedenieto-mu-v-Referendum-po-BNT-/199478/2/0", "text": "Глоба от 2 000 лева налага ЦИК на лидера на \"Атака\" Волен Сидеров, заради поведението му в предизборното студио на предаването \"Референдум\" по БНТ. Това става ясно от решение на комисията от днес, публикувано на сайта на ЦИК.    Централната избирателна комисия е решила, че с действията си той е нарушил добрите нрави, честта и доброто име на кандидатите, които са участвали в предаването.    За нарушенията, които Сидеов е извършил, законът предвижда глоба от 2000 до 5000 лв., но ЦИК е решила да наложи минималната санкция, след като е взела предвид принципа за съразмерност на наложеното наказание с извършеното нарушение.    По време на предизборната кампания за местните избори в началото на октомври Сидеров беше отстранен от предаването \"Референдум, след като направи скандал в студиото. Според решението на ЦИК нарушението на Сидеров се изразява в това, че \"по отношение на Ангел Джамбазки Волен Сидеров е използвал квалификации като \"гей\" и \"водещ гейпарада\", а спрямо водещата и останалите две участнички е отправил обръщението \"ма\". Волен Сидеров, след отнемане на думата му, е заявил, че Красимир Каракачанов е откраднал от българския народ 1 милиард лева, като ги е предоставил на САЩ\".    Използваните епитети, неспазването на регламента, установен в БНТ при провеждането на безплатните диспути, показват неспазване от страна на Волен Сидеров на установените правила за отразяване на предизборната кампания от обществена медия, посочват от комисията. И допълват, че извършеното деяние е изрично забранено от нормите на Изборния кодекс.    Сидеров може да плати доброволно глобата си или да я обжалва пред Софийския районен съд чрез ЦИК в седемдневен срок от връчването му на нарушителя. ", "date": "2019.11.21", "title": "ЦИК глоби с 2 000 лева Волен Сидеров заради поведението му в Референдум по БНТ "}
{"url": "http://epicenter.bg/article/Stolichnata-obshtina-nyama-da-vdiga--quot-taksa-smet-quot--shte-se-miyat-po-chesto-ulitsite-/199479/2/0", "text": "Столичната община не предвижда увеличение на такса \"смет\" през 2020 г. Това съобщи днес зам.-кметът по екология Йоана Христова, която представи план-сметката за почистването на града за догодина.    Предвидените средства са 217 166 644 лв., което е с 5,4% повече от парите за тази година.    67 млн. лв. са предвидени за събирането на битовите отпадъци на територията на Столичната община, съобщи Христова.   За чистене само на междублоковите пространства в кварталите са предвидени 8.2 милиона лева, което е с 200 хиляди лева повече спрямо тази година. С тези пари ще се засили почистването, косенето и поддържането на тези пространства, което е задължение на специализираните звена към районите, уточни зам.-кметът на София.   С 1 млн. лв. повече са предвидили за събирането на едрогабаритни отпадъци от домакинствата. 85,2 млн. лв. са предвидени за поддържане на чистотата на териториите за обществено ползване, което е с 8 на сто повече от размера, предвиден за 2019 г., посочи зам.-кметът и допълни, че Столичната община залага на по-високо качество на услугата и по-голям интензитет на поддръжката.  Чрез автоцистерни с маркуч е предвидено да бъдат измити улици и булеварди с площ от 76 653 дка. Става въпрос за улиците, по които се движи масовия градски транспорт, обществено значими улици, както и вътрешнокварталните улици, поясни Христова.    Тя съобщи, че чрез автоцистерна с дюзи /машинно миене/ с кратност 24 пъти годишно ще бъдат измити всички улици, което означава още 290 хиляди дка. Увеличаваме общо машинното миене на улиците с 83%, посочи зам-кметът, цитирана от БТА.   В допълнение е планирано увеличение със 7 процента в машинното метене на улиците.  По думите на Христова през 2020 г. общината доста по-интензивно ще \"влезе\" в кварталите.    Увеличават се средствата за поддръжката на междублоковите пространства общината с 200 хил. лв. и така общата сума за поддръжка става 8,2 млн. лв.", "date": "2019.11.21", "title": "Столичната община няма да вдига \"такса смет\", ще се мият по-често улиците "}
{"url": "http://epicenter.bg/article/Izslushvaneto-na-kandidatite-za-predsedatel-na-KPKONPI-shte-se-provede-na-3-dekemvri/199480/2/0", "text": "Депутатите ще изслушат кандидатите за председател на КПКОНПИ на 3 декември. Това реши на днешното си заседание парламентарната Комисията за борба с корупцията, конфликт на интереси и парламентарна етика, съобщава БТА.   Главният прокурор Сотир Цацаров и народният представител Симеон Найденов са двамата кандидати за поста. Следващият четвъртък, 28 ноември, комисията ще прегледа концепциите на двамата кандидати и ще вземе решение дали да ги допусне до изслушване.   КПКОНПИ е без председател от лятото на тази година, след като Пламен Георгиев подаде оставка, заради скандал с негов имот. Той беше назначен за генерален консул във Валенсия.  ", "date": "2019.11.21", "title": "Изслушването на кандидатите за председател на КПКОНПИ ще се проведе на 3 декември"}
{"url": "http://epicenter.bg/article/Taneva--Vsyaka-sedmitsa-ot-dekemvri-shte-ima-plashtaniya-za-zemedeltsi/199482/2/0", "text": "\"Всяка работна седмица от декември земеделците ще получават плащания. Ще се започне с подкрепата за обвързаното производство, след това - с единното плащане за площ, а през последната седмица за първи път в графика на министерството и на фонд \"Земеделие\" ще се приключи с плащанията за необлагодетелстваните райони.  Това съобщи министърът на земеделието Десислава Танева на дискусията в рамките на церемонията по връчването на наградите в конкурса \"Агробизнесмен на България 2019г.\", съобщи БТА.    Тя обясни, че за първи път в рамките на календарната година ще бъде изплатена на 100% преходната помощ за овце и кози майки без селекционен контрол.    \"Благодаря за доброто партньорство. Тук виждам много партньори в нашия диалог в министерството\", каза министърът.    Танева благодари на университетите за подкрепата по битката за африканската чума със свинете и в момента - за хода на дебата по Общата селскостопанска политика.  Към момента 73% са договорирани по Програмата за развитие на селските райони, каза министърът.    Тя обясни, че е изпратена шестата нотификация на Програмата за развитие на селските райони. Очаква се догодина да се отворят нови 11 приема за 52 млн. евро, с което ще приключат приемите по настоящата програма за развитие на селските райони. Тя ще продължи с договориране, разплащане и не на последно място с контрола и мониторинга, добави Танева.  Очакваните приеми по 4.3 - за напояване, която се е подготвяла осем години може да закъснее с няколко седмици и да бъде отворена през първата година на януари.    \"Важното е, че ще бъде стартирана\", обясни министърът.  По-голямата част от обявените приеми изпълняват плана на министерството от лятото за превенция и борба с епизоотиите в частност чумата по свинете.  Става дума за мярка 5, която ще подкрепи всички ферми за тяхната биосигурност за секторите, в които има епизоотии. Поискано е 100-процентово репопулиране при птицевъдствто, свиневъдството и там, където бяха засегнати стопанства от чумата по дребните преживни животни.  \"Акцент и предимство ще са биосигурността. Това е нашето предизвикателство за следващия сезон\", каза Танева.  Тя благодари на всички, без които е щяло да е невъзможно да се реши кризата с епизоотиите.    \"Безпосрно сме направили анализ за пропуските, които държавната система има. Ще вземаме мерки за да я подобрим. Но без подкрепата ви нямаше как да се справим\", обърна се Танева към присъстващите.  Според нея първо обществото трябва да има познания за това - как се разпространява чумата, какви мерки да се вземат и как да се води борбата с нея. Министърът припомни промените в закона за ветеринарно-медицинската дейност и наредбите, които трябва да бъдат затворени преди летния сезон, когато е пикът на заболяването.    Според Танева чумата не е изкоренана и ни очаква \"тежка и продължителна битка\". Консултантска помощ освен от европейските държави, които са преминали през кризата, са поканени и руски експерти.  Тя обясни, че исканията на асоциациите - на зърнопроизводителите и на земеделските производители за промени в Закона за горивата за изпълнени.  Във вторник ще има среща с овощарите. За тях по линия на държавните помощ ще бъде отворен прием през януари или февруари за подкрепа в сектора и ще е с два пъти по-голям бюджет.    \"Това е по-доброто решение, отколкото да се състезавате в един прием без предимство. Биосигурността е много важна\", каза тя.  Тя обясни, че от два дни се извършва одит за дейностите на биологичните производители.    Средствата за биологичното производство ще са достатъчни и ще бъде договорено с браншовите асоциации при какви условия да бъдат разпределяни. Но това ще е само ако одитът мине успешно.", "date": "2019.11.21", "title": "Десислава Танева: Всяка седмица от декември ще има плащания за земеделци"}
{"url": "http://epicenter.bg/article/Pediatarat-Elena-Georgieva--Ne-siste-ata--bolestta-ubi-malkiya-Aleks-/199483/2/0", "text": "Надали има някой, който може да си представи какво изживява семейството. Имам представа, защото с 36-тгодишен стаж, съм се срещала с такива състояния. Преди кажа каквото и да било, искам да изкажа моето уважение към скръбта и трагизма на това семейство. Това каза по БТВ педиатърът д-р Елена Георгиева, разследвана за смъртта на 3-годишния Александър.    Имам 36-годишен стаж. Имам ти деца и двама внука. Това е професия, преживяване и призвание. За изненада на зрителите ще кажа обратно на това ,което се тиражира. Не системата, а болестта уби Александър. Хеморагичната пневмония уврежда дихателната повърхност. Увреждат се съдовете и това води до кръвоизлив. В един момент организъм губи възможност за собствена защита. Човек престава да разчита на собствения си организъм. Нещо, срещу което нищо не може да се направи. Срещнах се с детето половин час преди да постъпи при нас. Организирах постъпването на детето и неговото лечение.    Нашата болница разполага с приемен кабинет. Децата постъпват в ред според потребност. Лекар, преди аз да видя Александър, е назначил кръвна картина и рентгенова снимка. Преценила съм, че той е за лечение. Родителите казаха, че не искат да са в друга болница. Детето се влоши. Аз, с лекар от Пирогов, започнахме обгрижването на детето. Успяхме да го стабилизираме. Уговорихме то да бъде преведено в Пирогов. Нещо, което, ако се наложи, правим многократно. Има заболявания, които не могат да бъдат повлияни. Това дете и в Ню Йоркска болница да се лекуваше, нямаше да бъде спасено. Петима лекари се занимавахме с обгрижването на детето. Сега тук съм само аз.   Случаи като тези са повод да се проведат тежки разговори в обществото за проблемите въобще. Българи е пред демографска криза. Има криза в здравеопазването. Нарушават се взаимовръзките между звената. Хората остават с усещане, че не са обгрижени.    В болницата в този момент имаше анестезиолог. Ние винаги можем да разчитаме на колегите от „Пирогов“. В развитието на заболяването на Алекс има степени. Той се разболява предишния ден. Заболявания, които не могат да поемат обратен път, завършват така. Системата направи две неща. Едното добро, а другото лошо. Системата не даде време на родителите да разберат трагедията. Системата, в резултат на публикуваната снимка, много хора разбраха за ситуацията, в която се намирам аз. Разбрах, че губейки, много преди това съм печелела битка със смъртта, доверие и уважение. Колегите застанаха до мен. Това ми дава сила да застана пред камера. Системата използва болката и тъгата на родителите. Превърна ги в наказателна палка. Преди проверките, трима директори на болници са освободени. Това е шок за колективите. На мен ми дадоха да разбера, че не е добре да съм в болница. Излязох в неплатен отпуск. Не ми е лесно да продължа нататък.    В България детската смъртност е два пъти по-висока от тази в Европа. Българските педиатри стават все по-малко. Ето така се представя нашата работа пред обществото. Как работливите стажанти да продължат, ако могат да бъдат изправени на позорен стълб. Ако аз имам готовност да отговарям, някои от тях ще се страхуват. За тях това ще е трудно. Трима млади експерти напускат нашата клиника. Аз приех детето с ларинготрахит. Влошаването за часове, говореше за бързо развиващо се състояние. Ставаше дума или за вирус, както най-вероятно ще се окаже, или на бактериална инфекция.    Нито за момент не съм си мислела това дете да не бъде прието.   Петима лекари сме се занимавали с обгрижването на Александър. Случаи като тези, които са изключително тежки са повод да се проведат тежки разговори в обществото. България е пред демографска криза. Но преди да се развие демографската криза, се е развила кризата в здравеопаването. Ние оставаме виновните, които трябва да се обясняваме, каза д-р Георгиева. Не системата уби Алекс, а заболяването. Но системата направи още две неща - добро и лошо - продължава лекарката.   \"Доброто беше, че в резултат на публикуваната моя снимка и факта, че аз две денонощия бях водеща новина, заедно с мъжа, починал край гара в Бургас, много хора разбраха за ситуацията, в която се намирам. Много родители изпратиха своята подкрепа и аз разбрах, че всъщност, губейки в един момент, много пъти преди това съм печелила. Печелила съм битка със смъртта, печелила съм доверие, печелила съм уважение, печелила съм любов, защото родителите, които се обърнаха към мен, се обърнаха в подкрепата си с обич.   Благодарение на разгласяването на цялата ситуация аз разбрах с какви колеги работя. Колегите застанаха плътно до мен - от най-младите до най-възрастните. Колегите от нашата болница, колегите, с които животът ме е срещал през годините. Всичко това ми дава изключителна сила да застана пред камера и да направя каквото е нужно оттук натам за изясняване на ситуацията.   Но, в същото време, какво друго се случи? Системата не даде време на родителите да разберат своята трагедия, да я осмислят и ако могат - да я приемат.  . Защото преди да завършат официално разпоредените проверки, преди да завърши медицинският одит, преди да завърши разширеният медицински одит трима директори на болници са освободени. Това нарушава работата на тези болници, това е шоково състояние за колективите, в които работят\", казва д-р Георгиева.   В момента, в който гласно или не, от политици или други е обвинявана за смъртта на детето, на д-р Георгиева ѝ е дадено да разбере, че е по-добре в този момент да не е в болницата - споделя тя.   \"От уважение към необходимостта случаят да бъде изчистен изцяло, излязох в неплатен отпуск за няколко дни - толкова, колкото ми е нужно, за да се възстановя, защото истината е, че никак не ми е лесно да продължа нататък след този случай.\"   За лекарката използването на трагедията на семейството по начина, по който беше използван - като бухалка срещу лекари, е много опасно, защото поставя на изпитание желанието на младите лекари да станат педиатри.   \"Българските педиатри са едни от най-добрите, но българските педиатри с всеки един ден стават по-малко и по-малко. Защото ето по такъв начин се представя нашата работа пред лицето на обществеността - казва лекарката. - Как младите хора, които са изключително амбициозни - тези, които са специализанти и стажанти при нас, изключително умни, работоспособни, с желание да усвоят една изключително тежка професия -  ? И ако аз   дали ще успеят да го направят. Аз се уповавам на опита, на знанието и на предишните стотици случаи, с които съм се сблъсквала. Но за тях това ще бъде трудно.   Средната възраст на сестрите, които работят в нашата клиника, е между 55- и 60-годишна възраст. Не знам какво ще стане, след като те се пенсионират. Изключително трудни условия.\"   Лекарката е категорична, че \"нито за момент не съм си помислила, че това дете няма да бъде прието\".   А на упреците, че приемът на Алекс в болницата е бил забавен и, едва ли не, лекарите са били нехайни отговаря така: \"Единственото, което трябваше да направя е да съобразя възможностите на клиниката с необходимостта да постъпи едно дете, което в момента няма нужда от интензивно лечение. Това наложи аз да изведа дете, лекувано за пневмония - вече в добро здравословно състояние, което трябваше да бъде изписано следващите дни за домашно лечение. В момента, в който се борихме за живота на Алекс, в клиниката трябваше да бъде лекувано спешно кърмаче с тежка хипотрофия, с тежко заболяване, претърпяло оперативна интервенция в първите дни след раждането, с епилептичен статус - това е продължителен гърч, от който трябваше да бъде изведено. За да може това кърмаче, хипотрофично, с бъбречна недостатъчност, с продължителен гърч да остане да се лекува в клиниката, аз трябваше да изведа бебе на 13 дни, което да освободи място за определен период от време, след това отново да го приемем. Това са трудности и сложности, които нямах намерение да излагам на всеослушание, защото ние се сблъскваме всеки ден с тях, но ние поемаме отговорност.     И когато видях, че родителите нямат готовност да послушат нашия съвет и да отидат в болници, които се намират на пет или десет минути от нас, реших и поех тази отговорност да размествам деца и да приемам тежко болни деца, които не би трябвало да приемам\".   Г-н Борисов търси възмездие. Ние живеем в правова държава и аз разчитам на справедливост.", "date": "2019.11.21", "title": "Педиатърът д-р Елена Георгиева: Не системата, болестта уби малкия Алекс "}
{"url": "http://epicenter.bg/article/Karayancheva--Neka-vsyako-dete-da-ima-dom-i-semeystvo--da-raste-v-mir--da-bade-obichano/199487/2/0", "text": "Нека всяко дете да има дом и семейство, да расте в мир, да бъде обичано и да може да развие своите възможности. Това каза председателят на Народното събрание Цвета Караянчева по време на спектакъла-концерт „Празник на доброто“. Инициативата, която се проведе в Деня на християнското семейство, бе част от кампанията за отбелязване на 30-ата годишнина от приемането на Конвенцията на ООН за правата на детето.    Председателят на парламента подчерта, че няма по-сигурно убежище от семейството и по-истински посланици на доброто от децата. По думите й всяко дете е една необятна, вълшебна, пъстра, но и чуплива вселена и дълг на възрастните е да я пазят като зениците на очите си. От нас зависи децата ни да живеят в топло гнездо и да израснат като добри граждани, за да могат с устрем да разперят криле, да полетят нагоре и да покорят света, добави Цвета Караянчева.    На спектакъла-концерт бяха представени истории за добрия пример на хора, помогнали на деца в беда и техните семейства. Те бяха удостоени с почетното отличие „Посланик на доброто”. Председателят на Народното събрание Цвета Караянчева награди учителя в Средно училище „Св. Климент Охридски” в село Зверино Петя Илиева.    Сред присъствалите на събитието бяха още председателят на парламентарната Комисия за децата, младежта и спорта Славчо Атанасов, вицепрезидентът на Република България Илияна Йотова и министърът на труда и социалната политика Бисер Петков.    Последното събитие от кампанията за отбелязване на 30-ата годишнина от приемането на Конвенцията на ООН за правата на детето ще се проведе на 22 ноември 2019 г. в сградата на парламента. В 10.00 часа ще бъде поставена Капсула на хилядолетието и в нея ще бъдат поставени предмети и символи, носещи послание за доброто към поколението на 2030 година.", "date": "2019.11.21", "title": "Караянчева: Нека всяко дете да има дом и семейство, да расте в мир, да бъде обичано"}
{"url": "http://epicenter.bg/article/Utre-shte-e-oblachno--na-mnogo-mesta-s-valezhi-ot-dazhd/199488/2/0", "text": "Времето ще е облачно, на много места с валежи от дъжд. През нощта значителни ще са в Югозападна България, а през деня в Централна.    Почти без валежи ще остане в източните райони. С умерен, в източните райони и поречието на Дунав и временно силен вятър от изток-североизток ще продължи да застудява.    Дневните температури ще са почти без дневен ход. Минималните температури ще са между 5 и 10 градуса, максималните - между 7 и 12 градуса.", "date": "2019.11.21", "title": "Утре ще е облачно, на много места с валежи от дъжд"}
