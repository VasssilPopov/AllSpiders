{"url": "http://epicenter.bg/article/GERB-pecheli-izborite-v-Galiche--BSP-sezira-prokuraturata-i-evropeyskite-institutsii/155351/2/0", "text": "По първоначални данни кандидатът на ГЕРБ Страхил Стоянов печели кметските избори в с. Галиче, община Бяла Слатина, съобщава Агенция „Фокус“.   Правото си на глас през деня са упражнили 986 души от общо 1498 избиратели.    , съобщиха от \"Позитано\" 20 за Епицентър.бг. Социалистите са убедени, че изборите са купени и спечелечи с гласовете в ромската махала.   Лидерът на БСП Корнелия Нинова дава утре в 12 часа специална пресконференция по темата.   заяви, че ще поиска касиране на вота, заради хората, които и на двата тура наричаше „пришълци”. Част от тях били регистрирани на адреса на старо запустяло училище.    заявиха, че през оставащата една година и два месеца от настоящия му извънреден мандат той трябва да покаже, че има желание да изпълни всичко, което им е обещавал по време на предизборната кампания.   С почти 66% избирателната активност приключи вторият тур на кметските избори в Галиче. Правото си на глас са упражнили 986 души от общо 1498 избиратели.   През деня в общинската избирателна комисия в Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.   Денят в Галиче премина в нападки и обвинения между кандидатите за опити за манипулиране на вота. От БСП обвиниха ГЕРБ, че са довели хора от друго населено място, за да гласуват. От ГЕРБ пък заявиха, че шефът на местното БСП опитал да манипулира работата на подвижната избирателна секция.    На втория тур на кметските избори в населеното място един срещу друг се изправиха кандидатът на БСП Веселин Тушинов и този на ПП ГЕРБ Страхил Стоянов.   На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите.   До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.27", "title": "ГЕРБ печели изборите в Галиче. БСП сезира прокуратурата и европейските институции"}
{"url": "http://epicenter.bg/article/Tsvetanov-uchastva-v-regionalnata-Balkanska-molitvena-zakuska-v-Tirana/155314/2/0", "text": "Председателят на парламентарната група на ГЕРБ Цветан Цветанов участва в регионалната Балканска молитвена закуска в Тирана, съобщиха от пресцентъра на партията. В българската делегация бяха още народният представител от ГЕРБ-Русе Пламен Нунев, кметът на Пловдив Иван Тотев, зам.-министърът на външните работи Георг Георгиев, депутатът от БСП Филип Попов, бившият министър на транспорта Пламен Мутафчиев, както и представители на неправителствения сектор и академичните среди.   По време на форума изказвания направиха президентът на Албания Илир Мета, бившият премиер и президент на Албания Сали Бериша, заместник-помощник държавният секретар Питър Мороко, депутатът от Камарата на представителите на Великобритания Марк Причард, председателят на македонския парламент Талат Джафери и на албанския парламент Грамоз Ручи. Говорители бяха още д-р Салваторе Мартинез от фондацията на Ватикана, депутатът от немския Будестаг Йоханес Зеле, председателят на Парламентарната асамблея на ОССЕ от Грузия Георге Церетели, албанският депутат и бивш министър на отбраната Фатмир Мидиу, министър-председателят на Косово Рамуш Харадинай и редица други политици от региона на Западните Балкани.   Сред говорителите по време на един от основните панели на форума бе и Цветан Цветанов. Той акцентира върху успеха на Българското председателство за очертаването на ясна европейска перспектива за страните от Западните Балкани. Председателят на ПГ на ГЕРБ отбеляза, че прагматичните проекти за свързаност в региона, лансирани от България, ще засилят междучовешките контакти, а оттам и културния обмен.   Основното послание на молитвената закуска е за съвместна работа в духа на общочовешките принципи, която да гарантира едно по-добро бъдеще за гражданите на страните от региона. На форума се търсят начини за преодоляването на общите предизвикателства и за установяването на траен и устойчив мир на Балканите.   Всички участници в събитието се обединиха около становището, че европейското бъдеще за страните от Западните Балкани е безалтернативно, защото те са част от общото европейско семейство и споделят европейските ценности и стратегическото евро-атлантическо партньорство.", "date": "2018.05.27", "title": "Цветанов участва в регионалната Балканска молитвена закуска в Тирана"}
{"url": "http://epicenter.bg/article/GERB-sreshtu-BSP---vtori-tur-na-mestnite-izbori-v-Galiche/155310/2/0", "text": "Втори тур на изборите в село Галиче се провежда днес. След като кметът на селото Ценко Чоков беше осъден, Галиче отиде на избори миналата седмица.    На първи тур нямаше победител и сега в селото в община Бяла Слатина, област Враца, трябва да се проведе балотаж. На него един срещу друг застават кандидатът на ГЕРБ Страхил Стоянов и на БСП Веселин Тушинов.    На първият тур от вота миналата седмица Тушинов спечели 388 гласа, а Стоянов – 369. \"Изборният ден в Галиче започна спокойно. В 7 часа сутринта бяха открити и четирите избирателни секции – три стационарни и една подвижна секция. До момента нямаме постъпили сигнали за нарушаване на изборния процес\", заяви председателят на Общинската избирателна комисия Цветелина Андовска пред \"Нова телевизия\".   ГЕРБ и БСП мерят сили на балотаж и в смолянското село Беден. Първият тур на изборите в селото приключи при 66% избирателна активност. От общо 351 гласоподаватели, правото си на вот упражниха 231 души. За кандидата на БСП Николай Димов гласуваха 103 души, а кандидатът на ГЕРБ Стоян Настанлиев бе подкрепен от 93 жители на селото. За третия кандидат – Румен Каров от ДПС гласуваха 26 души.   До провеждането на изборите се стигна, след като в началото на годината доскорошният кмет Захари Стоилов подаде оставка, за да замине на работа в чужбина.   Частични местни избори се провеждат и в община Макреш, област Видин. 1230 са избирателите в общината. Митко Антов от БСП и издигнатият от инициативен комитет Веселин Велков мерят сили на балотажа за кметския пост. На първия тур миналата неделя се явиха четирима кандидати за кмет. Тогава за Митко Антов гласуваха 340 избиратели или 38.68% от имащите право на глас, а за Веселин Велков - 227 гласа или 25,82%. Кандидатът на ГЕРБ Николай Ненчев остана трети със 179 гласа и 20.36%, а четвърти бе Цветомир Николов, независим кандидат, издигнат от Инициативен комитет, със 129 гласа и 14,69%. Жителите на община Макреш гласуват за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет за 5-и мандат, подкрепен от БСП. През 2016 г. също подаде оставка, но след това я оттегли.   Кметското място на балотажа в село Лясково, област Добрич, пък си оспорват Божко Божков от Земеделски народен съюз и Костадин Куртев от БСП. На първия тур те получиха по равен брой гласове от избирателите – по 62. Общо 290 имащи право на глас, миналата седмица вота си упражниха 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.27", "title": "ГЕРБ срещу БСП - втори тур на местните избори в Галиче"}
{"url": "http://epicenter.bg/article/Aslanov-sa-sreshtata-na-Borisov-s-Putin--Ne-se-ochakva-nishto-konkretno/155312/2/0", "text": "Последният месец беше богат на събития, в които България посрещаше лидерите на света в София. Последната седмица тази линия продължи, като президентът Румен Радев се срещна с руския президент Владимир Путин.   Думите на Радев бяха емоционални, той говореше за възстановаване на отношенията с Русия, а Путин заяви, че очаква Борисов за среща през следващата седмица. Руските медии бяха резки в коментарите си. Ще заслужи ли България като верноподаник на ЕС газовата прошка на Русия, така звучаха някои от анализите в медиите.   „Отношенията с Русия, които са сформирани в резултат на решенията на политическия елит на България, винаги са били много противоречиви. Нищо конкретно не се е случило от визитата на Румен Радев. Аз не очаквам и нещо конкретно да произлезе и от визитата на Бойко Борисов, но самият опит да се излезе от това състояние на отношенията, трябва да бъде приветствано”, каза социологът Юри Асланов.   „Смятам, че най-добрата позиция на България е да поддържа връзка с абсолютно всички държави, в това число и с Русия. Така че смятам, че по един или друг начин политиката на президента Росен Плевнелиев изключително много се различаваше от тази, която виждаме в момента, демонстрирана от президента Румен Радев”, коментира политологът пред Нова тв Евелина Славкова.", "date": "2018.05.27", "title": "Асланов за срещата на Борисов с Путин: Не се очаква нищо конкретно"}
{"url": "http://epicenter.bg/article/Tsvetan-Tsvetanov-se-sreshtna-s-prezidenta-na-Albaniya-Ilir-Meta/155313/2/0", "text": "Председателят на парламентарната група на ГЕРБ и зам.-председател на партията Цветан Цветанов проведе среща с президента на Албания Илир Мета, съобщиха от пресцентъра на партията. Те обсъдиха двустранните отношения между двете страни, положителното влияние на Българското председателство върху региона и европейската перспектива на страните от Западните Балкани.   В рамките на разговора Илир Мета отбеляза, че за първи път в модерната история на Балканите мирът и стабилността са много близо до това да се превърнат в необратими. Той също така сподели, че се надява за разрешаването на спора с името на Македония, както и за ползотворни резултати от диалога между Прищина и Белград. „Това са две от най-важните предпоставки за трайното и устойчиво европейско развитие на региона“, коментира президентът на Албания.   Срещата между Цветан Цветанов и Илир Мета се състоя по време на сутрешната сесия на регионалната Балканска молитвена закуска в Тирана, в която участваха и бившите президенти на Албания Алфред Моисиу и Бужай Нишани, както и бившият министър-председател и президент на Албания Сали Бериша. В своето изказване Бериша посочи, че благородната инициативата на молитвената закуска е особено важна в регион като Балканите, където не трябва да приемаме мира като даденост.", "date": "2018.05.27", "title": "Цветан Цветанов се срещна с президента на Албания Илир Мета"}
{"url": "http://epicenter.bg/article/Alpinist-sabra-nad-1-mln--evro-za-skrining-na-rak-na-prostatata/155315/2/0", "text": "Над 1 милион евро е събрала световната кампания за скрининг на рак на простатата на Слави Несторов още преди да изкачи Еверест. Това съобщи бизнесменът и алпинист пред Нова тв.   \"Нямаше да съм удовлетворен, ако просто кача Еверест, затова реших да го обвържа с тази кауза. Дори една капка да съм помогнал за световната кауза за повече изследвания на скрининг на рак на простатата ще съм удовлетворен\", каза Несторов и посочи, че всеки седми човек в света умира от тази болест. Той разказа за последната си среща с Боян Петров, на която двамата си обещали да се срещнат на Еверест. \"Разбрахме се да направим първата българска среща на върха\", разказа Несторов.   Той обясни, че Еверест първо му е бил мечта, а след това е станал цел. \"Мозъкът и целият ти организъм след 6000 метра ти казват: \"върни се, не го прави\", но продължаваш и трябва да пребориш себе си\", каза Несторов.", "date": "2018.05.27", "title": "Български алпинист събра над 1 млн. евро за скрининг на рак на простатата"}
{"url": "http://epicenter.bg/article/Premierite-na-Balgariya-i-Ukrayna-otkriha-v-Kiev-ploshtad-na-imeto-na-Dimitar-Peshev/155320/2/0", "text": "Министър-председателите на България и Украйна Бойко Борисов и Володимир Гройсман откриха площад „Димитър Пешев“ и паметна плоча за делото на българският политик, съобщиха от Правителствената информационна служба.   На церемонията присъстваха и кметовете на двете столици – Йорданка Фандъкова и Виталий Кличко.   През месец март, във връзка със 75-годишнината от спасяването на българските евреи и по инициатива на посолството ни в Украйна, Киевската Рада приема решението, с което малък площад в центъра на столицата е кръстен на името на човека, допринесъл в най-голяма степен за спасяването на българските евреи. Паметна плоча ще напомня за заслугите на Димитър Пешев и приноса на българския народ.   „ България е единствената държава, която е спасила своите евреи - над 50 хиляди. Ние по този начин искаме още веднъж да покажем колко хуманен и силен е българският народ и как в едни много мракобесни времена е успял да защити своите евреи“, каза премиерът Борисов и благодари на украинския народ, местната власт и на премиера Гройсман за осъществяването на тази инициатива.   Украинският министър-председател подчерта, че направеното от Димитър Пешев трябва да се помни. „Пред всеки един човек изниква ситуация, в която трябва да реши как да действа. Ние знаем делото на Димитър Пешев и смелостта му да направи такава крачка във времена на тежки изпитания“, каза Володимир Гройсман.   По време на събитията през 1943г. Димитър Пешев е заместник-председател на Народното събрание. Заедно с още 42-ма депутати, той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от Парламента, но целта е постигната. На 10 март 1943 г. композициите, подготвени за депортиране на българските евреи, не тръгват.", "date": "2018.05.27", "title": "Премиерите на България и Украйна откриха в Киев площад на името на Димитър Пешев (снимки)"}
{"url": "http://epicenter.bg/article/Mineralni-bani-praznuvat-tri-dni-ot-Zadushnitsa-do-Sveti-duh--snimki-/155321/2/0", "text": "Националният курорт Минерални бани посрещна своя селищен празник по традиция на Черешова Задушница. Тази година той беше отбелязан с Детски празник и богата концертна програма на местни фолклорни групи.   Двама клоуни от детски театър „Слънчо“, гр. Пловдив зарадваха най-малките жители на общината. Песни и танци на сцената на Летния театър представиха индивидуални и групови изпълнители от читалищата „Заря 1957“ от Минерални бани и НЧ „Будилник 1903“ от Сусам. „ Ще продължим да работим затова Минерални бани не само да затвърди позициите си на национален балнео и СПА курорт, но и да създадем достатъчно поминък, за да задържим младите хора тук. Щастлив съм, че виждам сред вас толкова деца и родители в младежка възраст“, каза в своя поздрав кметът Мюмюн Искендер. Програмата завърши с концерт на тракийския певец Хубен Хубенов.   Според легендите традицията Баните да празнуват на Черешова Задушница идват от 1230 година. На 9-и март Цар Иван Асен  II  разгромява епирският владетел Тодор Комнин в битката при Клокотница. След това оставя ранените си войници да се лекуват край лечебните минерални извори. На Черешова Задушница същата година царят и неговата свита идват в селото. Българският владетел нарежда да се направи голям курбан в памет на загиналите в битката и за здравето на оцелелите и излекували се след боевете войници. От тогава Баните правят своя събор от Задушница до Свети дух, въпреки че началото на празника съвпада с един от най-тъжните дни от Православния църковен календар.   Празникът е възстановен в годините на Възраждането и става известен под името „Банско Одуше“, а традицията е съхранена и в наши дни.", "date": "2018.05.27", "title": "Минерални бани празнуват три дни от Задушница до Свети дух (снимки)"}
{"url": "http://epicenter.bg/article/Dimitar-Danchev--BSP--Bednostta-e-prichina-da-ne-sme-v-Evrozonata/155322/2/0", "text": "„Една от основните причини да не сме част от Еврозоната е именно бедността. Тя пречи да влезем в този клуб на богатите“. Това заяви народният представител от ПГ на „БСП за България“ Димитър Данчев пред БНР.   Той подчерта, че България изпълнява числовите критерии за приемане на еврото, но това не е достатъчно, защото европейските страни очакват от нас истински реформи. „Пенсионната система, образованието, здравеопазването и пазарът на труда да не оказват такъв натиск върху фискалната политика, какъвто го виждаме към момента“, обясни Данчев.   Той припомни, че БСП и в рамките на този мандат, виждайки големите проблеми в образованието, предложи да се въведе карта „икономика – образование“, която да определи нуждите на бизнеса в съответните региони и да стимулира развитието на образованието по начин, по който да дава необходимите кадри на бизнеса.   „ Анализът на Европейската централна банка е своеобразен шамар за управляващите, защото до голяма степен посочва същите предизвикателства пред страната ни, като доклада през 2016 г.“, допълни Данчев. Според него това за пореден път показва, че в политико-икономически план България вместо да се развива, тя изостава.    „ В доклада се обръща внимание на качеството на институциите и управлението у нас. Посочва се необходимостта от структурни реформи, включително и връзката между образование и пазар на труда, подобряване на конкурентоспособността, по-голяма ефективност при харчене на публични средства“, каза той. По неговите думи това включва и значително намаляване на корупцията, осигуряване на независима и ефикасна съдебна система и подобряване на качеството на образователната система. „Ако за някои тези констатации представляват изненада, то за нас от БСП съвсем не е така. Аз лично по време на изслушване на министъра на икономиката в НС, го критикувах за състоянието на бизнес климата у нас, за липсата на адекватна политика за привличане на повече чуждестранни инвестиции в страната“, допълни народният представител. Според него жестоко изоставаме с въвеждането на електронното управление, а от там се забавя административната реформа и намаляването на административната тежест за бизнеса.   „ Изключително важно е България да стане част от Еврозоната. Голяма част от нашето общество не разбира ползите от присъединяването на страната ни, но трябва да се говори и обяснява“, подчерта той. Според него Еврозоната е гарант за по-голяма стабилност и сигурност. „Това ще доведе до повече чуждестранни инвестиции“, каза още Димитър Данчев.", "date": "2018.05.27", "title": "Димитър Данчев, БСП: Бедността е причина да не сме в Еврозоната"}
{"url": "http://epicenter.bg/article/Piyan-shofyor-pomlya-tri-avtomobila-vav-Veliko-Tarnovo/155319/3/0", "text": "Кола помля други три паркирани автомобила в неделя сутринта на ул. ''Полтава'' във Велико Търново.   Инцидентът е станал около 5:30 часа, а новината разпространиха очевидци чрез фейсбук групата \"Дивотия до шия във Велико Търново\". Извършителят е шофьор, управлявал сив \"Фолксваген Голф\", който последователно е нацелил колите, спрени на улицата.   Няма данни за пострадали, но очевидно материалните щети са сериозни. Полицията е пристигнала на мястото, а според очевидци шофьорът е карал с висока скорост, колата му е криволичела, а пък след инцидента самият той леко се олюлявал.   От МВР потвърдиха, че пробата за алкохол на шофьора е била положителна. Дрегерът е отчел 3,09 промила алкохол. Мъжът е на 39 години и е откаран в болница за изследвания.", "date": "2018.05.27", "title": "Пиян шофьор помля три автомобила във Велико Търново"}
{"url": "http://epicenter.bg/article/Sled-katastrofata--Sinat-na-godenika-na-Emiliya-pochina-v-bolnitsata/155339/3/0", "text": "19-годишният син на годеника на фолкпевицата Емилия е починал в болницата след тежката катастрофа на магистрала „Тракия”.   След инцидента той беше приет в УМБАЛ „Света Анна” с опасност за живота. За съжаление, въпреки усилията на лекарите, 19-годишният е младеж починал, съобщиха от здравното заведение.    Именно синът на бизнесмена – Феди Башур, е бил зад волана на джипа по време на катастрофата. Той е загубил управление над автомобила, колата е прелетяла през мантинелата и се е преобърнала.   В болницата бяха приети и Емилия и годеникът ѝ Жорж Башур съответно с гръдна травма и лицева травма.", "date": "2018.05.27", "title": "След катастрофата: Синът на годеника на Емилия почина в болницата"}
{"url": "http://epicenter.bg/article/-Politiko--Bryuksel-se-opitva-da-raztsepi--Vishegradskata-chetvorka-/155316/11/33", "text": "Брюксел има нова стратегия за справяне с упоритите столици на Централна Европа: divide et impera (разделяй и владей). Тъй като битката на ЕС с Унгария и Полша се засилва, Комисията работи зад кулисите, за да доведе до вбиване на клин между тях и останалата част от Вишеградската група - централноевропейски съюз, включващ още Словакия и Чешката република. Дипломати и длъжностни лица в региона твърдят, че Комисията използва властта на своята кесия в текущите бюджетни разговори, за да посее разделението сред четирите държави. Ако бъде успешна, тактиката може да постави Унгария и Полша, които се считат за парии от голяма част от политическия елит на Западна Европа, в още по-изолирано положение, пише Джакопо Баригаци в „Политико“, цитира го БГНЕС. Доколкото страните в Централна Европа, изправени пред възможността за съществени съкращения при разпределянето на средствата за развитие в следващия седемгодишен бюджет на ЕС, Комисията даде на лидерите в Прага и Братислава ясно да разберат, че не е в техен интерес да кръстосват мечове с де факто лидера на Полша Ярослав Качински или с унгарския премиер Виктор Орбан. Докато единството на вишеградските държави е под въпрос още от основаването на групата през 1991 г., интересите на отделните членове стават все по-различни, откакто се присъединиха към ЕС през 2004 г., което улесни Брюксел да ги използва един срещу друг. Това разделение излезе на бял свят през последните дни на ежегодно събиране на регионални лидери, организирано от словашкия мозъчен тръст Globsec в Братислава.   Министърът на външните работи на Полша Яцек Чапутович предупреди, че предоставянето на прекалено много правомощия на Комисията и приемането на предложения за по-голяма интеграция в ЕС, като тези, изразени от френския президент Емануел Макрон, ще \"наложат волята на елитите на хората\".   Други от региона обаче бяха предпазливи в застъпничеството за алтернативата - \"междуправителствен\" подход към процеса на вземане на решения в ЕС, за който се опасяват, че ще придаде на големи държави като Германия и Франция още по-голямо влияние. \"Би било много лошо да видим процес, в който Европа да се превърне от институция, управлявана от общността, в междуправителствена\", каза Иван Корчок, държавният секретар по въпросите на ЕС в Словакия, като добави, че такъв курс би демонстрирал \"разликата в теглото\" между големите и малките държави. \"Междуправителственото е станало толкова завладяващо, но това би било проблем за малките страни, защото търсенето на конфронтация с Комисията е различно от търсенето на конфронтация с големите момчета\".   Основният проблем, който продължава да свързва вишеградските страни, е миграцията, като всички те се противопоставят на квотите и други предложения, които ги принуждават да приемат значителен брой бежанци. И все пак те са подкрепени и от редица други страни от ЕС, включително няколко от юг, които объркват усилията на Комисията да създаде компромис за реформа на сегашната система.   По-належаща загриженост за Комисията е позицията на членовете на Вишеградската четворка по предложението за \"върховенство на закона\", което би позволило на Брюксел да прекрати бюджетните средства на държави, за които се смята, че не спазват демократичните стандарти на ЕС. Предложението е вследствие на решението на Комисията през декември да се опита да наложи на Полша санкции заради спорна съдебна реформа, за която критиците твърдят, че жертва независимостта на правната система и подкопава конституцията.   В рамките на така наречения процес по член 7, задействан от Комисията, Полша може да загуби правото си на глас в ЕС. Подобен резултат обаче е малко вероятен, тъй като това ще изисква единодушно решение от всички останали държави-членки на ЕС - и Унгария сигнализира, че ще упражни своето вето. Орбан си осигури трети пореден мандат с помитаща изборна победа миналия месец за сметка на противопоставянето срещу намесата на ЕС и публичната кампания \"Да спрем Брюксел\". Въпреки това някои в Брюксел смятат, че кампанията на Орбан за \"нелиберална демокрация\" е малко повече от раздразнение и предполагат, че може да изтъргува ветото си за по-добри условия от ЕС по бюджета. Унгария разчита на средства от ЕС за повече от 55% от публичните инвестиции - парите, без които Орбан не може да се справи.   Представители на Словакия и Чехия, междувременно дадоха ясно да се разбере, че не желаят да пожертват собствения си интерес, за да защитят Полша и Унгария от въпроса за върховенството на закона. Докато и двете разчитат на щедростта на ЕС - финансирането от ЕС е 55% от публичните инвестиции в Словакия и 43% в Чешката република, те също така се притесняват за своето положение в ЕС.   Както Братислава, така и Прага се сблъскват със своите предизвикателства с популизъм и политическа корупция, но политическите им интереси все повече се сближават с тези на Германия и Австрия, с които техните икономики вече са тясно свързани помежду си, отколкото с бившите съседи от Варшавския договор. Това важи особено за Словакия, която е единствената страна в региона, която е въвела еврото.   Ако икономиките на двойката продължат по текущата траектория, и двете страни вероятно ще се присъединят към редиците на нетните платци на ЕС по време на следващия дългосрочен бюджетен цикъл на блока. Въпреки нарастващото приемане на западни ценности в някои части от групата на Вишеград, решението на Комисията да играе твърдо по отношение на региона все още може да доведе до обратен ефект, особено ако популистките елементи успеят да представят движенията на Брюксел като част от по-широка стратегия за налагане на волята му в региона. Това се случи например с миграцията, правейки компромиса невъзможен. Невъзможността на Комисията да се поучи от тази грешка подчертава по-фундаментален въпрос, каза Милан Нич, старши сътрудник в Германския съвет за външни отношения, който проучва региона: \"Те не разбират източноевропейците\".", "date": "2018.05.27", "title": "„Политико“: Брюксел се опитва да разцепи „Вишеградската четворка“"}
{"url": "http://epicenter.bg/article/V-Dom-Vitgenshtayn--Viena---prizove-za-balgarshtina/155334/6/0", "text": "  Българите във Виена и екипът на БКИ „Дом Витгенщайн“  отбелязаха празника на славянската писменост и култура.   Вечерта откри директорката на Културния институт,  , която с приветственото слово развълнува присъстващите гости и участници и ги поздрави с „празника на празниците на българската духовност - Деня, в който славим делото на Светите равноапостоли Кирил и Методий и техните ученици Климент, Наум, Горазд, Ангеларий и Сава, както и следовниците им, поели техния завет, като орис, съдба и привилегия.   Привилегия да се докоснат и впишат в една сакрална обща участ – да предават писмото българско, словото българско, речта българска“.   Празникът на буквите, издържал превратностите на времето повече от век и половина, със своята устойчивост и непреходност, придобива през годините все по-голяма популярност и географският му обхват се разраства. Така се осъществява и мисията заложена от Кирил и Методий през 9. Век – освен да се разпространи азбуката, да се постигне и единение, чрез просвета и просветление, отбеляза по-нататък    По време на културния и духовен възход на българското възраждане в средата на 19-тото столетие, „КНИГАТА СТАВА БИБЛИЯ, УЧИЛИЩЕТО – ХРАМ, ЗНАНИЕТО – СМИСЪЛ“.   За да продължи празничния дух, думата бе дадена на лектора по български език, литература и култура към Виенския университет, доц. д-р Бисера Дакова, която разказа в словото си интересни факти от живота и делото а Стоян Михайловски, създателят на химна на този празник „Върви , народе възродени!“.   Сред присъстващите бяха представители на Посолството на Република България в Република Австрия, Постоянното представителство на Република България към ООН, Българската православна църква във Виена, Лекторатът по български език, литература и култура във Виенския университет, българското училище във Виена „Св. Св. Кирил и Методий“, Културно-просветната организация „Кирил и Методий“ и създадените към нея Литературен кръжок, Театрална група и смесен хор, представители на танцовите състави „Пендари“ и „Китка“, Виена, на българските медии в Австрия, много български ученици, учени, студенти, художници, писатели, музиканти и артисти, представляващи и защитаващи българската култура в Австрия.   , посланик на България в Австрия, връчи наградите на отличените от министъра на културата Боил Банов за принос в популяризирането на българската култура: Специалните гости на празничния концерт бяха световноизвестният тенор КАЛУДИ КАЛУДОВ и неговата съпруга, сопраното АННА ДИТРИ КАЛУДОВА, под съпровод на пианистката ЕЛМИРА ШВАЙЦЕР, трио „ВЛАДИГЕРОВИ“ – ЕКАТЕРИНА, АЛЕКСАНДЪР И КОНСТАНТИН ВЛАДИГЕРОВИ, смесеният хор към БКПО „Кирил и Методий“ във Виена, с диригент маестро д-р БОЖИДАР АБРАШЕВ.   Доц. д-р Румяна Конева удостои Калуди Калудов с метална пластика, дело на скулптура Атанас Колев, във връзка с неговия юбилей и 40 години присъствие на сцената.      ", "date": "2018.05.27", "title": "В Дом Витгенщайн, Виена - призове за българщина"}
{"url": "http://epicenter.bg/article/Futbolist-ubi-priyatelkata-si-i-se-samoubi/155311/7/0", "text": "Истинска трагедия разтресе Италия. Футболистът на Тутокуойо Федерико Дзини е бил намерен мъртъв до приятелката си тази сутрин, като според полицията се касае за случай на убийство и самоубийство. Нападателят, който е само на 25 години, преди четири години игра за българския футболен клуб \"Ботев\". Той обаче не остана дълго време под Околчица и се прибра в родината си, за да продължи кариерата си по долните дивизии, съобщава Gong.bg. Според първоначалните версии, Дзини е отишъл при Елиза Амато, с която били скъсали няколко часа по-рано. Двамата влезли в люта разпра, след което футболистът убил 30-годишната жена в автомобила си, след което се прострелял в слепоочието. Федерико Дзини беше смятан за един от големите таланти на Апенините преди години, но психическата му неустойчивост го лиши от по-успешна кариера. Освен в България, той игра още в Малта, Филипините и Монголия, преди да се върне в Италия с екипа на Тутокуойо в аматьорските дивизии.", "date": "2018.05.27", "title": "Футболист уби приятелката си и се самоуби"}
{"url": "http://epicenter.bg/article/Ronaldo-shokira--Beshe-prekrasno-da-igraya-v--quot-Real-quot-/155317/8/0", "text": "Кристиано Роналдо поднесе сензацията на футболната 2018 г. \"Беше прекрасно да играя в \"Реал\" След няколко дни ще кажа нещо повече. Ще дам отговор на феновете, които винаги са били зад мен\", отсече суперзвездата след третия пореден триумф в Шампионската лига.   Португалецът не успя да се разпише при победата с 3:1 над \"Ливърпул\" в Киев. Въпреки това той се превърна в първия играч в историята с пет трофея от най-престижния клубен турнир в Европа. Четири от тях са с фланелката на \"Реал\", а първият - с тази на \"Манчестър Юнайтед\".   \"Наслаждаваме се на момента, бъдещето сега не е толкова важно. После ще си почина и ще отида на лагер с националния отбор. Ще видим какво ще се случи. Дали съм тъжен, че не вкарах във финала? А кой е голмайстор на това издание на Шампионската лига? Кой има най-много трофеи от Шампионската лига, кой има най-много голове?\"   Първите реакции след изказването на Роналдо бяха противоречиви. Според мнозина експерти той просто опитва да си издейства по-висока заплата и да настигне по този показател големите си конкуренти Лионел Меси и Неймар. Според други обаче Кристиано наистина възнамерява да напусне \"Сантяго Бернабеу\", макар че на този етап няма индикации къде би могъл да продължи кариерата си. Разбира се, сред най-вероятните дестинации са \"Манчестър Юнайтед\" и \"Пари Сен Жермен\".", "date": "2018.05.27", "title": "Роналдо шокира: Беше прекрасно да играя в \"Реал\""}
{"url": "http://epicenter.bg/article/Udar--Ograbiha-Atanas-Mesechkov--dokato-spi/155335/10/0", "text": "Танцьорът и хореограф Атанас Месечков е изпаднал в нервна криза, след като къщата му в столичния квартал „Бояна” е била ограбена.    Крадците нахлули в дома му, докато кротко спял до съпругата си Кремена. Наско и жена му не усетили нищо и апашите тършували из имението им, задигайки ценни бижута и техника.   На сутринта танцьорът установил, че един от прозорците е разбит и бързо се досетил, че става въпрос за влизане с взлом. Той се обадил в полицията и униформените веднага пристигнали на местопрестъплението. Оказало се, че през същата нощ съседите на Месечкови също са станали жертва на бандитите. В момента тече разследване по двата случая", "date": "2018.05.27", "title": "Удар! Oграбиха Атанас Месечков, докато спи"}
{"url": "http://epicenter.bg/article/Chudo--70-godishna-meksikanka-zabremenya/155336/10/0", "text": "Мексиканка от град Масатлан шокира местните жители, след като призна, че скоро ще стане майка. Мария дела Луз е на 70 години, но тя наистина е в шестия месец от бременността.   Както съобщава The Sun, пенсионерката показа на журналистите снимка от ултразвук като доказателство и радостно заяви, че ще има дъщеря. През това време Мария дела Луз предпочита да не седи на дивана със скръстени ръце, а да води активен начин на живот.   Пенсионерката ще влезе в Книгата на Гинес като най-старата бременна жена, но за това тя трябва да документира бременността си. Кой е бащата на детето, възрастната жена не желае да разкрие.     Лекари от частни и обществени клиники проведоха около 10 ултразвукови прегледи. Те не можеха да повярват на очите си.   Бъдещото бебе ще бъде осмото за Мария. Когато възрастните деца разбрали за появата на новата им сестра, те не били много доволни от новината.   Скоро пенсионерката има среща с гинеколог и най-вероятно ще трябва да направи цезарово сечение заради възрастта си. Ако всичко върви по план, тогава Мария дела Луз ще успее да пробие рекорда на предишната майка - Мария Дел Кармен Бусада де Лара. През 2006 г. 66-годишната испанка роди близначки. Тя използва услугите на изкуственото осеменяване, като дори излъгала за възрастта си.", "date": "2018.05.27", "title": "Чудо! 70-годишна мексиканка забременя"}
{"url": "http://epicenter.bg/article/Koy-shte-pobedi-v--Luda-nadprevara-/155337/10/0", "text": "    Със зрелищно шоу стартира първият ден от двудневното шоу със собственоръчно направени автомобили , което откри сезон 2018 г. в София - Околовръстен път, Симеоново. Водещ на автогладиаторската битка бе популярният рап изпълнител и телевизионен водещ Играта.   Зрелищният  автоспектакъл на 26-27 май е под мотото - „Спри агресията по пътищата, стани един от нас“. Това е каузата на автомобилната надпревара със саморъчно и тематично направени автомобили. Публиката аплодира 20-те участника със саморъчно направени автомобили, разделени в три групи.   В  първата група в „Луда надпревара“след 22-годишно отсъствие се завърна петкратният европейски и световен шампион по мотокрос на България Сергей Сергеев-Седжи, за когото животът продължава да бъде състезание.    Спечелил над 60 купи като състезател, въпреки инвалидната количка, той се съревновава наравно с останалите автоградиатори и отновоусети тръпката да се състезава в „Луда надпревара“.   Неотразимата плеймейтката Кети Кор бе пилот на саморъчно направения автомобил МикиМаус.Красавицата се състезаваше наравно с мъжете, като показа завидна увереност зад волана също като пред обектива. „Луда надпревара“ стартира със зрелищни автомобили, които излизаха в три групи.   След оспорваното съревнование на 20-те саморъчно конструирани автомобила останаха само седем състезатели. Победител в първия ден, с единствената движеща се кола, бе пилотът Даниел Гаврилов с неговия Jim auto.   Всички участници показаха завидни шофьорски умения, предвидливост, точна преценка, бързи и адекватни реакции в една контролирана и обезопасена среда. Само тук, в атрактивното шоу, зрителите можаха да видят  удар с 20 км в час и си дадоха сметка как би изглеждал в реална ситуация сблъсък със 120 км в час. Целта на автошоуто е да накара малки и големи да се замислят как биха реагирали на пътя в опасна ситуация.    В  една от паузите и незрящи хора пробваха уменията си да карат кола под вещия надзор наавтоинструктор.Тази година организаторите вдигнаха още повече летвата с уникална по рода си шоу програма, каскади и атракции наавтогладиаторите, борещи се да оцелеят в една епична и безмилостна надпревара в театъра на разрушението. Всички участници в днешната битка имат възможност да се върнат в ндреварата, стига да успеят да възстановят своите автомобили в следващите 18 часа.   За най-малките си фенове организаторите подготвиха коли на любимите анимационни герой.Присъстващите видяха как се заснема на живо игралният филм „Автогладиатори“ с опасни каскади и специални ефекти. Не е за пропускане и вторият ден на „театъра на разрушението“ – на 27 май, когато след оспорвана битка на автогладиаторите и оцелелите коли ще бъдат отличени победителите в следните категории: Рев на мотории адреналинови емоции разтърсиха Витоша в първия ден на „Луда надпревара“, но градусът на надпреварата и шоуто ще са в разгара си на 27-и. От 16 часа всички любители на рали съревнованието могат да станат свидетели на големите финали. Всички оцелели в първия ден и тези, които реконструират и възкресят колите си, ще се включат в борбата за трите уникални купи: „Топ механик“, „Любимец на публиката“ и… „Автогладиатор на Луда Надпревара“. Така че мястото на екшъна е известен. Елате и се насладете на „Луда надпревара“ – удоволствието е зазрителите, ламарините са от състезателите, но насладата от уникално екстремно изживяване е за всички.  ", "date": "2018.05.27", "title": "Кой ще победи в „Луда надпревара“?"}
{"url": "http://epicenter.bg/article/Suzanita-se-nablaska-sas-silikon-do-ushite/155344/10/0", "text": "Младата Сузанита, чиято звезда изгря на музикалната сцена със скандал, отново шокира обществото. Този път причината не беше нито в песните ѝ или в непристойното ѝ поведение, а в промяната, която направи с тялото си. Наследницата на Орхан Мурад наблъска силикон в гърдите си, макар да е едва на 15 години.   Тя е сложила по 400 кубика във всяка гърда с одобрението на майка си, пише в. \"Телеграф\".   В началото на кариерата на Сузанита на всички снимки и клипове се виждаше, че момичето не е особено надарено. Преди дни обаче, самата тя качи в мрежата снимки, на които сутиенът й разкрива пищна гледка.", "date": "2018.05.27", "title": "Сузанита се наблъска със силикон до ушите"}
{"url": "http://epicenter.bg/article/Pozitivno-aktivna-sedmitsa-bez-kritichni-dni---s-ugovorki--urezhdane-na-finasi--stabilna-rabota/155350/10/101", "text": "Предстои да преживеем позитивно-активна седмица без критични дни, с предназначение за уговорки, обещания, уреждане на финанси, стабилна работа, успехи в дома и офиса, преодоляване на лесна трудност, клюки, срещи и щастливо начало.   Щастието и добрите новини ме съпътстват през цялата седмица!   Днешният ден започва със семейно щастие и обещаващо начало. Дневната нумерологична карта е с път на живота 8 и геометрия, която ще активира избор на гаранции, трайни капиталовложения, пътувания, гости, семейни тържества, постигане на хармония и невъзможност да довършите нещата докрай.   Денят ще остави спомени за цял живот, случките и събитията ще се запомнят, а в случай на успех ще имате и финансови постъпления.   Мото: Днес постигам обещаното и поемам отговорностите си!   Днес ще имате възможност да свършите много работа, добро приключване на дълго отлагани задачи, успешни пътувания в страната и чужбина, дейности, свързани с коли, онлайн успех, постигане на цел и добри възможности в образованието.   Дневната нумерологична карта е с път на живота 9 и започва с отказ и очертаване на граници. Сутринта е предназначена за публичност, институции и дирижиране от друг човек. През деня действайте според уговорката и се настройте психически, че работата ви ще продължи до късно вечерта.   Мото: Днес приключвам с всичко дългоотлагано!   - Предстои да преживеем прекрасен, специален ден при нумерологична карта с път на живота 1, която ще активира успех в дома, офиса, социалните дейности и на път. През целия ден ще имате възможност да преживеете нови запознанства, семейно щастие, гости и празненства.   Сутринта започва тихо и преминава в движение и активност по улиците, а вечерта завършва щастливо и в приятна компания на партньор. Мото: Днес е щастливият ми ден!    - Максимално успешен ден за друг, всичко ще става от втория път според лична уговорка и според чужди думи и отношения.   Дневната нумерологична карта е с максимална геометрия при път на живота 2, затова активно ще бъде копирането и желанието за представяне пред друг. Денят започва с програма минимум и добър баланс в сутрешните часове и завършва със съгласие и според уговорка. Мото: Днес приемам успеха на другите като благословия!    - Краят на работната седмица поставя начало на новия медец юни с нумерологичен аспект за щастливо начало в сутрешните часове на деня, както и добри възможности за приключваме , работа и срещи.   Дневната нумерологична карта е с път на живота 9, активира дейности свързани с деца, коли, дом, складиране. Ще се наложи да мислите, за да се справите интелигентно със задачите си. Някои от нещата ще стават наготово, но за други ще трябва да се погрижите. Към обяд денят ще внесе баланс, любовни трепети,а към края на деня ще трябва да се мотивирате за да проведете срещите си и да завършите работата си.   Мото: Преодолявам трудностите с лекота и усмивка !    - През този ден предстои да преживеем астрална геометрия, в който добрите възможности ще да малко. Дневната нумерологична карта е с път на живота 1 и ще активира желание да се скриете от проблеми при започване на нещо, при запознанство, щастие, интриги и чувства.   Сутринта започва с игра пред друг, преминава в разговори и изненади, когато в следобедните часове ще се наложи да вземете решение за да избегнете клюки. Вечерта завършва със срещи и щастливо начало. Мото: Приемам изненадите спокойно и се фокусирам само върху важните неща!    - Завършваме седмицата със стабилност в дома, семейството и работата. Денят е ориентиран към материалното, социалното и красивото. Ще се наложи да съобразите плановете си с друг човек за да сте добре.   Сутринта започва тихо и ще се чувствате във форма. В обедните часове предстои вземане на красиво решение, а вечерта се очакват интриги, неточности, разминаване с точния момент и правилните действия. Мото: Наслаждавам се на красота и щастливите взаимоотношения с близките си!", "date": "2018.05.27", "title": "Позитивно-активна седмица без критични дни - с уговорки, уреждане на финаси, стабилна работа"}
{"url": "http://epicenter.bg/article/Grisho-preskochi-neochakvan-sapernik-na-starta-na--quot-Rolan-Garos-quot-/155329/8/0", "text": "Григор Димитров се класира за втория кръг на \"Ролан Гарос\". Поставеният под номер 4 българин се наложи над Мохамед Сафуад (Египет) с 6:1, 6:4, 7:6(1) и стартира с успех в Париж едва за втори път в последните си пет участия.   27-годишният Сафуад е 182-и в световната ранглиста. Той записа дебют в основната схема в турнир от Големия шлем като \"щастлив губещ\", заменяйки отказалия се по-рано днес заради травма Виктор Троицки (Сърбия).    Хасковлията започна силно двубоя, като в 22-минутния първи сет даде само 8 точки на съперника от 34 разигравания ,  предаде БТВ.   Димитров продължи серията си на десет спечелени от първите 11 гейма, след което Сафуат поиска медицински таймаут заради мазол на играещата дясна ръка. Спирането на мача наруши ритъма на българина, който като че ли и леко се поотпусна, което позволи на египтянина да намали до 3:4. Димитров все пак запази единия от пробивите аванс и взе и втората част.   Третият сет беше най-равностоен. Българинът изпусна брейкбол в седмия гейм, а след това и още три в деветия поведе, в който дръпна с 40:0 при подаване на противника, но африканецът обърна след серия от пет поредни разигравания. Впоследствие се стигна до тайбрек. В него Димитров направи доминираше и стигна до крайната победа след малко повече от два часа.   Българинът направи 31 печеливши удара срещу 19 на съперника, като спечели и 88 процента от точките при вкаран първи сервис. С успеха Димитров, който през миналия сезон достигна до третия кръг в Париж, заработи 45 точки и 79 хиляди евро, а следващият му съперник ще бъде определен от мача между Джаред Доналдсън (САЩ) и Николас Хари (Чили), които играят в момента.", "date": "2018.05.27", "title": "Григор прескочи неочакван съперник на старта на \"Ролан Гарос\""}
{"url": "http://epicenter.bg/article/Burgazlii-se-zakanvat-da-biyat-Boyko-Borisov-na-futbol/155347/8/0", "text": "Треньорът на ветераните на бургаския Нефтохимик подготвя персонално пазене на Бойко Борисов в утрешния финал в Стара Загора срещу тима на премиера Витоша Бистрица.   Двубоят е в понеделник от 18 часа на стадион \"Трейс Арена\" в Стара Загора. \"Обмислям да поставя личен пазач на Бойко Борисов по време на мача, за да неутрализирам голмайсторските му умения\", заяви пред Флагман.БГ треньорът на \"нафтата\" Станчо Цонев.   Легендата от славните години на бургаския тим разкри, че няма да прави промени по състава, а ще разчита на всички, които извървяха пътя до финала. Ангажименти в чужбина ще попречат на бившия национал Радостин Кишишев да се изправи срещу Бистришките тигри. \"Излизаме да бием тима на премиера. Така ще си отмъстим за загубата на Ливърпул от един от любимите му отбори Реал Мадрид на финала на Шампионската лига\", закани се един от асовете на \"Нефтохимик\" Пламен Крумов. Бойко Борисов отпразнува 13-та европейска купа на Реал Мадрид от ВИП-ложата на ст. \"Олимпийски\" в Киев, като си направи и снимки с президента на кралския клуб Флорентино Перес.   Не е сигурно, че премиерът ще участва на финала в състава на Витоша, но не от липса на желание, а заради постоянните лекарски забрани да не стъпва на футболно игрище.  ", "date": "2018.05.27", "title": "Бургазлии се заканват да бият Бойко Борисов на футбол"}
{"url": "http://epicenter.bg/article/Ronaldo-otkazal-obidna-oferta-za-nov-dogovor-ot-Real/155349/8/0", "text": "Агентът на Кристиано Роналдо - Жорже Мендеш говори пред радио Onda Cero след финала в Шампионската лига, в който Реал (Мадрид) победи Ливърпул с 3:1.   \"Той е играч на Реал Мадрид. Днес (б.р. вчера) е щастлив ден. Кристиано е, бил е и ще бъде най-добрият в света, нищо повече\", заяви португалският импресарио.    Според вестник \"АС\" преди няколко месеца Мендеш е имал разговори с шефовете на \"кралския клуб\", за да преговарят за нов договор на португалеца.    Футболистът бързо отхвърлил офертата, считайки я за обидна. Роналдо отново взе отношение за думите си непосредствено след края на финала в Шампионската лига, спечелен с 3:1 срещу Ливърпул. Тогава португалецът намекна за радяла с \"белите\", като обяви, че е бил щастлив в Мадрид.    \"Проговорих в неправилния момент. Нещо обаче ще се случи. Не беше правилният момент веднага след мача. До седмица ще кажа нещо. Феновете винаги са ме подкрепяли и аз ги обичам. Не говоря много, но когато казвам нещо, значи го имам в предвид.   Очевидно е за всички, че имам какво да кажа. Не беше правилно да го правя след мача. Не съжалявам обаче, защото аз съм честен човек. Дълго време го преглъщах, но не успях да запазя самообладание в този момент\", заяви Роналдо.", "date": "2018.05.27", "title": "Роналдо отказал обидна оферта за нов договор от Реал"}
{"url": "http://epicenter.bg/article/Erdogan--Turtsite-da-obarnat-spestyavaniyata-si-v-dolari-i-evro-v-turski-liri/155318/7/0", "text": "Турците да обърнат спестяванията си в долари и евро в турски лири, за да подкрепят местната валута. За това призова турският президент Реджеб Ердоган, предаде БНР.   Реджеб Ердоган избра Ерзурум, който има символично място в турската история, за първия си митинг след обявяването на предизборния манифест на управляващите. Той призова държащите пари под възглавниците си да подкрепят местната валута, която загуби около 1/5 от стойността си спрямо долара през тази година.   Турският президент също оповести, че след дълги преговори Анкара и Москва са постигнали договорка за намаляване с 10.25 на сто на цената на внасяния от Турция газ. По думите му Турция ще получи обратно 1 млрд. долара от Русия заради неправомерната отменяна на отстъпката от „Газпром“.   Турция е вторият най-голям потребител на руски газ след Германия. Турският лидер заяви, че произведен в страната автомобил ще бъде в продажба през 2021 г. Прототипът ще бъде готов догодина, категоричен беше Ердоган.   Турският държавен глава остро реагира срещу проведен в Кьолн митинг на прокюрдската Демократичната партия на народите. По думите му Германия не е дала на Партията на справедливостта и развитието дори един салон за предизборни срещи, докато другата формация е получила площад.   По-рано през деня в столицата Анкара опозиционната Народнорепубликанска партия представи 230-страничния си предизборен манифест и кандидат-депутатите си. По думите на лидера й Кемал Кълъчдароглу страната трябва спешно да реши 5 главни проблема – икономиката и социалната сфера, външната политика, правосъдието и образованието. Партията обещава повишаване на минималната пенсия до 1500 лири и на минималната заплата до 2200 лири, която да бъде необлагаема. Опозицията се ангажира с борба с безработица, подкрепа за земеделските производители, малките и средни предприятия и повишаване възнагражденията на учителите.   Външната политика на формацията е под лозунга на Ататюрк „Мир в страната, мир в света.“ От партията настояват за мир с всички съседи и за основаване на Организация за мир и сигурност в Близкия изток с учредители Ирак, Иран, Сирия и Турция. Формацията ще се застъпи за отмяна на визите за палестинци.   Народнорепубликанската партия се застъпва за отменяне на извънредното положение в страната и възстановяване на независимата и справедлива съдебна система.", "date": "2018.05.27", "title": "Ердоган: Турците да обърнат спестяванията си в долари и евро в турски лири"}
{"url": "http://epicenter.bg/article/Avstriya-iska-kruti-merki-sreshtu-trafika-na-migranti/155323/7/50", "text": "Борбата с нелегалните имигранти в Европа трябва да се изнесе извън континента, като за целта трябва да се дадат повече правомощия  на \"Фронтекс\" (Европейската агенция за гранична и брегова охрана) и броят на служителите ѝ да бъде драстично увеличен. Такава позиция изрази австрийският канцлер Себастиан Курц.   Според него в борбата с имигрантския поток е необходимо по най-решителен начин да се пресича работата на трафикантите още в Африка. По думите му това може да се направи, ако на \"Фронтекс\" се дадат пълномощия да се бори с нелегалната миграция в трети страни със съгласието на техните власти. Курц е категоричен, че от „Фронтекс“ трябва да сложат край на \"мръсния бизнес\" на превозвачите на мигранти и да не се дава на съдовете им да извършват опасните пътувания през Средиземно море, които често свършват трагично.   За целта австрийският канцлер предложи увеличаването на броя на европейските граничари на 10 хиляди души. В момента служителите на \"Фронтекс\" са общо 315 души, които си сътрудничат с местните гранични власти по места. Планира се до 2020 г. броят им да бъде увеличен до 1000 души.", "date": "2018.05.27", "title": "Австрия иска крути мерки срещу трафика на мигранти"}
{"url": "http://epicenter.bg/article/Vaorazheni-amerikantsi-ubiha-napadatel-v-restorant/155327/7/0", "text": "Въоръжени граждани са убили нападател в ресторант в Съединените щати.   Мъж с психически проблеми открил огън в заведението в Оклахома сити. Ранил жена и две деца. Друг клиент пострадал, когато се опитал да избяга, предаде Нова тв.   Двама минувачи станали свидетели и използвали личните си оръжия, за да стрелят срещу нападателя. Според полицията, мъжът е известен в района с неадекватното си поведение, но не го смятали за агресивен.   Не е ясно защо е нападнал хората в ресторанта, с които няма никаква връзка. Местният шериф обяви, че на двамата граждани, убили нападателя, няма да бъдат повдигани обвинения.", "date": "2018.05.27", "title": "Въоръжени американци убиха нападател в ресторант"}
{"url": "http://epicenter.bg/article/Siriyski-buntovnitsi-ubiha-chetirima-ruski-voenni/155328/7/0", "text": "Четирима руски военни загинаха в Сирия при нападение на бунтовници, съобщи руското Министерство на отбраната.   Двама руски съветници, управляващи огъня на сирийска батарея, са загинали на място, други петима били ранени и откарани в руска военна болница. Двама от тях по-късно починали въпреки усилията на лекарите. По данни на министерството боевете избухнали през нощта в източната сирийска провинция Дейр аз Зур, след като \"няколко мобилни групи терористи атакували артилерийска батарея на сирийските правителствени войски\". В хода на боевете, продължили около час, сирийските военнослужещи заедно с руските съветници унищожили 43 терористи и шест джипа с монтирани на тях тежки картечници, уточнява министерството на отбраната.  ", "date": "2018.05.27", "title": "Сирийски бунтовници убиха четирима руски военни"}
{"url": "http://epicenter.bg/article/-Chehiya-smyata-svoyata-valuta-za-po-izgodna-ot-evroto/155331/7/0", "text": "Чехия смята своята валута за по-изгодна от еврото, заяви премиерът Андрей Бабиш, предаде ДПА.   \"Много съм доволен от чешката крона и смятам, че тя е много полезна за нашата икономика, защото Чешката национална банка има възможността да се намеси в случай на проблем\", заяви вчера премиерът на откриването на фестивал в Бърно.   Словашкият му колега Петер Пелегрини, който също бе на фестивала по случай 100 години от основаването на Чехословакия, каза, че страната му е много доволна от единната европейска валута.   Еврото помогна на Словакия да увеличи икономическия растеж и да намали безработицата, каза той.   Чехия пое ангажимент през 2004 г., когато влезе в ЕС с още девет страни, да въведе еврото, но няма график, който трябва да спазва в тази насока. Чехословакия е основана през 1918 г. и се разделя мирно през 1993 г.", "date": "2018.05.27", "title": " Чехия смята своята валута за по-изгодна от еврото"}
{"url": "http://epicenter.bg/article/Vuchi-prognozira--Prez-yuni-Makedoniya-shte-poluchi-potupvane-po-ramoto/155332/7/51", "text": "През юни тази година Македония и Албания ще получат потупване по рамото от Европейския съюз. Това прогнозира сръбският президент Александър Вучич по време на срещата на високо равнище на ЕС, предаде македонската агенеция \"Фокус\".   „В много незавидна ситуация са Македония и Албания, които, както се предполага, през юни ще бъдат някак потупани по рамо, за да не се каже, че това е бедствие и че нищо не са получили, но няма да им се позволи да отворят главите“, заяви сръбският президент.   Спекулациите се засилиха, тъй като в медиите се появиха неприятни изказвания, според които няколко държави са против започването на преговорите за присъединяване. Те смятат, че корупцията и неефективните институции все още управляват страната.", "date": "2018.05.27", "title": "Вучич прогнозира: През юни Македония и Албания ще получат потупване по рамото от ЕС"}
{"url": "http://epicenter.bg/article/Malniya-udari-londonskoto-letishte--Stansted-/155333/7/50", "text": "Мълния е ударила системата за зареждане на летище „Стенстед“ в Лондон, съобщи РИА Новости.   Това е довело до забавянето на десетки полети от летището. В момента инженери възстановяват системата. Все пак забавяния ще има още известно време.   От летището препоръчаха на пътниците да започнат да проверяват информация за своите полети в страниците на различните авиокомпании.   През тази нощ във Великобритания имаше силна гръмотевична буря. Една от светкавиците е ударила и летището.", "date": "2018.05.27", "title": "Мълния удари лондонското летище „Станстед“"}
{"url": "http://epicenter.bg/article/Ispanskite-vlasti-spasiha-408-migranti-v-Sredizemno-more/155343/7/0", "text": "Испанската морска спасителна служба съобщи днес, че през уикенда е спасила 408 мигранти, опитващи се да пресекат Средиземно море от Африка, предаде агенция „Франс прес“   Нейни съдове пресрещнали в неделя 5 малки лодки със 115 мигранти в Гибралтарския проток, а в събота приели още 293 души от 9 плавателни съда, съобщи БНР. Службата съобщи, че следи още три лодки със „значителен брой мигранти“ в тях, намиращи се в Алборанско море, източно от Гибралтарския проток.   Испания е дестинация №3 за мигрантите, опитващи се да достигнат Европа през Средиземно море, като техният броя е значително по-малък от пътуващите към Италия и Гърция.   Според Международната организация по миграцията над 22 400 души са пристигнали по море в Испания миналата година, почти 3 пъти повече отколкото през 2016 г. Над 220 души са загинали по този маршрут.", "date": "2018.05.27", "title": "Испанските власти спасиха 408 мигранти в Средиземно море"}
{"url": "http://epicenter.bg/article/Albantsi--sarbi-i-bosnentsi--Ne-iskame-v-ES--nie-shte-miem-mrasnite-chinii/155325/11/33", "text": "\"Ние ще мием мръсните чинии на ЕС\", \"Отсега сме европейци втора класа\", \"Цял свят знае, че не сме за ЕС\": стотици сърби, босненци, албанци реагират на статия на ДВ, цитираща коментари на германци за разширяването на ЕС.   Какво става, когато някой преведе на хората от Западните Балкани коментарите на германски читатели относно планираното разширяване на ЕС? Отговорът гласи: получава се вълна от отговори. Точно това се случи след като Дойче Веле обобщи и преведе мненията на германските юзъри, публикувани в новинарския сайт на германската обществено-правна телевизия АРД, по въпроса за приемането на Западните Балкани в ЕС. Поводът бе срещата на върха в София ЕС-Западни Балкани. От общо 49 коментара на германци под публикация по темата в www.tagesschau.de нямаше нито един, който да оценява положително преимането на страните от Западните Балкани. Тъкмо напротив. Юзърът Adeberg например бе написал следното: \"Европейският влак продължава пътуването си. Следваща спирка - Западните Балкани. А билетите плаща германският гражданин.\"     Редакцията на радио Б92 в Сърбия, което е една от най-популярните радиостанции с над 1,5 милиона юзъри, публикува статията на Дойче Веле на своя сайт. В продължение на два дни това беше най-коментираната публикация. И отново коментарите бяха изключително негативни. Така например юзърът srrrrrrrrrrdjan пише: \"Германия получава много повече от ЕС, отколкото дава. Именно по тази причина в цяла Европа се засилва влиянието на популистките партии, които призовават за съпротива срещу германските икономически и политически хищнически нокти. Германците помагат за развитието на Сърбия и Балканите, но не защото се чувстват свързани с нас, а защото искат да разширят влиянието си в нашите страни и да увеличат доходите си.\"   \"Ние не искаме в ЕС! И те - германците - не искат да ни пуснат\", пише юзърът 4Европеец в коментара си за най-четения сръбски новинарски сайт Блиц, който също публикува статията на Дойче Веле. А юзърът Боки пише следното: \"Нашите политици действат така, сякаш Европа е един голям банкет с много пиене и ядене. Но келнерите отдавна вече нe сервират допълнително. Първите вече получиха най-доброто, а Хърватия, България и Румъния обират трохите, защото закъсняха. Ние ще бъдем приети, за да събираме и мием мръсните чинии\". Юзърът Вида пък проявява разбиране за негативните коментари на германските юзъри. \"Ако бях германец, и аз щях да коментирам ситуацията по следния начин: Германците се дистанцират от нови, потенциално слаби членове.\" Читателят на Блиц Пера пише: \"Сърбите не искат да влязат в ЕС. Те и сега са по-добре. Защо им трябва да емигрират легално, за да работят в Германия или Франция, след като им е по-добре да работят на черно?\"   Юзърът Сви то знамо пише: \"На цял свят е ясно, че ние не сме за там. Само нашият диктатор (юзърът визира сръбския президент Александър Вучич) не иска да го разбере.\" Иван прави следното предложение: \"Нищо не може да се направи, след като не ни искат. Тогава трябва да позвъним на Путин и да му предложим да разположи балистични ракети на наша територия.\"     Материалът на Дойче Веле, който бе озаглавен \"Кой иска в ЕС?\", беше публикуван и във \"Vijesti\", най-популярния сайт в Черна гора. Под него четем коментара на Мрдало: \"От текста става ясно, че още отсега ни смятат за европейски граждани втора класа. А CRNOGORCI му отговаря: \"Нашият президент (Мило Джуканович) затова е тук, за да разсее техния скептицизъм. А що се отнася до германците - това са хора, които до обяд мразят себе си, а след обяд мразят целия свят.\" Юзърът Cheese е сигурен, че \"до 2025 година ЕС ще колабира или ще се свие до своите фискално консолидирани членове. Очевидно е, че идва краят на ЕС!\"   След срещата в София редакторът на Дойче Веле Кристоф Хаселбах заяви, че е \"илюзия, Западните Балкани да станат членове на ЕС. На страницата във Фейсбук на албанската редакция на Дойче Веле, която е посещавана от юзъри от Албания, Македония и Косово, един потребител с инициали Ц.Б. отговаря: \"Това не е илюзия. Милиони хора от Западните Балкани вече живеят в ЕС.\" Читател с инициалите Е.С. пък смята, че \"освен Германия и Франция, никоя европейска страна не заслужава да бъде член на ЕС.\" Юзърът К.Л. споделя резервите на много граждани на страните от Западните Балкани: \"Ние не бива да влизаме в ЕС, защото не сме конкурентоспособни. Присъединяването ни към ЕС ще бъде още по-лошо за нас, защото ще загубим и малкото независимост, която имаме сега.\"     В Босна и Херцеговина публикацията на Дойче Веле беше препечатана в сайта Nezavisne novine (\"Независими новини\"). Потребителят Dekan пише под нея: \"Ние пък не искаме повече ислямски фундаменталисти.\" В профила на босненската редакция на Дойче Веле във Фейсбук изпъква коментарът на един потребител с инициали Р.К.: \"Окей! Те не искат Западните Балкани. Това си е тяхно право. Защо обаче се възмущават и крещят до небесата срещу влиянието на Русия, Турция или Китай?\"   Потребителят И.С. е сигурен, че \"европейците никога не са се интересували от нас. С изключение на това: когато става дума за работна ръка.\" М.У. пък задава следния въпрос: \"Европейците могат да си позволят Хърватия, Гърция, България, Унгария и Полша. Те по-добри ли са от нас?\" М.Л. коментира скептично: \"Колко проблематични са Западните Балкани за ЕС показва фактът, че европейците са по-склонни да приемат милиони бежанци от Африка, Близкия изток и други страни без паспорти и документи вместо тукашните хора.\"  ", "date": "2018.05.27", "title": "Албанци, сърби и босненци: Не искаме в ЕС, ние ще мием мръсните чинии!"}
{"url": "http://epicenter.bg/article/Gen--Reshetnikov--Opredeleni-sili-v-Balgariya-izpolzvat-imeto-mi--za-da-plashat-grazhdanite/155345/11/34", "text": "Не е реалистично да се говори за влияние на на бившите руски служби върху българската политика, каза в интервю за bTV бившият ръководител на Руският институт за стратегически изследвания Леонид Решетников.   „Във вашата страна определени сили решиха да направят от мен един образ, който въплъщава заплахата. Използват това, за да плашат гражданите на България. Понякога дори ми е смешно да чета това, което пишат за мен”, допълни той.   Статутът на Македонската църква трябва да бъде решен чрез консенсус на всички православни църкви в региона, а не само от решение на Българската православна църква, каза още ген. Решетников. Той изтъкна, че църковните отношения трябва да се развиват според каноните.   – Познавам българските политици повече от анализите и материалите, които се публикуват. Лично не познавам чак толкова много български политици. – Изобщо не е реалистично. Това е един абсурд. Ние не работим така, както героите от криминалните романи. Когато приключих работата си в разузнаването и станах началник в аналитичния център на администрацията на президента, тогава имах редица срещи и с политици, и с журналисти, с политолози от много страни по света. Преди всичко те се стремяха към среща с нас. Във вашата страна определени сили решиха да направят от мен един образ, който въплъщава заплахата. Използват това, за да плашат гражданите на България. Понякога дори ми е смешно да чета това, което пишат за мен. Че пристигам в България, за да давам инструкции, че по редица международни въпроси давам съвети какво да се прави. Наскоро прочетох, че дори по църковни въпроси давам някакви съвети. Бих казал, че това е определен пробив. И сега всички ние очакваме посещението на премиера Бойко Борисов, който вече ще обсъжда с премиера ни, с президента на страната конкретни въпроси, свързани със сътрудничеството. – Вижте, това е движение на две страни, които вървят в една и съща посока. Президентът Радев пристигна, той искаше да се състои това посещение. Нашият президент го приема за пръв път без каквито и да е било предварително подготвени документи, договори, някакви декларации. За да може в края на краищата да се приключи с тази абсурдна ситуация. – Ние разчитаме сериозно, като се вземе на предвид, че България е парламентарна република и основният ръководител така или иначе е премиерът на страната. Биха могли да се проведат конкретни разговори за икономическото сътрудничество в енергийната област. Преди всичко така смятам, става въпрос за сътрудничество в газовата сфера. Имаме възможности, освен туризма, да развиваме и други насоки на икономическото сътрудничество.   – Може и трябва да бъде сигурно. Но аз не съм кой знае какъв специалист по тези въпроси, но смятам, че тя може да бъде майка в духовен смисъл, като авторитет, но без да нарушава каноните във взаимоотношенията в православния свят. Ако се тръгне в посока на нарушаване на тези канони, тогава можем да се окажем в ситуацията, в която се намира сега Македонската църква, тоест да се намира в изолация, в схизма, да не бъде признавана. Кому е нужно това? – Има, разбира се, но работата не е в заслугите. Трябва да се съберат всички православни църкви в Константинопол, Ерусалим, Антиохия, Грузия, Румъния, Албания и т. н. и Българската църква трябва да повдигне там въпроса за признаването на Македонската църква. Ако всички църкви  са на позиция, която поддържа признаването, въпросът ще се реши.  Но ако дори само една църква е срещу това – това са правилата им, това не са наши правила – ако някой е срещу това, въпросът ще бъде отложен. – Какво значи майка? Това са светски разговори на хора, които не са вярващи. Има православен свят и има православни канони и въпросите трябва да се решават именно в съответствие с тези канони. Между другото, доколкото знам, Руската православна църква предава палмата на първенството по този въпрос на Българската православна църква. – Точно това не знам. Сега Путин е в Петербург, дали ще се върне в Москва, или ще продължи да е в Сочи, не мога да ви кажа, но с голяма надежда очакваме премиера. Най-после тръгна. Трябва да развиваме отношенията си. Някои медии у вас пишат, че ние се стремим да откъснем България от НАТО. Никого не откъсваме, НАТО само̀ ще се разпадне, помнете какво ви казвам. – В скоро време. Може би дори, докато съм жив, а докато вие сте живи, 100% това ще стане. – Не вярвайте на тези журналисти, които пишат глупости. Аз много обичам България и не мога да живея без България...Много обичам и българите, и България, и историята, и културата, и природата – всичко. И вие заслужавате тази обич от руснаците, не само критика. Както и руснаците заслужават обич от българите, не само критика. – Смятам, че не трябва да отделяме една-единствена партия като наш съюзник. Познавам привърженици на развитието на тесните отношения и в партия ГЕРБ, и в социалистическата партия, и в „Атака”, и във ВМРО, във всички други партии, дори в СДС. Защото в България има демокрация, днес на власт е ГЕРБ, утре може да дойде БСП, на другия ден да дойде друга партия, а ние сме избрали една партия само. Това не е правилно, какво ще правим след това? – Точно така, с всички. – Това е смешно, това е весело. При нас също често се шегуват по този въпрос и има много вицове. Г-н Тръмп е един доста непредсказуем президент и ми се струва, че решенията, които взима, често са продиктувани от някакви емоционални моменти. Но в дълбочина в тези решения виждаме да стоят онези кръгове, които силно въздействат върху формирането на политиката на президента. В този смисъл бих отбелязал произраелските кръгове, тъй като за Израел Иран е идея фикс.        ", "date": "2018.05.27", "title": "Ген. Решетников: Определени сили в България използват името ми, за да плашат гражданите"}
{"url": "http://epicenter.bg/article/Kurioz--Kola-se-dvizhi-v-tsentara-na-Plovdiv-s-markucha-za-zarezhdane-na-benzin--video-/155341/3/0", "text": "Куриозен инцидент в Пловдив взриви социалните мрежи.   Лек автомобил, който е тръгнал от бензиностанция, без да бъде изваден пистолета от колонката,  беше заснет по пловдивския булевард „България“, предаде БТВ.   Според автора на клипа превозното средство потеглило от бензиностанция без  водачът да забележи, че пистолетът не е върнат на колонката. Дори при движение по улиците на града не забелязал откъртения маркуч.", "date": "2018.05.27", "title": "Куриоз! Кола се движи в центъра на Пловдив с маркуча за зареждане на бензин (видео)"}
{"url": "http://epicenter.bg/article/Trima-balgari-zaginaha-v-Ispaniya--vlak-udari-kolata-im-na-zhp-prelez/155352/3/0", "text": "Трима българи загинаха в Испания, след като автомобилът им е бил ударен от товарен влак на жп прелез близо до град Фонтанар, съобщи испанският вестник „Ел Паис”.   Според изданието българите временно са работили в страната и са се занимавали с бране на аспержи.   По думите на кмета на града Виктор Сан Видал прелезът е без бариери, а семафорът е работил.   В момента във Фонтанар най-малко 100 сезонни работници берат аспержи. Инцидентът е станал близо до мястото, където са работили останалите хора, допълва изданието.", "date": "2018.05.27", "title": "Трима българи загинаха в Испания, влак удари колата им на жп прелез"}
{"url": "http://epicenter.bg/article/Doncheva--Borisov-da-si-izyasni-pozitsiyata-za--quot-Belene-quot--koyto-v-ponedelnik-e-gyol--a-v-sreda---ne/155324/2/48", "text": "Премиерът Бойко Борисов трябва да обясни за какво отива в Русия и какво иска да направи с АЕЦ\" Белене\", който в понеделник е гьол, в сряда - обратното. Това коментира в събота ефира на БНТ Татяна Дончева, лидер на \"Движение България 21\". \"Никой не може да си позволи по високите нива да говори пет за четири\", допълни тя. В същото време, според нея, руснаците могат да моделират колкото искат Борисов, но не могат да си придвижат големите проекти на милиметър.   Темата с АЕЦ \"Белене\" може да има друго развитие, смята Дончева, и посочва, че при заявения интерес от страна на Китай по проекта, то така може да се разреши въпросът с доставеното и платено от България оборудване. \"Въпросите, свързани със съдбата на АЕЦ\"Белене\" или на газопровод, който да мине през България, няма да се решат с посещения на президента или премиера в Москва. Не виждам механизъм това, за което говорят, да се придвижва\", заяви Дончева.    Посещението на Румен Радев не е никакъв пробив, а е рутинно, задължително, то няма дълбок смисъл. Борисов отива там, за да не се обидят руснаците, защото и те са част от факторите, които го държат на власт, анализира тя.   Посочи, че няма никакъв синхрон между програмите на президента и премиера, причина за което са отношенията между двамата, основно по вина на премиера и неговия кръг. Според Дончева премиерът и неговото обкръжение се държат безобразно с президента. Това не е напрежение, това е физическа неприязън и нежелание да приемеш, че и президентът съществува, конституционно е уреден и има човек, който физически съществува на тази длъжност, посочи тя.   За нея това е липса на институционална култура. Кръгът на гербаджиите не признава друг освен Борисов и ГЕРБ, допълни тя. Президентът Радев трябва да има някаква външнополитически отношения, насреща няма хора, с които да ги съгласува. Като има такива отношения, няма да взима министри със себе си, това е повече от ясно, допълни тя след като при посещението в Москва нито един министър не беше член на делегацията на държавния глава.    ", "date": "2018.05.27", "title": "Дончева: Борисов да си изясни позицията за АЕЦ \"Белене\", който в понеделник е гьол, а в сряда – не"}
{"url": "http://epicenter.bg/article/Borisov-se-snima-s-prezidenta-na--Real-Madrid-/155326/2/0", "text": "Министър-председателят Бойко Борисов бе сред късметлиите, които успяха да изгледат на живо финала на Шампионската лига между Реал Мадрид и Ливърпул.   Премиерът е в Киев, като днес откри паметна плоча на Димитър Пешев, а вчера се срещна с украинския президент Петро Порошенко и министър-председателя на страната  Володимир Гройсман. Именно с двамата най-висши държавници на Украйна седна Борисов в ложата на стадион \"Олимпийски\", а за негова радост един от любимите му отбори Реал Мадрид вдигна трофея.   И там, в ложата, Бойко Борисов се засече с президента на Реал Мадрид Флорентино Перес и видимо доволен си направи снимка с него, с Петро Порошенко и  Володимир Гройсман, съобщава bTV.", "date": "2018.05.27", "title": "Борисов се снима с президента на „Реал Мадрид“"}
{"url": "http://epicenter.bg/article/Parvan-Simeonov--Balgariya-otchetlivo-zaviva-na-Iztok/155330/2/0", "text": "  През последните няколко седмици и месеци България отчетливо завива на Изток и съвпада с напрежението вътре в самия Западен блок – ЕС – САЩ. Това коментира пред БНР политологът Първан Симеонов. Това, че България се ориентира на Изток, може да се съди най-напред по позицията „Скрипал“, след това и по отварянето на темата АЕЦ „Белене“, както и по посещенията на най-високо ниво.   „Във вътрешнополитически план това най-ясно се изразява във факта, че се банализира антизападното говорене. Самият факт, че е възможна подписка за напускане на НАТО означава, че постепенно оста на въртене на българския политически процес се отмества леко на Изток. Това е в синхрон с проблемите между ЕС и САЩ, които проличават изключително много в казуса с т.нар. иранска сделка, и които проличават с предполагаемата позиция на Полша, която някак си контрастира на фона на ЕС. Всичко това, като че ли допълнително тласка Европа в неопределеност или по-скоро в орбитите на интересите на Русия в момента“, каза той.   Това, което премиерът Бойко Борисов печели като предимство, е, че в тази ситуация, когато Европа остава без ясните американски гаранции, той може да излезе в края на месеца с някакво ключово послание на тема европейско-руски отношения. Президентът Радев обаче спечели предимство пред Борисов, коментира Симеонов.   „Това, което направи с Турция. Струва ми се, че това се опитва да направи – да издейства на България специален статут в отношенията с Турция и в отношенията с Русия и да капитализира, евентуално, тази близост с Турция и близост с Русия, превръщайки я в коз за България и представяйки я като коз за ЕС. Дали това ще стане, ще покажат следващите години, но във всички случаи тава ще се хареса на вътрешните публики. Тук едно неочаквано предимство спечели президентът Радев – в тази тяхна своеобразна конкуренция. Предимството е, че Радев се представи като предвестник на всичко това, защото той пръв отиде“, добави той.   Няма съмнение, че има поизточняване, каза от своя страна анализаторът Харалан Александров. „Заходът е видим и вероятно той ще трябва да бъде разказан. Очакваме това да се случи след визитата на Борисов – най-интересното събитие, ще увенчае този интересен месец“.   Новината за срещата на Борисов с Путин дойде от Москва, когато в Русия беше президентът Румен Радев. „На 30 май очакваме работно посещение на премиера на България Бойко Борисов“, каза пред журналисти съветникът на руския президент Юрий Ушаков. Именно след срещата с него Путин обяви, че след няколко дни очаква и посещение на Борисов.   „По този начин руснаците печелят тактическо предимство“, коментира Александров. И продължи: „Оповестявайки първи тази среща те имат възможност да интерпретират в собствена ползва. Това очевидно е част от стратегията Кремъл в един момент, в който се случват няколко паралелни процеса. От една страна Русия е в подем, от друга е в упадък, което може да се каже и за ЕС и САЩ. В тези много сложни и противоречиви тенденции, това, което се случва според мен в умовете на българските политически елити, е, че се мобилизира рефлекс за това да си гарантираме, че няма да загубим възможността да поддържаме отношения с този толкова могъщ и влиятелен играч, още повече, че там връзките са стари, дълбоки и доста здрави. В някои случаи много трудни за развързване са тези възли, с които сме закачени за руската политикономика, тъй като там е трудно да разграничиш икономическия от политическия интерес, особено в областта на енергетиката. Това е, което според мен прави Радев. Той понесе много критика. Според мен беше несправедливо обезценено неговото усилие“.   Борисов плете друга мрежа, каза Александров по отношение на политиката и действията на премиера. „Той покрива много голяма международна територия. Сякаш се опитва, изплитайки като един чевръст паяк, в добрия смисъл, всичките тези връзки и отношения на приятелство и добросъседство с ясно заявеното обещание за лобиране и подкрепа на каузата за евроинтеграцията на Западните Балкани, някак си да стабилизира страната в един очевидно труден период, в който се случват големи тектонични размествания“, добави той.", "date": "2018.05.27", "title": "Първан Симеонов: България отчетливо завива на Изток"}
{"url": "http://epicenter.bg/article/Masovi-narusheniya-na-izborite-v-Galiche--BSP-pusna-4-zhalbi/155338/2/0", "text": "Общинска избирателна комисия - Бяла Слатина състави актове на членовете на подвижната избирателна комисия за нарушения по време на втория тур на кметските избори в с. Галиче. Това става ясно от публикуваните решения на сайта на ОИК-Бяла Слатина.   В ОИК-Бяла Слатина е постъпила жалба от представител на политическа партия Българска социалистическа партия. В жалбата се посочва, че подвижната секционна избирателна комисия извършва нарушение на изборния процес, което се състои в следното: При гласуване на един от избирателите, вписани в избирателния списък е допуснато да се пусне бюлетина, само с един поставен печат; Направен е опит да се извади бюлетина от урната; ПСИК е допуснала бюлетина да бъде предоставена на един от избирателите чрез трето лице, роднина на гласоподавателя. Работна група от трима членове на ОИК-Бяла Слатина е направила проверка на място, която е установила, че в един от домовете, където са били записани двама души от домакинството да гласуват с подвижна избирателна кутия, са подадени две бюлетини на един от двамата гласоподаватели, като едната е била за него, а другата за другото лице.   Работната група от членовете на ОИК-Бяла Слатина са дали указания на членовете на комисията да спазват правилата на изборния процес, а впоследствие председателят на Общинската избирателна комисия е съставил актове за нарушения на членовете на подвижната избирателна комисия.   С други свои решения ОИК-Бяла Слатина отхвърля като неоснователни три жалби на представители на същата партия за премахване на поставени в близост до избирателните секции агитационни материали, извозване на хора от съседни на с. Галиче населени места, за да гласуват в изборите за кмет и недопускане на представител на партия до дома на един от гласоподавателите, вписани да гласуват с подвижна избирателна кутия, съобщават от ОИК-Бяла Слатина.   На балотажа се явяват кандидатът на ГЕРБ Страхил Стоянов и на БСП Веселин Тушинов. На първият тур от вота миналата седмица Тушинов спечели 388 гласа, а Стоянов – 369.", "date": "2018.05.27", "title": "Масови нарушения на изборите в Галиче, БСП пусна 4 жалби"}
{"url": "http://epicenter.bg/article/Balgariya-se-sboguva-sas-Svetlin-Rusev-na-30-may/155340/2/0", "text": "Поклонението пред акад. Светлин Русев ще се състои на 30 май от 12 ч. в централното фоайе на Националната галерия - \"Квадрат 500\", съобщават от галерията.   Живописец с монументален размах, нечовешка енергия и удивителна работоспособност, общественик с изострена социална чувствителност, страстен колекционер на произведения на изкуството, акад. Русев беше енциклопедична личност с дълбоки познания и разностранни интереси - върхът, по който се равняват. За учениците си остава учителят, който безпогрешно разпознаваше и развиваше таланта им, разкриваше нови хоризонти и възможности пред тях, посочват от Националната галерия.   Умееше да отстоява каузи, каквото и да му коства това. Ярък творец и мислител, неуморен будител, чието мощно духовно присъствие и влияние се простират отвъд географските и времеви граници. Дори отвъд смъртта!, допълват от там.", "date": "2018.05.27", "title": "България се сбогува със Светлин Русев на 30 май"}
{"url": "http://epicenter.bg/article/Temenuzhka-Petkova--Boyko-Borisov-pravi-vissh-pilotazh-v-geopolitikata-na-Evropa-i-Rusiya/155342/2/0", "text": "„Премиерът Бойко Борисов е безспорен лидер и прави висш пилотаж в геополитиката на Европа и Русия“. Това коментира пред Канал 3 енергийният министър Теменужка Петкова   Тя бе категорична, че посещението на президента Румен Радев в Русия е дало сериозен тласък за работа на правителството на България. \"Правителството “Борисов 3” работи много целенасочено. Още в предишния кабинет на “Борисов 2” се работи активно и добре с руските партньори. През 2015 г. се проведе работна група в енергетиката. В началото на 2016 година се проведе междуправителствена комисия между България и Русия. Резултатите са налице по отношения на комуникацията с руското правителство“, каза Петкова.   По време на посещението на Радев в Русия, премиерът Медведев и президентът Путин заявиха, че очакват в Москва Бойко Борисов. „Този анонс е продиктуван от това, че в България има много ясно разделение на властите и изпълнителната власт е тази, която взима важните решения и носи отговорност. Това е поводът и основаната причина да тези реплики към президента Радев”, каза министърът на енергетиката.   Теменужка Петкова съобщи, че в Русия темата за “Български поток” не е обсъждана. Президентът Румен Радев е запознат с проектите, по които работи българското правителство: концепцията на изграждане на газоразпределителен център на територията на България, което предложение се ползва с изключителната подкрепа на Европейската комисия. За правителството е важно България да остане фактор на газовата карта на Европа.   Енергийната министърка обясни, че проектът “Южен поток” е спрян през юни 2014 година, заради нарушения в законодателството в областта на обществените поръчки и липсата на проведен търг за изпълнителен на този проект. Това е причината, която ЕК изтъкна в своя официална кореспонденция до българското правителство на Пламен Орешарски. „Всеки един проект и всяка една възможност, която ще доведе до сигурност на доставките, на диверсификацията, на енергийната сигурност на Европа е ясно осъзнат приоритет за всички, затова няма нищо изненадващо в позицията на канцлера Меркел“, посочи Теменужка Петкова.   Тя заяви, че разглеждаме руския газ безспорно като един от възможните източници за доставка на природен газ, наред с природния газ от Каспийския регион. Изпълнителната власт се надява дълбоко в Черно море да бъдат открити залежи от природен газ. Работи се активно по изграждането на интерконектора със Сърбия, а този с Румъния вече е факт. Всички тези проекти ще бъдат в основата на газоразпределителния център. Един от възможните варианти за либерализацията на природен газ е газта от Русия, допълни енергийният министър Теменужка Петкова.   Тя счита, че руските ни партньори са много добре запознати с условията, които има ЕК и знаят, че е в интерес на всички да се развива пазарът на природен газ и да има сигурност при доставките.     Темата, свързана с енергетиката, ще бъде основна по време на посощението на Бойко Борисов в Москва. Председателството на съвета на ЕС от страна на България е изключително предимство и опит. То безспорно е успешна, а отзивите от него са отлични. В София се проведе историческа среща на върха за Западните Балкани. Премиерът Борисов е безспорен лидер и неговият глас се чува навсякъде. Никой не трябва да подлага на тези успехи на съмнение, защото звучи комично, когато някой като Корнелия Нинова се опитва да омаловажава резултатите на Борисов.   Според Теменужка Петкова, премиерът Борисов е доказал по безспорен начин, че това, което се случва е висш пилотаж в международната политика, той може да се справи смело с всяка една задача.   България винаги е подкрепяла политиката на ЕС и е стояла рамо до рамо с европейските партньори. Този процес оказва влияние върху икономическата политика на целия ЕС и Русия, заяви Петкова. „АЕЦ “Белене” стои много отдавна като централна тема в българската електроенергетика. Дошло е време да се вземе прагматично решение, заяви Теменужка Петкова. Ситуацията в момента е коренно различна. Между 2012 година и сегашния момент има много сериозна разлика.   През 2012 година нямаха отговор въпросите как ще се развие арбитража, ще има ли опция да бъдем осъдени. В момента ситуацията е следната: притежаваме площадка за АЕЦ “Белене”, в нея са инвестирани 1,3 млрд.лв. пари на българските данъкоплатци, имаме оборудване специално за този проект и вече е платено и доставено на площадката.   Теменужка Петкова обясни, че е внесла предложение в парламента, което предвижда възможността да бъдат възобновени дейностите по търсене на възможност за реализация на АЕЦ “Белене” при ясни параметри – без държавна гаранция, без дългосрочен договор за изкупуване на електрическа енергия и чрез отделяне на активите и пасивите на проекта в отделна компания. Очаква се Народното събрание да се произнесе по тази важна тема.", "date": "2018.05.27", "title": "Теменужка Петкова: Бойко Борисов прави висш пилотаж в геополитиката на Европа и Русия"}
{"url": "http://epicenter.bg/article/Biznesmen-na-GERB-prati-sluzhitelite-si--quot-da-opravyat-quot--vota-v-Galiche/155346/2/0", "text": "Лидерът на ГЕРБ в Бяла Слатина Стефан Терзийски изпрати свои служители да гласуват в Галиче. Кандидатът за кмет на БСП Веселин Тушинов публикува видеа, в които хора от \"Ета тв\", собственост на Терзийски, са се строили пред секциите.   Говори се, че служителите на кабелната от години са \"подвижен вот\" за ГЕРБ в  района,  пише „Дума“ .   Местните направо наричат Терзийски \"собственик\" на депутата Красен Кръстев и на кмета на Бяла Слатина, тъй като те изпълнявали всичките му нареждания. Подвижната секция, председателствана от бащата на гербаджията Кръстев, вчера бе глобена от ОИК за нарушения.   Част от \"външните\" избиратели са се вмъкнали в избирателната секция през задния вход на училището, където се намира. Ситуацията пък се развива пред погледа на пиещия наблизо кафе депутат от ГЕРБ Кръстев. \"Регистрирани са в Галиче преди 6 месеца. Докараха ги да гласуват тук. Един тръгна да се бие с мен, за да не ги снимам\", разказа пред медиите застъпникът Венцислав Николов. Появиха се и сигнали, че се влиза по къщите, за да се дават наставления как да се гласува. ОИК пък трябва да се произнесе по обвинение, че не се опазва тайната на вота в подвижната избирателна секция. ОИК в Бяла Слатина състави актове на членовете на подвижната избирателна комисия за нарушения на втория тур. Сигналът бе от БСП - за гласуване само с един печат, опит да се извади бюлетина от урната, пускане на глас от трето лице, роднина на гласоподавателя.   Галиче избираше кмет между Тушинов и Страхил Стоянов от ГЕРБ. В още три населени места кандидати на БСП водеха след първия тур.", "date": "2018.05.27", "title": "Бизнесмен на ГЕРБ прати служителите си \"да оправят\" вота в Галиче (видео)"}
{"url": "http://epicenter.bg/article/Karadaya-v-Ruen--Gord-sam--che-imame-sila-da-otstoyavame-pravata-i-svobodite-na-vsichki-grazhdani/155348/2/0", "text": "Днес в с. Руен, община Руен, пристигна председателят на ДПС Мустафа Карадайъ заедно с ръководството на ДПС и ПГ на ДПС за да отбележат 39-та годишнина на общината и паметта на жертвите на т.нар. \"възродителен процес”.   \"В нашата родина живеят различни етноси, които изповядват различни религии. Затова ние добре знаем смисъла на думата толерантност. И никой не може да ни я отнеме.“ С тези думи се обърна към събралите се председателят на ДПС Мустафа Карадайъ. \"В месец май си спомняме за грозните случаи през 89-та и се изпълваме с различни чувства и емоции, но нито една от тях не е омраза, не е разделение, не е противопоставяне.“ бе категоричен той.   \"Още 1990 г. ние очертахме пътя за развитие на нашата Родина. Почетният ни председател д-р Ахмед Доган 90-та година каза, че мястото на България е в ЕС, но пътят за ЕС минава през НАТО. И това днес е факт. Ние сме горди, че това стана по време на управлението на ДПС. Това е потвърждение за огромния принос на ДПС по пътя на евроатлантическото развитие на България.“ заяви лидерът на ДПС.   Изпитвам гордост от това, че имаме силата и каузата да се борим за нашата свобода, да отстояваме правата и свободите на всички граждани, заяви Мустафа Карадайъ и продължи \"Изпитвам и преклонение пред всеки един, който носи тази кауза в сърцето си.“   Карадайъ каза още, че ДПС получава огромна подкрепа от либералните си партньори в Европа за отстояването на правата и свободите и демокрацията в България и на Балканите. \"Ние сме дали свидни жертви в името на правата и свободите и демокрацията. За съжаление днес в нашата родина демокрацията е в опасност и ние сме длъжни да пресечем всяка опасност пред демокрацията“, призова председателят на ДПС.   \"Ние можем и трябва да бъдем на висотата на 89-та година, когато бяхме единни и докарахме демокрацията в нашата Родина. Единни и мощно да защитим демокрацията в България, на Балканите и Европа”, заключи лидерът на ДПС.   На възпоменателния митинг присъстваха зам.-председателите на ДПС Ахмед Ахмедов, Филиз Хюсменова, Хасан Азис и Янко Янков, зам.-председателят на ПГ на ДПС Халил Летифов, евродепутатът Неджми Али и др.", "date": "2018.05.27", "title": "Карадайъ: Горд съм, че имаме сила да отстояваме правата и свободите на всички граждани (видео)"}
