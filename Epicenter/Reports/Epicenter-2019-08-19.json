{"url": "http://epicenter.bg/article/Prezidentat-Radev-shte-udostoi-balgarski-voennosluzheshti-s-visshe-ofitsersko-zvanie/190638/2/0", "text": "Президентът и върховен главнокомандващ на въоръжените сили Румен Радев ще удостои български военнослужещи с висше офицерско звание. Това съобщиха от прессекретариата на държавния глава.    На церемония от 14.00 часа в Гербова зала на „Дондуков“ 2 държавният глава Румен Радев ще удостои военнослужещи с висше офицерско звание.    Със свой указ президентът и върховен главнокомандващ на въоръжените сили назначава полковник Стоян Шопов на длъжността „Командир на 2-ра механизирана бригада“. Държавният глава ще го удостои с висше офицерско звание „бригаден генерал“.    Румен Радев назначава полковник Станимир Христов на длъжността „Директор на дирекция Операции и подготовка“, като го удостоява с висше офицерско звание „бригаден генерал“. ", "date": "2019.08.19", "title": "Президентът Радев ще удостои български военнослужещи с висше офицерско звание"}
{"url": "http://epicenter.bg/article/Goreshtinite-nastapvat--maksimalni-temperaturi-shte-sa-mezhdu-29-i-34-gradusa/190643/2/0", "text": "Слънчево ще е времето днес, малко облаци ще има след обяд в планините.    Максимални температури ще са между 29 и 34 градуса, според прогнозата на НИМХ.    Над планините ще е слънчево, след обяд ще се развие незначителна купеста облачност. Ще духа слаб, по билата до умерен североизточен вятър. Максимална температура на височина 1200 метра ще е около 22, а на 2000 метра – около 15 градуса.    Над Черноморието ще е слънчево. Ще духа до умерен източен вятър. Максимални температури на въздуха: 27 и 30 градуса. Сред вълните до 2 бала термометрите ще се качат до 27 градуса. Температурата на морската вода е 25°-27°. Вълнението на морето ще бъде 1-2 бала.    От утре температурите тръгват нагоре и в края на работната седмица ще са между 32 и 37 градуса.", "date": "2019.08.19", "title": "Горещините настъпват, максимални температури ще са между 29 и 34 градуса"}
{"url": "http://epicenter.bg/article/Poslanik-Ema-Hopkins-razyasni-kak-Velikobritaniya-shte-napusne-ES-na-31-oktomvri/190671/2/0", "text": "В неделя в „Сънди таймс“ публикува документ според който Великобритания ще бъде засегната от \"недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия\". Това показват документи на британското правителство (т .нар. „Операция Yellow hammer“).    Нейно превъзходителство Ема Хопкинс, посланик на Великобритания у нас от 2015 година, коментира пред БНР прогнозите, оповестени в изданието, които говорят за забавяния на трафика под Ла Манша заради митнически проверки, връщане на твърдата граница между Северна Ирландия и Ирландия, поскъпване на лекарствата, горивата и т.н.    „Това, което докладва \"Сънди таймс\", отразява сегашната, актуалната работа на британското правителство по въпроса за споразумението и трябва да ви кажа, че много внимателно и прецизно се разглеждат всички аспекти, не само на търговията, но и на всичко останало, за да сме сигурни че действаме по начин, който може да бъде предсказуем. Естествено, че никой не знае точно какви условия ще се появят, но ние бихме искали да предотвратим всеки възможен лош резултат, защото действително това, което е необходимо, е да консултираме и бизнеса, и индивидите за това как да действат. Освен това е необходимо едно вторично законодателство, което да обвие в правилна рамка всичко, което ще се прави\", заяви тя.    Посланик Хопкинс не очаква обрат по темата „Брекзит“ заради проучването на в. \"Индипендънт\", че само 34% искат премиерът Джонсън да осъществи Брекзит без споразумение на 31 октомври, а 49% го призовават или да отложи, или изцяло да отмени Брекзит, или да проведе нов референдум по темата: „Нашето правителство, което сега е оглавявано от Борис Джонсън, много ясно подчерта, че на 31 октомври ние напускаме, излизаме от Европейския съюз със или без сделка. Естествено, че е за предпочитане да го напуснем със сделка, но смятаме, че това е един въпрос, който трае вече доста дълго време“.  ", "date": "2019.08.19", "title": "Посланик Ема Хопкинс разкри как Великобритания ще напусне ЕС на 31 октомври"}
{"url": "http://epicenter.bg/article/Kmetat-na-Kresna--Horata-si-izklaha-prasetata--kade-ot-strah--kade---prez-salzi-/190674/2/0", "text": "Служители на Областна дирекция “Безопасност на храните”-Благоевград започнаха дезинфекция в кочините и задните дворове на стопаните от гр. Кресна, отглеждащи свине. Миналия понеделник в р. Струма в Кресна бе открито мъртво прасе, три дни по-късно пробата се оказа положителна за Африканска чума, предаде кореспондентът на БГНЕС за региона.    Даден бе срок до неделя за клане на 135-те регистрирани прасета.    „Както виждате положението в Кресна е спокойно, в събота и и неделя хората си изклаха прасетата, къде със страх, къде със сълзи на очите, работата е свършена на 90 процента, оказаха се към 160, каза пред БГНЕС кметът на Кресна Николай Георгиев. Според него все още няма ясни доказателства, че в Кресна има огнище на африканска чума, а прасето е подхвърлено, смятат в градчето.    „Все още полицията и прокуратурата работят по случая, това е\" завърши кметът Георгиев.  „Тръгваме два екипа с две коли, прибираме карантията, подготвяме се за дезинфекция, това ще стане във всеки един двор, надявам се до 2-3 дни да свършим в Кресна“, каза д-р Атанас Григоров от ОДБХ-Благоевград.    Той каза, че са подготвени да умъртвяват прасетата, ако това не са сторили стопаните им, но се надява да не се стигне до там. А след приключването в Кресна се захващат с 10-километровата зона, където ще се извършват прегледи на прасетата, но препоръчват на хората да си ги заколят.    „Вчера заклах три прасета, не са болни, ако са нямаше да ядат, и аз ядох от месото, но не съм чумав, няма чума, целта е да се ликвидира домашният ни бизнес“, каза Методи Кесев от Кресна.", "date": "2019.08.19", "title": "Кметът на Кресна: Хората си изклаха прасетата, къде със страх, къде - през сълзи!"}
{"url": "http://epicenter.bg/article/Kaloyan-Metodiev-e-noviyat-shef-na-kabineta-na-Rumen-Radev/190677/2/0", "text": "    Д-р Методиев заема мястото на Иво Христов, който стана евродепутат.    Методиев е член на Стратегическия съвет към президента, създаден през март.                         ", "date": "2019.08.19", "title": "Политологът Калоян Методиев е новият шеф на кабинета на президента Радев"}
{"url": "http://epicenter.bg/article/Smetishteto-na-Svishtov-otnovo-gori--obyaviha-bedstveno-polozhenie-/190679/2/0", "text": "Кметът на Свищов обяви бедствено положение в града. Причината е, че сметището през нощта отново се е самозапалило в дълбочина, съобщи кметът Генчо Генчев, предаде bTV.    То се намира на около 10 км от града. Огънят и димът застрашават вилната зона на Свищов. На помощ са пристигнали екипи на пожарната от Плевен, Белене, Горна Оряховица и Полски Тръмбеш, земеделски производители също са се включили в гасенето. Голяма част от град Свищов беше обгазена в събота вечерта.   Сметището се запали за първи път миналата седмица. То е разположено на площ от 50 декара и на места достига дълбочина от 20 метра.", "date": "2019.08.19", "title": "Сметището на Свищов отново гори, обявиха бедствено положение "}
{"url": "http://epicenter.bg/article/Stotina-romi-opitaha-da-blokirat-glavniya-pat-Silistra---Shumen/190683/2/0", "text": "Стотина роми, жители на квартал \"Карото\" в село Калипетрово, Силистренско, се опитаха да блокират главния път Силистра - Шумен в организиран протест. Намеренията на събралите се бяха осуетени от полиция.    Ромите имаха разрешение да изразят исканията си само около пътя, без да възпрепятстват движението. Два са основните проблеми, предизвикали недоволството - почти 30-годишният режим на водата в квартала и лошата и неподдържана също от години инфраструктура. Неформални лидери на общността поискаха независима експертна комисия да оцени и изкаже мнение по проблема с водоподаването в квартала и големите загуби на вода. Ромите поискаха пред тях да се явят представители на Общината и ВиК, за да дадат обяснения за несгодите им, при условие, че всички, според тях, си плащат данъците и таксите.    Служители на ВиК присъстваха на протеста, но отказаха да се срещнат с абонатите си, което предизвика буря от ругатни и желание за блокиране на пътя. Нелицеприятни изрази бяха отправени и към местното общинско ръководство, което посещавало квартала само преди избори. Сериозното полицейско присъствие, водено от ръководството на силистренската дирекция не позволи да се стигне до саморазправа и инциденти. Някои от местните лидери обещаха да финансират пътуване до столицата на цялото население на квартала, където то да изрази недоволството си. В момента в квартала живеят около 750 души, напомня Новини.бг. ", "date": "2019.08.19", "title": "Стотина роми опитаха да блокират главния път Силистра - Шумен"}
{"url": "http://epicenter.bg/article/Yordanka-Fandakova-proveri-remonta-na-bul-Prezident-Linkaln-/190687/2/0", "text": "Приключиха ремонтните дейности и е отворена за движение връзката на бул.“Президент Линкълн“ с Околовръстното шосе в кв.“Овча купел“, съобщиха от пресцентъра на столичната община.   Днес кметът на София Йорданка Фандъкова провери ремонта на бул.“Президент Линкълн“. Изпълнява се полагане на последния слой асфалтова настилка в част от северното пътно платно. На бул. „Президент Линкълн“ се извършва рехабилитация. Работи се на етапи. Ремонтира се трасето от пресечката при ул. \"Карл Трънка\" до ул. \"Зеленика\" при метростанцията, която се изгражда в момента.    Общата дължина на булеварда е 4, 2 км. Извършва се подмяна на асфалтовата настилка на пътните платна, изграждат се тротоари. Предвиден е и ремонт на улично осветление.    Подменят се антипаркинг колчетата по цялата дължина на двата тротоара. Всички пешеходни пресичания са с понижени бордюри и тактилни плочи в помощ на хората с увредено зрение. Нови светофарни уредби ще се поставят на трите регулирани кръстовища.    Едновременно с ремонта на настилката по бул. \"Линкълн\" се подменя и подземен колектор на „Топлофикация“.    Обектът се изпълнява от „ГБС- Инфраструктурно строителство“.  ", "date": "2019.08.19", "title": "Йорданка Фандъкова провери ремонта на бул.“Президент Линкълн“"}
{"url": "http://epicenter.bg/article/Marin-Markovski--Pedofilite-ne-se-prevazpitavat--Kastratsiya-e-imalo-v-Srednovekovieto/190650/3/0", "text": "Базата данни в МВР е от хора, извършили престъпление. Има ли престъпление, има и следи. България от цветя на розите, е станала страна на вампирите. Много грозни престъпения се извършват. Има една особена жестокост на убийците. Тя показва какво те мислят за жертвите. Съдебните медици нямат никаква техника, но имат опит, старание и знание. Това каза адвокат Марин Марковски по НТВ. При убийство става въпрос за замяна на доживотна присъда с лишаване от свобода. Съдът ще го осъди на доживотна присъда, но законът го задължава автоматически да го замени с лишаване от свобода. Може да бъде помилван след 20 години с молби до президента. Има 60 души, които търпят доживотна присъда. \"Момата\" казва, че е очаквал да не получи доживотна присъда и затова е убил жертвата си. В затворите се събират по трима-дядо, баща и внук убийци. Има престъпници, които излизат на два крака, но не са човешки същества. Все пак осъдените ще живеят, ще ядат кюфтенца за празник, но това дете няма да вземе чантичката си за първия учебен ден.   Мартин е направил зверство. Педофилите са полово извратени. Това е начин на сексуалното общуване. Педофилите не се превъзпитават. Кастрация е имало в Средновековието. Кастрацията не е разумна в България. В Германия, ако педофил се съгласи на кастрация, не ходи в затвора. Педофилията не винаги е свързана с насилие.   Това е въпрос на психиатрия. В Сърбия допуснаха доживотна присъда без замяна.", "date": "2019.08.19", "title": "Марин Марковски: Педофилите не се превъзпитават. Кастрация е имало в Средновековието"}
{"url": "http://epicenter.bg/article/Dnes-shte-stane-yasno-koy-e-podal-oferta-za-stroezha-na-AETs--quot-Belene-quot-/190637/4/0", "text": "Изтича срокът за кандидатстването за стратегически инвеститор за строежа на АЕЦ „Белене”.    Очаква се оферта от „Росатом”. До момента е предоставено заявление за стратегически инвеститор от китайската и корейската ядрена корпорация.    Останалите две оферти са за предоставяне на оборудване – от „Фрам атом” и „Дженерал електрик”.    Не се изключва възможността стратегическите инвеститори да се обединят с някои от тези, които искат да представят оборудване.", "date": "2019.08.19", "title": "Днес ще стане ясно кой е подал оферта за строежа на АЕЦ \"Белене\""}
{"url": "http://epicenter.bg/article/Emil-Karanikolov--/190682/11/0", "text": "                        - Не мога да кажа, че статистиката ни радва. Бихме се зарадвали, ако достигнем европейския стандарт на работните заплати в България. Но, когато има добри новини за България, трябва да ги отразяваме. Ето защо, ще започна по-отдалече: 2008-а е рекордният износ на България – малко над 30 млрд. лв. за цяла година. До момента благодарение на работниците и бизнеса нас успяхме само за първите 6 месеца на 2019-а. да имаме около 28 млрд. лв. Ще имаме възможност до края на годината да реализираме рекордни нива, въпреки някои проблеми в търговските отношения около нас и в световен мащаб. Вицепремиерът Томислав Дончев беше заявил, че икономиката на България се променя. И това е благодарение на бизнеса, който става все по-добър, по-конкурентен и по-активен на пазарите. Тук влизат не само продажба на стоки, а и на услуги, които предоставяме в IT сектора, в автомобилопроизводство, електротехника, горива. Ние сме малък пазар, преди изнасяхме ресурс, сега произвеждаме стоки, които носят по-висока добавена стойност. Новините са положителни, но знаем, че има още много работа.      - Банално звучи, но от 30 години всеки казва, че от много ниско начало сме тръгнали. Да видим кога са се вдигали заплатите: 90-те години бяха свързани с банковия фалит, бяхме в тежка икономическа ситуация – нямаше как да се вдигат доходите или ако се вдигат – то е било минимално. В този период ние, българите, не знаехме къде отиваме - от пазарна в планова икономика, никой не ни и посъветва как минем прехода от една икономическа система в друга. После дойде абсолютно сгрешената приватизация до 2001 г. Не казвам, че одържавяването е грешка. Избраната система на работническо-мениджърски дружества беше сгрешена у нас. Тя е ползвана по света, но там, където е имало вариант да се намери за партньор стратегически инвеститор, докато в България за сметка на работническо-мениджърските дружества не се допускаха стратегически и финансови инвеститори. Идеята бе, че работниците ще работят, но те не могат да осигурят пазар, докато стратегическият инвеститор го осигурява. Така ние разпродадохме активи на българската икономика по грешен начин, надявайки се, че работниците ще оправят или развиват тези дружества, но всъщност активите им не стигнаха до работниците. Бяха нарязани много дружества, бяха спрени много производства. Все пак имаше и положителни моменти - през 2004 и 2008 заплатите се вдигаха.      - Критичната ми оценка се отнася за периода до 2001-2002 г. Много грешки са направени, над 50% от държавните предприятия са били раздържавявани без ясни правила. От тогава има нов закон за приватизация, който регулира процеса. Преди това се е допускало всяко ведомство да прави процедури без уеднаквени типове и ясни стратегии. Имало е по 7-8 сделки на ден, докато по мое време имахме толкова за година.      - Не мога да кажа. Не знам дали е можело да бъде по-добре или по-зле.      - Вижте как в Чехия са си върнали собствеността върху земята - възстановили са я, но по никакъв начин не са дали възможност да бъде раздробена на малки парчета, както се случи у нас. В момента българското земеделието страда от това, че не могат да се обособят големи терени - възстановени са земи на много хора, които не се грижат за тях. Връщането на земята е трябвало да стане така, че собствениците, които не искат да я обработват, да могат да получават пари от тази земя, управлявана по някакъв начин от държавата или от големи стопанства по подобие на бившите ТКЗС. Вероятно и други грешки сме правили. Но има и положителни неща за този период – вече сме член на ЕС и НАТО, спазваме директивите на ЕС, дори повече от други страни, дисциплинирани сме, продължаваме да следваме демократическите ценности.      - Нормално е, защото вече не може да има равни по доходи. Може би в началото всички са очаквали да сме европейци, по смисъла на това да живеем по европейски стандарт. Да, далече е от нас, но малко по малко се доближаваме да тези нива. Ето, забелязва се ръст на работната заплата от 8-12%. Дори в публичния сектор. Ако продължим с този темп, ще достигнем европейски стандарти много преди тези 40 години, каквато е прогнозата. Иначе като ценности и разбиране ние сме европейци, винаги сме били в Европа.      - Млади и опитни хора напуснаха България да търсят нещо по-добро, не зная дали са го намерили. При анализ ще се види, че при много държави-членки на ЕС от Западна Европа също има изтичане на мозъци в други посоки. Това движение на хора и стоки се отнася за цяла Европа.      - Да, проблем е, решението му трябва да се обвърже с дигитализацията. Ако ние съумеем да намалим обема на работната ръка – тоест човешкият труд да се замени с машини и така намерим начини заплатите на работниците да се увеличат, смятам, че ще бъдат осигурени и повече работници. По темата за дигитализацията - мисля, че бизнесът я развива добре, особено при големите производства и износ. Забелязва се, че все по-малък процент хора напускат България. Знаете, че преди 5-6-7 години броят им е бил от 14 до 20-30 000. Според справка от миналата година напускащите са повече от връщащите се с около 3000 човека.      - Важно е, че всички разбраха, че няма как да има икономика без наука и образование. Когото и да попитам, защо затвориха техникумите, всеки казва, че е голяма грешка. Държавата абдикира от науката и образованието. Дали го е направила с цел или не – бяхме абдикирали. Затова основен приоритет на това управление е образованието, повече пари за наука, за учители, нови механизми за обучение, за развитие на предприемачеството - нещото, което ни липсва, не сме научени. Осъзнаването, че образованието е важно във всички сфери, е водещото.      - Бих отговорил с въпрос: Какво се случва в плановата икономика? Държавата планира средства, ресурс, работна ръка. Какво е пазарната икономика? Бизнесът. Държавата казва, че няма да прави бизнес, но ще регулира, контролира, ще извършва процеси или ще подава ръка там, където е нужно, но бизнесът е водещият – той трябва да бъде предприемачът, да е креативен. Ние бяхме свикнали 45 години всичко да е държавата. Отдавна вече не е така.      - Сега сме водещи в IT сектора, в автомобилния сектор. Намираме мястото си през последните 30 години. Досега се лутахме. Вече узряваме. Важни са математика, езици, производство, инженери.      - Той говори за т.н. „икономика на ищлеме”. Много често инвеститори идваха заради евтината работна ръка и когато тя стане по-скъпа, затварят и се местят някъде другаде. България трябва да излезе от този стереотип. Инвеститори не бива да идват у нас, заради евтина работна ръка, а заради квалификация, икономически интерес. Трябва да спрем да даваме. Не бих казал, че България е с най-евтината работна ръка. Изравнение са параметрите с ЕС. Трябва да работим за квалификация и преквалификация. Колкото си по-квалифициран, толкова по-висок е жизненият ти стандарт. Няма държава без наука и образование.      - Към момента сме в процедура с \"Фолксваген\". Когато започнахме в края на 20017- началото на 2018, изпратихме писма до двете компании с предложение за стратегическо партньорство. Към момента сме в тази процедура. Не би било коректно да се работи по един и същи момент с няколко партньора.      - Ние сме приятели, но и конкуренти с всички страни около нас. Това не е единствената инвестиция, която ще отиде другаде. Сигурен съм, че всички страни около нас правят всичко, за да привлекат такива инвестиции. Това е опит. Ако не бъдем избрани, няма да е положително за мен. Но фактът, че \"Фолксваген\" остана само с две дестинации, дори с две локации, означава, че България има капацитет и потенциал. Оттук-нататък ние ще продължим да работим, това не е единствената възможна инвестиция, подчертавам.      - В момента са прекъснати, тъй като сме в процедура. Не е добре на два стола да бъдем. Има интересни инвестиции в региона като цяло. България е с висок потенциал да привлече голяма инвестиция.      - Имаше посещение преди няколко дни с цел оглед на няколко терена и на бизнес климата в България.      - Не мога да коментирам думите му. Водим преговори, включително и с Южна Корея. Дори в момента в министерството има среща с представител на южнокорейския бизнес.      - Работят всички експерти, не само от Агенция за насърчаване на инвестиции, а представители на почти всички министерства, на голяма част от общините, за които има интерес. Кметовете оказват пълно съдействие. Колегите от АПИ също. Министерство на енергетиката и Министерство на финансите - по отношение на държавните помощи. Искам да благодаря на всички тях. Имаме екип от около 100 човека. Разговорите с Фолксваген ни научиха, създадохме интересен и подготвен екип. Това се вижда при разговори с други инвеститори, които търсят готовността на България за инвестиране.      С инвестиции за милиард и повече – с двама. Правим всичко възможно, това е амбиция на абсолютно всички в управлението. България е атрактивна.      - С макроикономическата, финансовата и политическа стабилност. Това са нещата, които се гледат. В момента България има доста висок рейтинг, в тази част на света ние сме с един от най-високите кредитни рейтинги.      - Работата на един инвеститор е да си намери най-подходящите локации и хора за работа. Не мислете, че в другите страни около нас по селата не е такава картинката. България не е лоша държава, обезлюдяването е голям проблем. Но не мога да кажа, че ако някой се разходи в България, няма да я хареса. Но те не са дошли да се разхождат, а да правят бизнес.    -   - Продължава да разглежда България. Мисля, че и към момента има негови експерти, които разглеждат България.      - Проучва бизнес средата.      - Да не преча на бизнеса. Няма да забравя първата си среща с бизнеса - попитах ги какво да направи министерството, те казаха, че най-важното е държавата да не пречи. Всичко друго е с цел да се подобри бизнес климатът, индустриалните зони. Индустриалните зони вървят изключително добре, за първи път миналата година излязоха на печалба – 4 милиона и половина. Смятам, че тази година ще е повече. Пред процедури сме за инвестиции на самите индустриални зони в инфраструктура. Работим с екипа на Томислав Дончев по законодателство за индустриалната зона. Сега процедурите са тежки – идва инвеститор, взима евтин имот в земеделска земя, той сменя предназначението, минава една година, след това иска от държавата път до нея, чака година, изгражда се път, но никой не го ползва. Трябва да изградим индустриални зони, високотехнологични. Ще има развитие, за да може да се съсредоточим върху терени, където инвеститорът идва и направо започва своето производство.      - Това са предварителни данни. През 2017 г. се говореше, че има драстичен спад на инвестициите, защото са били 1 млрд. и 300 млн. Така, че прогнозите на БНБ са предварителни, подлежат на 15-месечна корекция. Инвестициите за 2017 г. след последния анализ са 2 млрд. и 300 млн. Средното ниво пък е милиард и 300 млн.. По предварителни данни за 2018 г. инвестициите са1 милиард и 700-800 милиона. Не считам, че има срив. Ако влезете на сайта на БНБ и извадите данни за последните 10 години, ще разберете, че последните 2 години, включително и настоящата, са изключително благоприятни за инвестициите у нас.      - Не смятам, че такъв разговор трябва да се направи без участието на бизнеса и на синдикатите. Това е нещо, което рано или късно ще стане. Когато дам добро предложение за икономиката, то се приема от всички парламентарнопредставени сили. Трябва това да стане постоянен диалог, но идват местни избори, после ще дойдат нови. Обществото трябва да поиска такъв дебат за бъдещето на страната. Обществото иска само по-високи доходи, не се дават предложения за развитие на сектори или сегменти на икономиката. Може би е правилно, работа е на политическите партии да инициират такъв дебат. Има вече такива сигнали, че това е належащо, но въпросът е досега защо не е направено. Инициирайте го вие - медиите имате тази власт. Ще се отзова веднага на поканата ви. Сигурен съм, че много от традиционните партии ще дадат положителни предложения.      - Пак казвам, че имаме цели на това управление – първата е наука и образование, премахване на административните тежести. Каквото и да бъде предложено, основните неща ще са тези.      - Дебат само на ниво политически партии е обречен на неуспех. Не съм сигурен, че самият бизнес може да си представи какво ще се случи до 2-3 години, камо ли до 2050 г. Не сме в планова икономика, бизнесът е водещ. 80% от хората, заети в икономиката, имат за работодател бизнесът. Трябва да се вслушаме и да търсим механизми за улеснение на тяхната работа, да търсим кадри, които ще посрещнат предизвикателствата, да дадат една добра основа. Това е бъдещето. Българският бизнес е конкурентен, гъвкав и се учи, показва го и ръстът на износа.      - За търговските отношения. България е малка икономика, ако има сътресения в световен мащаб или при европейски сили, това ще се отрази на нас. Към момента има такива сигнали, но не мога да кажа, че влияят. Сега сме на 4-5 място по ръст, а съм сигурен, че можем да подтикнем и по-добри резултати. Трябва да бъдем гъвкави, може би кризата от 2008-2012 научи бизнесът да бъде предпазлив. Това ме притеснява. Другото са пенсионерите – длъжници сме на тези хора. В тази посока трябва да се работи повече, те са направили много за България, а не съм сигурен, че сега живеят достойно. Според мен пенсиите трябва да се повишат или поне социалните помощи за хора в неравностойно положение.    -   - Това са държави, по-близо до ЕС, по-близо до пазарите като обем. Може би е проблем на образованието, но ние сме абдикирали от своите пенсионери. Парите, дадени на пенсионери, пак ще се върнат в нашата икономика. Мисля, че сериозно трябва да обърнем внимание на пенсиите. Говорили сме за това и с г-н Сидеров.      - Енергетиката не ми е сила. Когато слушам експерти от едната крайност до другата, се обърквам, представям си какво е за гражданите. Трябва да е ясно, че към момента сме купили техника, която трябва или да реализираме, или да забравим. Ако ще реализираме проект, без той да струва нещо на държавата, аз съм „За“. Ако ще се дават допълнителни средства, трябва да се помисли дали е наложително. Ако икономиката работи с тези темпове, отварят се нови и се разширяват съществуващи предприятия, електроавтобуси и т.н., рано или късно България ще се нуждае от още една такава. Или вече се нуждае. Но не бива да ни струва нищо повече оттук нататък. Не бива да се дава повече в АЕЦ \"Белене\", ако не е рационално и ако обществото не го приеме. Ако ще даваме пари за нещо, което след 10 години, няма да го има, не е целесъобразно.      - Звучи интересно особено за проект на територията на България. Но нека изчакаме. Срещал съм се и с други инвеститори, имащи интерес, те са изключително интересни.", "date": "2019.08.19", "title": "Емил Караниколов: \"Фолксваген\" не е единствената възможна голяма инвестиция за нас"}
{"url": "http://epicenter.bg/article/Blyaskava-premiera-na--quot-Turandot-quot-/190680/6/0", "text": "На 19 август от 21 часа ще бъде представена премиерата на „операта „Турандот“ от Джакомо Пучини. Спектакълът е част от афиша на десетото издание на  „Опера в Летния театър –Варна 2019“ и  ММФ „Варненско лято“.   Заглавието е копродукция с Parma OperArt – Summer Reggia Opera Festival. След реализацията на постановката през месец юли на фестивала \"Реджо ди Колорно\" в Италия, публиката на Опера в Летния театър ще види за първи път \"Турандот\" на българска сцена.   За Варненската опера е чест да представи своите солисти от най-висока класа за всички роли: Турандот -  Димитринка Райчева, Калаф  – Валерий Георгиев,   Лиу – Илина Михайлова, Тимур – Деян Вачков. Диригент Лоренцо Бизари, Италия. Режисьор Еди Ловальо.    Операта е създадената по едноименната пиеса на Карло Гоци. Китайският приказен сюжет вдъхновява Джакомо Пучини да създаде последната си творба. По желание на самия Пучини, след смъртта му по неговите скици операта е довършена от неговия ученик Франко Алфано.    Финал на десетото издание на „Опера в Летния театър – Варна 2019“ ще сложи традиционната Оперна гала на 22 август. Диригенти Борислав Иванов и Кръстин Настев. В заключителния  концерт на оперното лято по традиция участват солисти, оркестър и хор на Държавна опера Варна, които ще представят богата и пъстра програма от световната музикална съкровищница.       ", "date": "2019.08.19", "title": "Бляскава премиера на \"Турандот\""}
{"url": "http://epicenter.bg/article/OON--V-sveta-ima-70-miliona-bezhantsi---nay-golyam-broy-sled-Vtorata-svetovna-voyna/190636/7/0", "text": "Бежанците в света достигнаха 70 милиона, което е рекорден брой след Втората световна война, предаде ДПА, като се позова на Върховния комисариат на ООН за бежанците.    Хората бягат от войни, преследвания и последици от глобалното затопляне, съобщи германският клон на ВКБООН в декларация, публикувана днес, ден преди Световния ден на хуманитарната помощ, който се отбелязва утре.    Хуманитарната организация \"SOS детски селища\" съобщи, че 12 000 деца са убити или ранени през 2018 г. Хиляди са били отвлечени и вербувани като деца войници, стотици хиляди са били тежко травмирани. Най- много убити и ранени деца има в Афганистан - 3062, в Сирия - 1854 и в Йемен - 1698.    \"А това са само известните случаи. Мрачното число вероятно е много по-голямо\", посочва в декларацията Тереза Нгиги, главен психолог на \" SOS детски селища\". \"Съобщенията от последните седмици за убити и ранени деца в Сирия, Йемен и Судан показват, че страданията на децата в райони на войни и конфликти продължават през 2019 г.\", добави тя.", "date": "2019.08.19", "title": "ООН: В света има 70 милиона бежанци - най-голям брой след Втората световна война"}
{"url": "http://epicenter.bg/article/Putin-zaminava-za-Frantsiya--Sreshta-se-s-Makron-na-sredizemnomorski-ostrov/190639/7/0", "text": "Президентът на Русия Владимир Путин заминава днес на работно посещение във Франция. Той ще се срещне с Еманюел Макрон в южната лятна резиденция на френския държавен глава Брегансон, предаде ТАСС, като се позова на пресслужбата на Кремъл.    На средиземноморския остров двамата ще обсъдят състоянието на двустранните отношения в политическата, икономическата, търговската, културната и хуманитарната област. Путин и Макрон ще обърнат внимание също на тези като Сирия, Либия, Украйна и иранската ядрена програма.    В делегацията, придружаваща президента на Русия, са външният министър Сергей Лавров, президентският помощник Юрий Ушаков, говорителят на Кремъл Дмитрий Песков и руският посланик в Париж Алексей Мешков. Френската делегация ще бъде също толкова малобройна. След преговорите между делегациите двамата държавни глави ще разговарят на четири очи, съобщи ТАСС.", "date": "2019.08.19", "title": "Путин заминава за Франция. Среща се с Макрон на средиземноморски остров"}
{"url": "http://epicenter.bg/article/Moda-i-diamanten-blyasak-za-final-na-Summer-Fashion-Weekend-/190685/10/0", "text": "Стотиците гости на Marina Dinevi се насладиха на световна и българска мода и ефектно шоу в последната гала вечер от лятното събитие Summer Fashion Weekend.   На фона на яхтеното пристанище Дара Екимова озвучи цялата Марина с ангелския си глас и най-новото си парче Sagapao. Младата певица смени няколко атрактивни визии на сцената от Evgeniya Borisova Haute Couture и италианския бранд WOLM.    Моделите на Ивет Фешън за поредна вечер бяха в стилистиката на световните модни ревюта, благодарение на коафьорите на Balmain и представителите от Selena ES и топ гримьорите на Guerlain.   Дефилетата стартираха с любимия бранд на световните знаменитости Sherri Hill, благодарение на официалните представители за България от Сватбен център Брилянтин, които показаха бляскава колекция дамски официални тоалети.  Италианската марка WOLM представи ексклузивна колекция дамски и мъжки облекла, като на сцената се разходиха редица гост-модели мъже и известни личности.   Водещите на събитието Елица Стойчева и Златина Иванова също бяха облечени от италианския бранд. В света на красотата, ръчната изработка и детайлните елементи ни потопи модният бранд Amarine.  Вечерта продължи с красивото модно дефиле на тюрбаните на Севдалина Дякова и Sevi by Sevdalina D. Певицата Nelita излезе с модел на бранда с музикално изпълнение по време на ревюто.   Младият дизайнер Фатих Осман презентира своята най-нова колекция на марката си Faith in Fatih. Неподражаемите Соня Атанасова и Силвана Данаилова от Princess Fashion Studio, представиха модния шик на фееричните си тюлени рокли, които заплениха гостите развени от морския бриз в залива на Свети Влас.   За финал на вечерта лондонският дизайнер Marvin Nonis представи селекция от дамски и мъжки облекла в характерния за него елегантен стил и музика. Секунди след последното модно дефиле сцената избухна с блясъка на милиони диаманти, когато на нея се качиха атрактивните танцьорки на Code Fashion Party лейбъла.   Zlatina Dimitrova зад пулта и воклите на Nelita на сцена, заредиха гостите с настроение за гала афтъра във Fly Arena Club. На път за клуба публиката мина през магазина на Goto Jewellery and Diamonds, за да проверят дали са спечелили истински диамант на дъното на чашата си вино от MH Wine.    Атракцията на вечерта бе акостиралата огромна луксозна яхта само на метри от сцената, която се превърна в съвършен фон на модните ревюта.   Събитието уважиха собствениците на Марина Диневи Динко и Данчо Диневи,  Стефка Костадинова, Ива Екимова,  проф. Любомир Стойков, бизнесменът Людмил Стойков, собственикът на MDL Group Илияна Алипиева, банкерът Петя Славова, адвокат Камелия Рускова, бизнесдамите Ралица Хофстетер,   Мирела Ненчова, Виктория Кесаровска и Грети Гарсия,  коафьорът Борислав Сапунджиев - Урсула, Елена Тихомирова - Мис България 2000 , собственикът на Planet Club  Владимир Вишански,   Мисис Баба Дони Чачова, Мисис България Милена Шаркова и редица представители на бизнес и светския елит.   Фотограф : Емил Колев ", "date": "2019.08.19", "title": "Мода и диамантен блясък за финал на Summer Fashion Weekend "}
{"url": "http://epicenter.bg/article/Tramp--Ideyata-za-zakupuvane-na-Grenlandiya-e--quot-strategicheski-interesna-quot--no-ne-top-prioritet/190640/7/0", "text": "Американският държавен глава Доналд Тръмп съобщи, че вицепрезидентът Майк Пенс ще бъде негов подгласник и в кандидат-президентската надпревара през ноември догодина, когато Тръмп ще се бори за втори мандат, предаде Ройтерс, цитирана от БНР.    \"Много съм щастлив с Майк Пенс\", каза Тръмп пред репортери в щата Ню Джърси. Междувременно той коментира и търговския спор с Хуауей. Американският президент заяви, че не желае Съединените щати да имат бизнес отношения с китайската компания. Поводът за коментара му станаха медийни публикации от миналата седмица, в които се твърдеше, че американското министерство на търговията смята да удължи срока на разрешителното на технологичния гигант да купува компоненти от американски фирми, за да може да обслужва своите клиенти. През май Вашингтон включи Хуауей в черен списък с аргумента, че дейността й противоречи на националната сигурност.    Междувременно Тръмп обвърза протестите в Хонконг с търговските преговори с Китай. Той призова китайското правителство да не използва насилие за потушаване на анти-правителствените демонстрации в Хонконг:    \"Мисля, че ще бъде много трудно да се договорим, ако използват насилие. Имам предвид ако се случи друг инцидент, подобен на този на площад Тянанмън. Много ще е трудно, ако има насилие. Аз съм президент, но това е отвъд мен. Ще има големи политически настроения, ако не направя нещо.\"    Тръмп потвърди, че неговата администрация е проучвала шансовете да купи Гренландия от Дания и че островът представлява \"стратегически\" интерес, но не е топ приоритет.    \"Дания фактически притежава Гренландия, ние сме много добри съюзници. Пазим Дания, така както и голяма част от останалия свят, така че идеята се появи и аз я определих като стратегически интересна, ще поговорим малко с тях, но не е номер 1 в списъка.\"    По-рано икономическият съветник на Белия дом Лари Къдлоу потвърди, че президентът Доналд Тръмп иска да помисли за възможността да купи Гренландия, въпреки изявлението на правителството на полуавтономната територия на Дания, че тя не е за продан, предаде Асошиейтед прес. Къдлоу каза пред телевизия Фокс, че не може да предскаже какво ще се случи, но нарече Гренландия стратегическо място с много ценни минерали. Американските военни от години разполагат с военновъздушната база Туле в Гренландия - най-северната американска база. Тя е част от глобалната мрежа радари и други сензори, които издават предупреждения за балистични ракети и осигуряват наблюдение на космическото пространство, посочва АП.    Датската министър-председателка Мете Фредериксен потвърди, че Гренландия не е за продан, предаде ДПА. При пристигането си на арктическия остров тя посочи пред репортери, че \"Гренландия не е датска, а гренландска. А относно съобщенията, че президентът на САЩ е проявил интерес да купи Гренландия, Фредериксен каза: \"Силно се надявам, че това не е било сериозно\". ", "date": "2019.08.19", "title": "Тръмп: Идеята за закупуване на Гренландия е \"стратегически интересна\", но не топ приоритет"}
{"url": "http://epicenter.bg/article/Puskat-dvizhenieto-po-stolichniya-bul---Balgariya--/190641/2/0", "text": "Движението по столичния бул. „България“ се възстановява от днес.    Продължава работата по тротоара към южното платно и по моста към бул. „Витоша“. Той трябва да е готов до 15 септември. Тази година бе ремонтиран основно участъкът от бул. „Черни връх“ до бул. „Акад. Ив. Гешов“, а миналата – от бул. „Акад. Гешов“ до бул. „Гоце Делчев“.  От днес до 23 август се скъсява маршрутът на трамвайна линия № 11 от кв. „Илиянци“ до депо „Красна поляна“.    Разкрива се временна автобусна линия № 11-ТМ с маршрут: ж.к. „Западен парк“ (крайна станция на автобусни линии № 72 и 77), ул. „Западна“, ул. „Суходолска“, ул. „Кубан“, бул. „Възкресение“, бул. „Никола Мушанов“, бул. „Овча купел”, бул. „Цар Борис III“, ул. „Александър С. Пушкин“, пл. „Знаме на мира“. Автобусите ще спират на всички съществуващи автобусни спирки по маршрута.    До тази дата се забранява и влизането на пътни превозни средства по южното пътно платно на ул.„Искърско шосе“ в участъка от ул. „Туше Делииванов“ до ул.„Илия Бешков“, като движението се извършва двупосочно по северното пътно платно на улицата в същия участък.    За същия период от време се изместват спирките на автобусни линии №№ 10, 14 и 88 на ул. „Искърско шосе“ в участъка от ул. „Туше Делииванов“ до ул. „Илия Бешков“.", "date": "2019.08.19", "title": "Пускат движението по столичния бул. „България“ "}
{"url": "http://epicenter.bg/article/Zapochva-prinuditelnoto-umartvyavane-na-prasetata-v-Kresna-/190644/2/0", "text": "Институциите започват принудително умъртвяване на прасетата в Кресна. Става дума за над 130 животни. За момента не ясно дали някои от стопаните са убили доброволно прасетата си.    Напрежението в Благоевградско започна, след като в края на миналата седмица във водите на река Струма беше открит трупа на заразено с чума прасе. Местни смятат, че заразеното животно е изхвърлено нарочно. Оплакват се също, че 300 лева компенсация за отгледано прасе, са недостатъчни.", "date": "2019.08.19", "title": "Започва принудителното умъртвяване на прасетата в Кресна "}
{"url": "http://epicenter.bg/article/Sliven-v-traur-za-ubitoto-7-godishno-momichentse-v-selo-Sotirya/190646/2/0", "text": "Сливен днес е в траур в памет на 7-годишното момиченце, което почина, след като бе пребито и изнасилено в село Сотиря.    Малката Кристин бе намерена под един от мостовете на 15 август и бе откарана в болница, където почина.    За извършването на престъплението бе задържан 21-годишният Мартин Трифонов, който е направил пълни самопризнания, включително - че е бил под влиянието на алкохола. Срещу него са повдигнати три обвинения - за блудство, за изнасилване и за убийство.    Кметът на Сливен Стефан Радев, който обяви 19 август за ден на траур призова извършителят да бъде наказан с цялата строгост на закона и увери, че общината е в готовност да окаже всяка необходима помощ, включително финансова и психологическа. Общината ще поеме разходите за погребението.    Днес от 17 ч. в Сливен започва мирен протест в подкрепа на опечаленото семейство.    Очаква се също днес следобед окръжната прокуратура да поиска от съда постоянна мярка за неотклонение „задържане под стража“ на Трифонов. Той в момента е под охрана в болницата в Сливен, където бе откаран, след като беше прострелян в крака при залавянето му.", "date": "2019.08.19", "title": "Сливен в траур за убитото 7-годишно момиченце в село Сотиря"}
{"url": "http://epicenter.bg/article/Arnaudova--Martin-Trifonov-e-prebil-7-godishnoto-momiche-s-kamak/190647/2/0", "text": "\" , разкри говорителят на главния прокурор  \"  Твърди, че под влиянието на алкохол е извършил действията. Това обаче не го оправдава. \", допълни още Арнаудова.   Нямаме данни за ненавременна намеса на медицинския екип, добави тя. Към момента се окомплектоват материалите по делото. Събрани са първоначални доказателства, които са достатъчни да обосноват авторството на престъплението, съобщи    По информация на наблюдаващия прокурор, днес прокуратурата очаква да получи по факс експертна справка от ДНК-специалисти от София. Те са присъствали на място в деня на убийството, като от първите изследвания на биологичните материали на местопроизшествието е изолиран ДНК-профил на Мартин Трифонов.  Съдът ще прецени в зависимост от състоянието на обвиняемия къде ще бъде разгледана мярката. Трифонов все още се намира в болница, където в събота бяха повдигнати обвинения. Те са за убийство на малолетно дете по особено жесток начин, за изнасилване и за блудство.   Задържаният е направил пълни самопризнания според неговите възприятия, каза още прокурор Белева. Той осъзнава какво е направил.  Мартин Трифонов бе задържан на 16 август след мащабна акция на полицията.    Три етноса живеем в Сотиря - общо 2800 души. Около 2220 роми, 500 българи и останалото са турци. Не разделям населението, всички сме едно. Важното е да има сигурност. Нещата са изтървани от държавата.  Това каза   пред камерите на Нова телевизия.  \"Мартин Трифонов не е жител на Сотиря. Той живее във вилна зона, а пазарува от нашето село\", допълни кметът.  \"В селото няма напрежение, всички сме обединени\", каза Георгиев.  \"Спекулация е, че семейството не може да си позволи погребение\", коментира Георгиев.  В Сливен днес е обявен Ден на траур, в 17 часа пред сградата на общината ще има бдение в памет на детето, организирано в социалните мрежи. Хората ще настояват за справедлива присъда.", "date": "2019.08.19", "title": "Арнаудова: Мартин Трифонов е пребил 7-годишното момиче с камък"}
{"url": "http://epicenter.bg/article/Po-pokana-na-Ekaterina-Zaharieva-za-parvi-pat-v-Balgariya-pristiga-yordanski-vanshen-ministar/190649/2/0", "text": "По покана на вицепремиера и министър на външните работи Екатерина Захариева за първи път в България пристига йордански външен министър. Айман Сафади, министър на външните работи на Хашемитското кралство Йордания, ще бъде на посещение у нас от 19 до 21 август.    Екатерина Захариева ще приеме министър Сафади в МВнР на 20 август 2019 г. за разговор на четири очи в 9:40 ч., а в 10:05 ч. ще се състоят пленарни разговори между двете делегации.    В 11:00 ч. в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти.    Екатерина Захариева и Айман Ал-Сафади ще дадат изявление пред медиите в 11:20 ч.    Екатерина Захариева беше на посещение по покана на Айман Сафади в Йордания през декември 2018 г. Двамата министри са се срещали и в рамките на различни международни форуми в последните месеци - на Европейския съюз и Лигата на арабските държави, на срещата за Близкия изток в Дъблин, в ООН.    Йордания е ключов партньор на България, на Европейския съюз и НАТО в региона на Близкия изток. Стокообменът между България и Йордания за първите 4 месеца на т.г. възлиза на 9,7 млн. долара като в сравнение със същия период на 2018 г. бележи ръст от повече от 21 на сто. За 2018 г. двустранният стокообмен възлиза на стойност 25,2 млн. долара. ", "date": "2019.08.19", "title": "По покана на Екатерина Захариева за първи път в България пристига йордански външен министър"}
{"url": "http://epicenter.bg/article/Na-79-godishna-vazrast-pochina-Zhorzh-Ganchev--/190653/2/0", "text": "На 79-годишна възраст почина Жорж Ганчев.  След 10 дни щеше да наврърши 80 години.   Починал е българският политик, многократно кандидат за президент, народен представител, основател и председател на Българския бизнес блок Жорж Ганчев.     \"   Известният общественик и политик е роден на 29 август 1939 година. Родното му име е Георги Ганчев Петрушев.  През младостта си се изявява като спортист - шампион на България по фехтовка, играе баскетбол в „Академик“, София. Следва в Националната спортна академия при Ференц Магяр (Модьор).    Между 77-88-а година се изявява като режисьор и сценарист, продуцент в киното и театъра в Англия и САЩ. След 90-та година става един от учредителите на СДС.    Председател е на Националното патриотично обединение (НПО), учредено през 2004 г. НПО участва в новата Коалиция на розата, която на парламентарните избори през 2005 г. не успява да събере 4 от гласовете, за да бъде представена в парламента.    На президентските избори през 2016 г. се кандидатира за президент от Християн-социалния съюз, заедно с Кольо Парамов.   През последните години Жорж Ганчев се превърна и в част от екипа на телевизия „Евроком“ като автор и водещ на предаването „При Жорж“, където срещна зрителите с емблеми на българската политика и култура.   Ще запомним Жорж Ганчев с изключителното му живо и вдъхновяващо присъствие, галантност, жаждата му за живот и за творене.  ", "date": "2019.08.19", "title": "На 79-годишна възраст почина Жорж Ганчев"}
{"url": "http://epicenter.bg/article/Veselinov--Nyama-da-se-razgranichim-ot-upravlenieto--nyama-da-iskame-i-novi-ministerski-mesta/190654/2/0", "text": "Веселинов с коментар за състоянието на управляващата коалиция и убийството в Сотиря    Диалогът в управляващата коалиция трябва да започне. Трябва да има преглед на свършените и несвършените неща. Има неща, които вървят и такива, които не вървят на добре. ВМРО веднага след евроизборите настоя за изпълнение на управленската програма. Това заяви заместник-председателят на ВМРО Искрен Веселинов пред камерите на Нова телевизия.    \"Няма да се разграничим от управлението, няма да искаме и нови министерски места\", каза още той.    \"Искахме максимално обединение на патриотите. Няма да спираме наши хора по населените места за общо явяване на изборите с \"Атака\", дори го поощряваме\", допълни Веселинов.    \"Надяваме се, че ще създадем стойностна алтернатива за кмет на София\", разкри зам.-председателят на ВМРО, попитан на балотаж между Фандъкова и Манолова кого би подкрепил.    \"Вече сме внасяли промените за съкратеното съдебно следствие. Ще внесем отново предложения след ваканцията\", коментира той .    \"Химическата кастрация звучи екзотично, но в много държави в ЕС тя се прилага, за да се намали нагонът и по този начин агресията\", завърши Искрен Веселинов по темата за убитото и изнасилено от 21-годишния Мартин Трифонов 7-годишно момиченце в Сотиря.", "date": "2019.08.19", "title": "Веселинов: Няма да се разграничим от управлението, няма да искаме и нови министерски места"}
{"url": "http://epicenter.bg/article/Sidi-za-sluchaya-v-Sotirya--Tozi-chovek-tryabva-da-lezhi-v-zatvora-dozhivot-i-da-bade-himicheski-kastriran/190655/2/0", "text": "Да бъде премахнато съкратеното съдебно следствие, което води до намаляване на присъдите при тежки престъпления, за да не се превърне и убийството на 6-годишното дете в Сотиря в поредния случай от дългата сводка с престъпления, извършени от маргинални субекти – това се иска в позиция на ВМРО, разпространена вчера.   Пред БНР Александър Сиди, депутат от Обединените патриоти и член на Националното ръководство на ВМРО, коментира:   „За съжаление този брутален случай в село Сотиря ще се превърне в поредния случай, в който извергът, който извършва това престъпление, ще бъде наказан и ще се възползва от съкратеното съдебно следствие, уверен съм, защото дори и утре да променим закона, той ще може да се възползва от по-леките условия, които са били в предишния. Трябва обаче оттук нататък да спрем. Трябва да бъде премахнато съкратеното съдебно следствие при тежки умишлени престъпления срещу личността“.   В предаването \"Преди всички\" по \"Хоризонт\" Сиди припомни случая в Русе от миналата година и по-отдавнашния случай в Стара Загора, когато убийци на млади жени се възползваха от съкратеното съдебно следствие, за да намалят присъдата си. Предложение за отпадането на съкратеното следствие вече е било отправяно, изтъкна политикът:   „Ние сме част от управлението, но сме по-малкият партньор и обикновено дневния ред на събранието се диктува по-скоро от някакви други, по-скоро моментни ситуации – нещо, което бързо трябва да бъде случено, и за такъв тип промени не остава време, защото те трябва да бъдат направени със сериозен дебат. Не може просто така да променим закона, в крайна сметка има логика и в съкратеното съдебно следствие“.   Според ВМРО извършителят на убийството в Сотиря и подобен тип насилници трябва да бъдат кастрирани химически. Сиди изтъкна, че това се случва „в доста държави по света и това е метод, по който да бъде спрян един такъв насилник, сексуален да извършва отново такива посегателства“. Политикът обобщи позицията си за станалото в Сотиря:   \"Този човек трябва да лежи в затвора доживот, без право на замяна, каквото наказание не би могло да му се наложи, ако има съкратено съдебно следствие, и трябва да бъде химически кастриран, за да не продължава каквито и да било деяния оттук нататък, защото, в един момент би могъл да излезе в отпуск и да извърши поредното такова посегателство\".   Депутатът се надява Концепцията за несоциализираните общности на вицепремиера Красимир Каракачанов „да бъде точка първа в дневния ред на правителството“ през новия политически сезон, който започва през септември.   „За да сработи обаче, на нея в също ѝ трябва време. Тя не е магична пръчица и в момента, в който я приемам, съответно всички несоциализирани групи изведнъж да променят своя начин на живот. Трябва ѝ време да сработи и затова не би трябвало да се бавим“.   Политикът заяви, че не може да коментира заявеното от Валери Симеонов на Петрова нива, че предстоят сериозни промени в коалиционните взаимоотношения на „Обединени патриоти“ с ГЕРБ. Той припомни, че вицепремиерът Каракачанов е обещал още в началото на политическия сезон да има разговор с ГЕРБ относно тава какво е свършила управляващата коалиция до момента.   ВМРО и НФСБ са обсъждали възможности да участват заедно на местните избори на определени места.  ", "date": "2019.08.19", "title": "Сиди за случая в Сотиря: Този човек трябва да лежи в затвора доживот и да бъде химически кастриран"}
{"url": "http://epicenter.bg/article/-Morsko-konche--sabra-shahmatisti-ot-6-darzhavi-/190656/2/0", "text": "141 състезатели между 5 и 16 години от България, Русия, Турция, Северна Македония, Украйна и Казахстан участват в 44-то издание на Международния детски турнир по шахмат „Морско конче”.   Събитието бе открито от председателя на „Българска федерация по шахмат 1928” и народен представител Васил Антонов на 17 август в Национална спортна база „Спорт Палас”, к.к. „Златни пясъци”. Това съобщиха от пресцентъра на БСП.   „Морско конче” е турнирът, който се е утвърдил като добра школа и възможност за натрупване на опит сред младите шахматисти”, заяви Васил Антонов и отличи с плакет за цялостен принос към играта главния организатор Коста Ангелов - международен майстор по шахмат, световен шампион по решаване на задачи, основател на ВШК „Георги Даскалов” и треньор.   От „Морско конче” са започнали израстването си редица световноизвестни днес шахматисти, сред които гм Антоанета Стефанова, гм Маргарита Войска, гм Веселин Топалов, гм Васил Спасов, сестрите Полгар.   Преди 10 години в него са участвали настоящите европейски отборни шампионки при девойки до 18 години - гросмайстор Нургюл Селимова, международен майстор Габриела Антова и кандидат-майстор Надя Тончева. Те присъстваха на откриването на 44-то издание на турнира. Васил Антонов им подари златни коронки, които да им напомнят за успеха от Чехия през месец юли тази година.   Президентът на БФШ 1928 връчи плакети на техните треньори и мениджъри - Живко Жеков и Стефан Стойнов. „Морско конче” продължава до 23 август. Турнирите ще са в 7 кръга. Състезателите са разделени във възрастови групи до 8, 10, 12, 14 и 16 години при момичетата и при момчетата.", "date": "2019.08.19", "title": "„Морско конче“ събра шахматисти от 6 държави "}
{"url": "http://epicenter.bg/article/Ekspert--Minimum-45-dni-shte-otneme-vazstanovyavaneto-na-mosta-na-AM--quot-Struma-quot--v-posoka-Kulata-/190657/2/0", "text": "Работна група от Университета по архитектура строителство и геодезия обследва пораженията по колоните на моста на АМ „Струма“ след пожара миналата седмица. Инженер Димитър Назърски, който е член на тази работна група, сподели за БНР:  „Изпитванията започнаха. В общи линии ние имаме за задача, както се казва, да поставим диагнозата на болния, след което тези данни от проведените изпитвания ще бъдат предоставени на проектантите на мостовото съоръжение, които ще предприемат своите конструктивни мерки за възстановяване на проектната носимоспособност, надеждност и дълготрайност.    Има няколко колони, на които бетонът, а респективно и армировъчната стомана, са засегнати по-тежко от пожара. Очевидно температурата е минала 800 градуса. За щастие в гредовата система на моста това топлинно въздействие е по-слабо, но все пак и там ще продължим да изследваме.    Проблемната ситуация е силно изразена в колоните по посока към Кулата. Другите са в по-добро състояние. Както и да се погледне, тъй като има технологични моменти и трябва да се работи изключително прецизно и точно, моето скромно мнение е, че минимум месец и половина, а може би два ще отнеме (възстановяването) на този мост, който е по посока към Кулата“.    Назърски прогнозира в предаването \"Преди всички\" по \"Хоризонт\", че движението в посока София ще бъде пуснато по-скоро, „може би в рамките на 2-3 седмици“.", "date": "2019.08.19", "title": "Експерт: Минимум 45 дни ще отнеме възстановяването на моста на АМ \"Струма\" в посока Кулата "}
{"url": "http://epicenter.bg/article/Edno-ot-ognishtata-na-pozhara-mezhdu-selata-Lukovo-i-Rebrovo-se-e-vazobnovilo-/190658/2/0", "text": "Пожарът край Своге е локализиран. Все още има отделни огнища, по чието изгасяване се работи. Няма пострадали хора, но огънят е унищожил между 30 и 40 декара растителност. Засегнати са и три изоставени къщи в района,  предаде БНР. Изясняват се причините за възникването на огъня, като сред версиите е и умишлен палеж.    През нощта дежурни екипи на пожарната следяха останалите тлеещите огнища. Сигналът за горящи сухи треви беше в неделя подаден следобед.    На мястото бяха изпратени пожарни екипи, които предприеха действия за погасяване на огъня, навлязъл и в част от гористата местност.   ", "date": "2019.08.19", "title": "Пожарът край Своге е локализиран "}
{"url": "http://epicenter.bg/article/Zapochva-uchenie-na-Spetsialnite-sili-na-SASht-i-Evropa-u-nas-/190662/2/0", "text": "Съвместна българо-американска подготовка с участието на формирования от Силите за Специални операции на Българската армия и армейската авиация от Сухопътните войски на САЩ в Европа стартира у нас на 19 август и ще продължи до 25 август, съобщиха от министерството на отбраната.    В нея ще участват до 250 военнослужещи от 68-ма бригада Специални сили с необходимата екипировка и оборудване и до 30 военнослужещи с до 5 вертолета UH-60 „Black Hawk“ от армейската авиация на Сухопътните войски на САЩ в Европа.    По време на съвместната подготовка ще бъдат изпълнени парашутни скокове в района на летище Чешнегирово.    За целите на подготовката се очаква вертолетите от състава на армейската авиация на Сухопътните войски на САЩ в Европа да се пребазират в нашата страна в периода 17-19 август 2019 г.    Целта на съвместната българо-американска подготовка е да се повишат уменията на военнослужещите от Силите за Специални операции за изпълнение на парашутни скокове от вертолет и оперативната съвместимост между участващите сили и средства при изпълнението на съвместни задачи.", "date": "2019.08.19", "title": "Започва учение на Специалните сили на САЩ и Европа у нас "}
{"url": "http://epicenter.bg/article/Lyubomir-Kyuchukov--Naprezhenieto-v-Severna-Irlandiya-narastva--ima-opaseniya-za-novi-kravoprolitiya/190667/2/0", "text": "Ако Борис Джонсън е премиер към 31 октомври, най-вероятно ще има Брекзит без договор. Това заяви в студиото на БНТ Любомир Кючуков от Института за икономика и международни отношения.    „Причината е парламентът. Има своеобразно противопоставяне между правителството и парламента в момента. Ако за нещо има достатъчно сериозно болшинство в британския парламент, това е против напускането без договор“, каза още бившият зам.-външен министър.    \"Излизането без споразумение означава излизане без правила. Най-вероятно ще има някакво взаимно съгласие да се следват част от договореностите, поети едностранно, но във всеки един момент в едностранен порядък тези правила могат да бъдат променени от всяка една от двете страни. Брекзит без договор за Северна Ирландия означава въвеждане на граница. Отпадането на границата беше едно от условията за мир в Северна Ирландия. Напрежението там нараства. Има много сериозни опасения, че може отново да има кръвопролития там, може отново да се постави въпросът за стабилността на Северна Ирландия. Това ще означава също проблеми с Шотландия\", анализира още експертът.    По думите му Брекзит е симптом за по-дълбока криза, която вече има елементи на системна.  ", "date": "2019.08.19", "title": "Любомир Кючуков: Напрежението в Северна Ирландия нараства, има опасения за нови кръвопролития"}
{"url": "http://epicenter.bg/article/Kmetat-na-Kresna--Samo-10-semeystva-ne-sa-umartvili-dobrovolno-prasetata-si/190668/2/0", "text": "Повечето хора в Кресна са умъртвили доброволно прасетата си, след като областната епизоотична комисия обяви в края на миналата седмица огнище на Африканска чума в града. Днес започват принудителните мерки за ограничаване на разпространението на заболяването.   По актуализирания в общината списък животните, които трябва да бъдат ликвидирани са около 180, съобщи БНР.   Миналия четвъртък беше потвърдено първото в областта огнище на африканска чума, след като излязоха резултатите от пробите на прасе, намерено в река Струма. Хората имаха срок от три дни да умъртвят доброволно животните си, като можеха да оползотворят месото и да разчитат на държавна помощ от 300 лева на стопанство. Повечето от тях го направиха.   Само десет семейства не са се съобразили с разпореждането, заяви кметът на Кресна Николай Георгиев. Той коментира, че хората, които не са умъртвили прасетата си, не са били в града. Хората са притеснени, тъй като откритото в река Струма прасе няма ясен произход. Няма доказателства, нито отговор от властите дали прасето е на жена от града, както се твърдеше първоначално, обясни Георгиев в предаването \"Преди всички\" по \"Хоризонт\".   „Хората не вярват, че прасето е на стопанин от Кресна. Разследването продължава, властите си вършат работата, но общото мнение на хората е, че прасето е подхвърлено. Хората доброволно заклаха своите прасета от страх и от чувство за отговорност“.   Кметът е категоричен, че би подкрепил „всяко едно недоволство на своите съграждани“, ако се стигне до протести, но не очаква такива, тъй като умъртвяванията продължават.   Според него социалният удар от ликвидирането на домашното свиневъдство е голям, тъй като според изследване, направено от общината, 50% от хората живеят под прага на бедност.   БАБХ даде отсрочка до утре на стопаните в Кресна, за да могат хората доброволно да ги умъртвят и да има правото да си усвоят месото и помощта за дезинфекция.   Д-р Петър Матеев от БАБХ, който е и официален ветеренираен лекар в Кресна, сподели, че експертите ще обиколят всички дворове в къщите.   Служители на Агенцията по безопасност на храните и полицията направиха организация за днешната акция, като определиха няколко КПП-та със зони за дезинфектиране и маршрути до ямата за загробване на животните. Въпреки че международният път за Гърция минава през град Кресна, до затруднения на движението няма да се стигне, увериха от полицията.   В съседните общини Струмяни и Сандански местните власти призовават хората също да умъртвят животните си, за да се спре разпространението на заболяването и да минимизират икономическите загуби.  ", "date": "2019.08.19", "title": "Кметът на Кресна: Хората доброволно заклаха прасетата си от страх и от чувство за отговорност"}
{"url": "http://epicenter.bg/article/-quot-Barometar-quot--GERB---22--BSP---16-9--DPS---5-6--VMRO---5-3--ako-parlamentarnite-izbori-byaha-dnes/190669/2/0", "text": "В средата на летния сезон, горещ както откъм температури, така и откъм политически и обществени страсти, \"Барометър България\" проведе бързо телефонно проучване на нагласите на българите – електорални и житейски. Участниците в анкетата бяха питани дали са доволни от финансовото си положение и ако днес се провеждат парламентарни избори, за коя политическа формация биха гласували, съобщиха от пресцентъра на „Барометър България“.     В сезона на почивка и отпуск българите имат ясно изразена оценка за собствената си финансова ситуация, като процентите доволни/недоволни са почти изравнени. За 42,1% от анкетираните финансовите средства, с които разполагат, са удовлетворителни. Традиционно лятото е сезон на по-позитивни нагласи, в който хората са в добро настроение и с положителни очаквания. Лятната почивка обаче не е достатъчна причина за оптимизъм за 39,2%, които не са доволни от финансовото си положение и биха желали да е по-добро. Едва 18,7% не могат да изразят мнение по темата.   След отминалия парламентарен сезон, който бе изпълнен със скандали и противоречия, зададохме на нашите респонденти и въпрос за техните електорални нагласи. За мнозинството анкетирани водеща политическа сила остава ГЕРБ с относително стабилни позиции (22%). Традиционно са следвани от БСП с 16,9% като за момента не се наблюдава динамика в „ножицата“ на одобрението между двете политически сили, регистрирана при последните избори за Европейски парламент. На трето място е ДПС с 5,6%, като трябва да се отбележи, че според спецификата на електората на Движението точният процент на одобрение е трудно да бъде оценен с изцяло социологическа методика.    ВМРО с 5,3% имат тенденция за повишаване на одобрението, което бяха генерирали по време на изборите за евродепутати, като привличат т.нар. патриотичен вот на избирателите, включително и на привържениците на останалите две партии от вече разпадналата се „малка коалиция“.    Последните дни донесоха и още един „играч“ на политическата сцена, като за момента евентуална партия на Слави Трифонов би получила 1,7% при провеждане на парламентарни избори с потенциал да „открадне“ избиратели от по-малките партии, които в момента отбелязват отлив на одобрение, като ВОЛЯ, Атака и Бареков. Трябва да се има предвид обаче, че на този етап заявлението на анкетираните да я подкрепят е преди всичко израз на одобрение спрямо личността на Слави Трифонов като обществена фигура и тепърва ще си проличи доколко ще привлече реален вот както персонално той като политик, така и формацията, която ще създаде – като политическа платформа и като лица, които ще предложи на публиката.    Към момента партия на Трифонов не води до значими промени в стратификацията на политическият живот и по-скоро се явява „новата Воля“, с която ще се бори за евентуално влизане в парламента. Доколкото партията на Марешки се яви като наследник на електората, подкрепящ бившия тв водещ Бареков, то Слави Трифонов може да се определи като „новият Бареков“.    Времето на провеждане на интервютата съвпада с ваканционния августовски период, поради което е възможно да има по-голямо отклонение в статистическата грешка.                   ", "date": "2019.08.19", "title": "\"Барометър\": Партия на Слави Трифонов би получила 1,7%"}
{"url": "http://epicenter.bg/article/Avariya-na-vodoprovod-sprya-vodata-v-chast-ot-yuzhnite-kvartali-na-stolitsata/190670/2/0", "text": "Във връзка с авария на водопровод в кв. \"Симеоново“ се налага спиране на водоподаването днес за клиентите на \"Софийска вода”, живеещи в района на южните квартали на столицата, съобщиха от \"Софийска вода”.   Водата е спряна в кв. \"Драгалевци“ - от 14:00 до 20:00 часа   в.з. \"Малинова долина“ – от 14:30 до 20:00 часа   кв. \"Киноцентъра“ - от 15:00 до 20:00 часа   c. Владая - района заключен между ЖП линия София-Перник, ул. „Лесковец“, ул.“Войнишко въстание“, ул.“Любомир Миланов“, ул. „Акад. П. Стайнов“, ул.“Равнище“ - от 14:00 до 20:00 часа   в.з. „Приплат“ - от 14:00 до 20:00 часа   кв. „Бояна“ - от 16:30 до 20:30 часа   в.з „Беловодски път“ - от 17:00 до 21:00 часа   в.з. „Килиите“ - от 17:30 до 21:30 часа   в.з. „Мала кория“ - от 17:30 до 21:30 часа   кв. „Княжево“ - района между ул. „Панорамен път”, ул. „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец”- от 17:30 до 21:30 часа   кв. „Княжево“, района между бул. „Цар Борис” III и ул. „Княжевска”, ЖП линията София - Перник и ул. „Владайско въстание”- от 17:30 до 21:30 часа   кв. „Горна Баня“ и в.з. „Горна баня“ – от 17:30 до 21:30 часа.  ", "date": "2019.08.19", "title": "Авария на водопровод спря водата в част от южните квартали на столицата"}
{"url": "http://epicenter.bg/article/SASht-sa-zapochnali-tayni-kontakti-s-hora-ot-obkrazhenieto-na-Maduro/190642/7/0", "text": "САЩ са започнали тайни контакти с висш социалистически лидер от Венецуела, така че членове на близкото обкръжение на президента Николас Мадуро да не бъдат преследвани, ако се поддадат на настояванията да го свалят от власт. Това съобщи за Асошиейтед прес високопоставен представител на администрацията във Вашингтон.    Диосдадо Кабельо, смятан за най-влиятелния човек във Венецуела след Мадуро, се е срещнал през юли в Каракас с човек, близък до администрацията на Доналд Тръмп, каза източникът. Подготвя се нова тяхна среща, но не е известно кога ще се състои тя.    Контактите в никакъв случай не целели да бъде подкрепен Кабельо, за да измести Мадуро, а по-скоро да бъде засилен натискът върху режима в Каракас и да се допринесе за раздорите и вътрешните борби в управляващата партия. Подобни контакти били осъществени и с други влиятелни венецуелци и САЩ се опитват да узнаят какво би ги накарало да изменят на Мадуро и да подкрепят план за преходно управление на Венецуела, твърди източникът на АП. ", "date": "2019.08.19", "title": "САЩ са започнали тайни контакти с хора от обкръжението на Мадуро"}
{"url": "http://epicenter.bg/article/Merkel-i-Orban-zaedno-za-godishninata-ot-padaneto-na-Zhelyaznata-zavesa/190645/7/0", "text": "Унгарският премиер Виктор Орбан ще приветства германския канцлер Ангела Меркел в понеделник в град Шопрон, за да отбележат основен момент при падането на Желязната завеса през 1989 г.  Срещата в понеделник ще ги събере, за да празнуват разрушаването на историческа бариера в Европа, въпросът как трябва да се управляват границите на континента сега обтегна отношенията между двамата лидери през последните години.    Орбан беше остър критик на решението на Меркел през 2015 г. да отвори границата на Германия за тези, които бягат от зоните на конфликти в Близкия Изток.    Двамата политици ще отбележат 30-годишнината от „Паневропейския пикник“ на унгарско-австрийската граница, по време на който поне 600 източно германци преминаха границата и избягаха на свобода на Запад.    Събитията по това време представляват първото масово изселване на източногерманци след построяването на Берлинската стена през 1961 г. и се разглеждат като ключов фактор при падането на самата стена три месеца по-късно.    Възпоменанието ще бъде рядка среща между двамата големите оцелели в европейската политика – Меркел, която е на поста си поста от 2005 г. и Орбан – от 2010 г.    Последната им голяма двустранна среща беше през юли 2018 г., когато Орбан направи първото си посещение в Берлин от три години.    Това беше неловка среща, по време на която техните различия се откроиха и и Меркел обвини Орбан, че не е „хуманен” заради суровата му антимигрантска политика.    – Германия „благодарна“ на Унгария –    Около 10 ч. Местно време днес двамата ще произнесат обръщения преди икуменическата църковна служба в Шопрон.    Очаква се и работен обяд да бъде включен в дневния ред преди съвместната пресконференция около 12:45 часа.    Двамата лидери бяха лично белязани от събитията от 1989 г., но оттогава са поели изключително различни политически пътища.    Възпитанието на Меркел в комунистическа Източна Германия я зарежда с вяра във важността на либералните ценности и в политиката и икономиката на свободния пазар.    За разлика от нея Орбан, който започва кариерата си като млад либерален лидер през 1989 г., вижда събитията през същата година като първа стъпка на държавите от Източна Европа да възстановят своя национален суверенитет.    Меркел заяви по повод посещението си в понеделник, че германците винаги ще бъдат благодарни за „приноса на Унгария за постигането на чудото на германското единство“.    Нейният говорител призна, че „различията в мненията между двамата лидери по въпроси като политиката за бежанците са били добре известни и че те ще се справят с текущите събития в своите дискусии.    Въпреки политическото напрежение между двете, Унгария и Германия се радват на тесни икономически отношения.    Германия е най-големият търговски партньор на Унгария и основен източник на чуждестранни инвестиции, особено чрез мощната немска автомобилна индустрия./АФП, БГНЕС  ", "date": "2019.08.19", "title": "Меркел и Орбан заедно за годишнината от падането на Желязната завеса"}
{"url": "http://epicenter.bg/article/Polskiyat-lider-Kachinski-zakleymi-gey-paradite-/190648/7/0", "text": "Полша не бива да се поддава на \"пътуващия театър\" на гей прайдовете, заяви лидерът на управляващата в Полша консервативна партия \"Право и справедливост\" (ПиС) Ярослав Качински в момент, когато католическа Полша се готви за парламентарните избори на 13 октомври, съобщава Ройтерс.    За партия \"Право и справедливост\" правата на ЛГБТ общността са основна тема на предизборната кампания и хората с различна сексуална ориентация са представяни като носители на опасна западна идея, която подкопава традиционните католически ценности.    \"Тази офанзива, този пътуващ театър, който се играе в различни градове, за да се провокира, а после да се плаче. . . че \"ние сме пострадали\", това трябва да бъде разобличено и отхвърлено\", каза лидерът на ПиС на предизборно събитие в град Сталова Воля, наречено \"семен пикник\". За да се регулират тези неща, трябва да се прилага законът, каза Качински, без да уточни какво има предвид.    Той заяви, че е благодарен на полския епископ Марек Йендрашевски, който този месец каза, имайки предвид комунистическите управници, че Полша преди е била нападната от \"червената зараза\", а сега е нападната от \"зараза в цветовете на дъгата\" на гей активистите.", "date": "2019.08.19", "title": "Полският лидер Ярослав Качински заклейми гей парадите "}
{"url": "http://epicenter.bg/article/--quot-Di-Tsayt-quot--V-Turtsiya-mrazyat-Boris-Dzhonsan--Toy-e-turchin--no-ne-e-edin-ot-nas--/190651/7/0", "text": "В Турция мразят Борис Джонсън: Той е турчин, но не е един от нас!  Името на прадядо му е станало нарицателно за \"предател\"  Корените на Борис Джонсън са в Турция. Но въпреки това там никак не го обичат. Причината: прадядото на Джонсън - \"предателят\" Али Кемал.   Ето какво се знае за потеклото на британския премиер:    Обичайно турците изпитват гордост, когато някой от семейството се издигне. Но макар Борис Джонсън с неговите \"истанбулски корени\" да стана премиер на Великобритания, в Турция това не предизвика никаква радост, пише турският журналист Джан Дюндар на страниците на германския \"Ди Цайт\", цитиран от Дойче веле.    Борис Джонсън и историята на турския му прадядо    Според Дюндар основната причина за това е лошата репутация на прадядото на Джонсън - Али Кемал, който е бил министър на образованието и на вътрешните работи в османското правителство. Неговото име е станало нарицателно - в Турция хората, смятани за предатели, и до днес биват наричани \"Али Кемал\".  Кемал, който е бил не само политик, но и високообразован журналист, е водил доста бурен живот в Алепо, Париж, Женева и Кайро. В своите статии той клеймил Турската война за независимост и настоявал за смъртно наказание за Мустафа Кемал Ататюрк.    Когато обаче Войната за независимост се увенчава с успех и Мустафа Кемал основава съвременна Турция, прадядото на Джонсън рязко променя позицията си, определяйки триумфа като \"празник на турците\". Но е твърде късно - след ареста му през 1922 година той попада в ръцете на разгневените тълпи, които го пребиват до смърт и провесват трупа му на видно място. Някои историци определят случилото се като \"петно върху републиката\", други виждат в него просто \"предупредителен сигнал за потенциалните предатели\".    Али Кемал се е женил два пъти. Синът му от неговата втора съпруга става дипломат. През 1978 година, когато една нелегална организация на марксистко-ленинистки арменци извършва нападение срещу турското посолство, той е ранен, а съпругата му загива. Синът на Али Кемал от първия му брак с англичанката Уинифред Ема Кемал, починала само на 25 години, на свой ред също се жени за британка - именно те са бабата и дядото на Борис Джонсън.    Швейцарската следа. И една мумия    Дядо му Осман бяга в Лондон след убийството на Али Кемал. На Острова той приема името Уилфред Джонсън, научаваме от информация на \"Люцернер Цайтунг\", който открива и швейцарска следа в биографията на Джонсън - макар британка, прабаба му Уинифред произхождала от Люцерн. И още нещо: мумия, намерена в Базел през 1975 година, била идентифицирана през 2018 като прапрапрапрапрапрабабата на днешния британски премиер. Жената се казвала Ана Катарина Бишоф-Гернлер. Същият вестник твърди още, че Джонсън имал германски предци в династията Вюртемберг и далечно родство с британското кралско семейство.    В статията си за \"Ди Цайт\" Джан Дюндар разказва, че Джонсън е бил няколко пъти в Турция, срещал се е там с роднини и е чел вестниците, за които навремето е писал неговият прадядо. Заключението му: \"Али Кемал е бъркал\". А когато Джонсън бе избран за премиер, един турски вестник написа: \"Той е турчин, но не е един от нас\".   ", "date": "2019.08.19", "title": " \"Ди Цайт\": В Турция мразят Борис Джонсън: Той е турчин, но не е един от нас! "}
{"url": "http://epicenter.bg/article/Ako-zatoplyaneto-prodalzhi---arkticheskiyat-morski-led-prez-lyatoto-napalno-shte-izchezne/190672/7/0", "text": "Учени от университета в Синсинати установиха, че е възможно да се прекрати напълно формирането на арктически морски лед през септември, ако средните глобални температури на въздуха се повишат с 2 градуса Целзий, съобщи сайтът Физ.орг.    Това ще доведе до катастрофални промени в полярните екосистеми.    Резултатите от извършеното моделиране показали, че съществува 6-процентна вероятност морският лед през лятото да изчезне, ако климатичното затопляне надхвърли с 1,5 градуса Целзий температурните стойности от прединдустриалната епоха. При повишаване на температурата с 2 градуса Целзий вероятността нараства с 28 процента.    През месец септември, смятан за преходен период между лятото и зимата, е най-малка площта на ледената покривка в Северния ледовит океан. Ледът постепенно изчезва от юни до септември, а през есента покритите с лед площи отново започват да нарастват. Но изчезването на ледената покривка през септември забавя връщането на Арктика към зимния режим, а това застрашава тюлените и белите мечки.    В съответствие с Парижкото споразумение за климата от 2015 г. увеличаването на средните глобални температури трябва да бъде ограничено до 1,5 градуса Целзий, за да се избегне свързаният с климатичните промени катастрофичен сценарий. Учени от Австрия, Франция, Великобритания, Германия и Швейцария наскоро заключиха, че топенето на вечната ледена покривка и свързаното с него изхвърляне на въглероден диоксид в атмосферата ще доведат до неизбежно повишаване на температурите над допустимите граници.  ", "date": "2019.08.19", "title": "Ако затоплянето продължи - арктическият морски лед през лятото напълно ще изчезне"}
{"url": "http://epicenter.bg/article/Amerikanets-nameri-50-godishno-pismo-v-butilka-ot-ruski-moryak/190673/7/0", "text": "Американец намери бутилка с писмо, хвърлена в морето преди 50 години, съобщи Нова телевизия. Посланието в нея било на руски, който Тайлър Иванов учил като дете. Познати му помогнали да преведе текста.    В него руски моряк на име Анатолий Боцаненко написал адреса си и покана да се свържат с него. Той поздравява човека, намерил бутилката, с пожелания за добро здраве и успешно плаване. Датата била 20 юни 1969 година. Анатолий бил морят на кораба \"Сулаг\".   Тайлър Иванов се натъкнал на бутилката, докато търсил дърва за огрев на около 32 км западно от дома си в село Шишмарев. Трудно отвинтил старата капачка. Според медиите положил доста усилия, за да отвинти пластмасовата тапа и да изкара корковата тапа. Силата в ръцете му не достигнала и употребил и зъбите си - пише в. \"The Nome Nugget\".    От вътре била суха и миришела на нещо, което Тейлър определя като вино или някакъв стар алкохол. Бележката била съвсем суха и чрез нея подателят се обръща с молба към този, която я намери - да му пише на посочения адрес. Желае му здраве и уточнява откъде пише.   Бутилката стана новина в Русия, където медиите започнаха да търсят автора. Оказало се, че той живее чак на Кримския полуостров, в град Севастопол, и вече е на 86 години. Новината направо го просълзила.   \"Изглежда като моя почерк. Със сигурност! Източен индустриален риболовен флот!\" - казва той пред руския тв канал \"Русия 1\".  Капитанът, наблюдавал и строителството на кораба, плавал на \"Сулак\" до 1970 г.    Страхотно е как една малка снимка води до такава история - казва Иванов, който се е вдъхновил да направи подобно нещо. Да пусне писмо в бутилка, заедно с децата си, за да видят къде ще попадне то.  ", "date": "2019.08.19", "title": "Американец намери 50-годишно писмо в бутилка от руски моряк"}
{"url": "http://epicenter.bg/article/Merkel--Bez-Zapadnite-Balkani-Evropa-nyama-da-e-obedinena/190698/7/0", "text": "Германският канцлер Ангела Меркел заяви, че без държавите от Западните Балкани Европа няма да е обединена. Меркел каза това след разговори с унгарския премиер Виктор Орбан в унгарското градче Шопрон, предаде БНР. Там двамата отбелязаха 30-годишнината от отварянето на границата между Унгария и Австрия, смятано за началото на края на Студената война.   Благодарни сме за събитията преди 30 години, довели до обединението на Германия и на цяла Европа, заяви Ангела Меркел в Шопрон. Там на днешния ден през 1989 г. в близост до австрийската граница се провежда т.нар. паневропейски пикник, смятан за предвестник на политическите промени в Европа.   Европейското обединение бе един от акцентите в днешните разговори между Ангела Меркел и Виктор Орбан.   „Не само Унгария, но и Германия е на мнение, че европейската интеграция на страните от Западните Балкани е важна. Ако погледнем географската карта, а и от геостратегическа перспектива, без тези държави Европа не може да е обединена“, заяви Ангела Меркел на пресконференция с Виктор Орбан.   Двамата се обявиха за засилване на охраната по външните граници на ЕС. Канцлерът Меркел изрази надежда, че новият миграционен пакт, подготвян от следващата Европейска комисия, ще успее да преодолее различията в Европа. Унгария отказва да участва в квотното разпределение на мигранти.  ", "date": "2019.08.19", "title": "Меркел: Без Западните Балкани Европа няма да е обединена"}
{"url": "http://epicenter.bg/article/EK--Evropeyskiyat-sayuz-e-gotov-za-Brekzit-bez-sdelka/190703/7/0", "text": "Европейската комисия заяви днес, че Европейският съюз е готов за Брекзит без сделка и че от такъв вариант най-много би загубила Великобритания, предаде Ройтерс.    Комисията към настоящия момент не смята за необходимо да предприема допълнителни мерки за подготовка за подобен сценарий, заяви на брифинг говорителката на ЕК Наташа Берто, предаде БТА, цитирана от Новини.бг.    \"Това (Брекзит без сделка) очевидно ще причини големи затруднения, както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз\", изтъква Берто.    Според председателя на Европейската комисия Жан-Клод Юнкер, ако се стигне до Брекзит без сделка, британците биха загубили най-много, каза говорителката.    Британският премиер Борис Джонсън е подложен на засилващ се натиск да сложи предсрочен край на парламентарната ваканция, предаде Асошиейтед прес. Исканията са във връзка с изтеклите в общественото пространство правителствени документи, в които се отправят предупреждения за масов недостиг на стоки, предаде Асошиейтед прес.    Икономисти отдавна предупреждават за подобен нерадостен сценарий, но поддръжниците на Брекзит отхвърлят прогнозите и казват, че става дума за опити да се всява паника.    Опозиционната Лейбъристка партия ще направи всичко възможно, за да предотврати Брекзит без сделка на 31 октомври, заяви днес лидерът на лейбъристите Джереми Корбин, цитиран от Ройтерс.  Корбин призова противниците на Брекзит без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка. ", "date": "2019.08.19", "title": "ЕК: Европейският съюз е готов за Брекзит без сделка"}
{"url": "http://epicenter.bg/article/Yunker-pretarpyal-operatsiya-na-zhlachkata--nyama-da-uchastva-v-sreshtata-na-varha-na-G-7/190704/7/0", "text": "Председателят на Европейската комисия Жан-Клод Юнкер няма да участва в срещата на върха на Г-7 във Франция по здравословни причини, съобщи днес говорителка на ЕК, цитирана от Ройтерс.   Наташа Берто каза, че Юнкер е претърпял успешна операция за отстраняване на жлъчката през уикенда и лекарите са го посъветвали да не предприема пътуване, предаде БТА.   Берто допълни, че Юнкер ще обсъди въпроси, свързани с Г-7, преди срещата на високо равнище в Биариц в неделя и понеделник с нейния домакин - френския президент Еманюел Макрон и с председателя на Европейския съвет Доналд Туск.  ", "date": "2019.08.19", "title": "Юнкер претърпял операция на жлъчката, няма да участва в срещата на върха на Г-7"}
{"url": "http://epicenter.bg/article/Kray-na-svobodnoto-dvizhenie-na-hora-ot-ES-do-Velikobritaniya-sled-Brexit/190707/7/0", "text": "Великобритания незабавно ще прекрати свободата на движение за хора от Европейския съюз след Брекзит на 31 октомври.    \"Свободата на движение, както е в момента, ще приключи на 31 октомври, когато Великобритания напусне ЕС\". Това заяви говорителка на „Даунинг стрийт“ 10, цитирана от БГНЕС и Нова телевизия. Тя добави, че правителството планира \"по-строги правила“ във връзка с отношението към престъпността на хората, влизащи във Великобритания.    \"В момента се разработват подробностите за други промени след 31 октомври - за нова имиграционна система\", заяви говорителката.    Промяната идва на фона на нарастващите опасения, че Великобритания ще напусне 28-членния блок без сделка след два месеца и половина.    3,6 милиона граждани на ЕС, които вече са във Великобритания, трябва да кандидатстват за \"постоянен установен статут\" по схема на вътрешно министерство, започнала от предшественика на Джонсън Тереза Мей. Засега обаче само около един милион са се сдобили с такъв статут.    През януари правителството на Мей заяви, че ще прекрати свободното движение \"възможно най-скоро\" след Brexit без сделка, но ще продължи да позволява пристиганията от ЕС \"само за преходен период\".  Новият британски премиер Борис Джонсън заяви, че предпочита базирана на опита имиграционна система след Brexit, но тепърва от „Даунинг Стрийт“ ще разкриват пълните подробности.    Критиците, представляващи гражданите на ЕС, твърдят, че той се опитва да избегне парламентарния контрол на променената си позиция към новите пристигащи след Brexit и се опасяват, че тези, които вече са във Великобритания, могат да попаднат под действието на новите норми по погрешка. ", "date": "2019.08.19", "title": "Край на свободното движение на хора от ЕС до Великобритания след Brexit"}
{"url": "http://epicenter.bg/article/Vladimir-Putin-pristigna-v-Marsiliya/190712/7/0", "text": " Руският президент Владимир Путин пристигна в Марсилия, откъдето ще се отправи към срещата си с френския си колега Еманюел Макрон във Форт Брегансон, лятната резиденция на френските лидери, предава РИА Новости. Както съобщава кореспондент на РИА Новости, самолетът на главата на руската държава кацна в Марсилия. Предвижда се тук той да се прехвърли на хеликоптер и да отлети до Форт Брегансон след около час.   Два самолета на швейцарските военновъздушни сили известно време на близко разстояние придружаваха самолета на руската делегация, който летеше от Москва до Марсилия, съобщи кореспондент на Интерфакс.  На борда на самолета пътуват руски журналисти, както и някои членове на делегацията. Те ще придружават руския президент Владимир Путин по време на работното му пътуване за разговори с френския президент Еманюел Макрон.  Самолетите, на които ясно се е виждало знамето на Швейцария, са се приближили до руския самолет. След като машината е напуснала въздушното пространство на Швейцария, изтребителите са се оттеглили.  Членовете на екипажа, в отговор на въпрос на Интерфакс, заявиха, че ситуацията е нормална.  Самият президент Владимир Путин ще пристигне във Франция с друг самолет.  На борда прессекретарят на президента на Руската федерация Дмитрий Песков определи ескорта като знак на гостоприемство от швейцарска страна.  \"Това вече се е случвало. Не е лошо. Изпратихме нота и швейцарците отговориха, че това е акт на гостоприемство\", каза Песков.  Подобна ситуация със самолета на специалния полетен отряд се случи през ноември 2016 г. Швейцарски изтребители ескортираха полет с членове на делегацията летящ към срещата на върха на Организацията за Азиатско-Тихоокеанско сътрудничество в Перу. По-късно руското посолство в Женева изпрати нота до швейцарското външно министерство с молба да изясни действията на военновъздушните сили на страната.  Путин, който коментира тази случка, призова тя да бъде считана за \"почетен ескорт\".  Миналата година изтребители на ВВС на Швейцария ескортираха самолет с делегацията на руския външен министър Сергей Лавров, който се завръщаше от Женева в Москва. Крепостта, любимото място за почивка на френските крале, е преустроена през 1968 г. по искане на генерал Шарл де Гол и става официална лятна резиденция на френските президенти. Най-често Брегансон е бил посещаван от президента Жорж Помпиду със съпругата си. Франсоа Митеран проведе последната си пресконференция тук, а Жак Ширак - последният президентски празник. Никола Саркози идваше редовно в Брегансон, а Франсоа Оланд беше тук само веднъж и след това заповяда да отворят резиденцията за посетители. От 2014 г. всеки турист може да посети тук, просто трябва предварително да се регистрира и да закупи входен билет за 10 евро. Макрон хареса Брегансон, а съпругата му Брижит се зае да реконструира резиденцията и нареди да се изгради басейн, което предизвика критики от опозицията.      ", "date": "2019.08.19", "title": "Владимир Путин пристигна в Марсилия"}
{"url": "http://epicenter.bg/article/Shte-vazvarne-li-Amerika-globalniya-si-statut-/190689/11/0", "text": "    От началото на века дори очевидните успехи на Америка бяха вгорчени. Афганистан и Ирак се превърнаха в батак. Ал Кайда се разпространи в нови форми из целия мюсюлмански свят. Русия и Китай станаха по-враждебни. Арабската пролет бързо се превърна в зима. Демокрацията навсякъде се сблъска с нови насрещни ветрове. Парижкото споразумение за климата, ядрената сделка с Иран и Транс-тихоокеанското партньорство бяха сключени, след което бяха отхвърлени. Все по-голям брой книги и статии оплакват упадъка на либералния световен ред, ерозията на демокрацията и края на американския век.    Отговорът на администрацията на Тръмп може да се характеризира като „не повече господин Приятен Човек“. Тази гледна точка гласи, че докато САЩ са били заети с опазването на международния ред и защитата на световното население, техните приятели и противници са извлекли несправедливо предимство, като са посегнали на американските пазари и са потъпкали американските гаранции за сигурност. Твърди се, че е дошло време за предоговаряне на най-сериозните американски ангажименти, които са в основата на глобалната търговска система и западната архитектура на сигурността, и на оттегляне от тях, ако не могат да бъдат постигнати по-добри сделки.    Реакцията на левицата е по-малко войнствена и по-малко едностранна, но споделя нежеланието на президента Тръмп за по-нататъшна либерализация на търговията и ангажираност с външната сигурност.    Най-добре изразената версия на този подход идва от самоописващите се като писатели-реалисти от ляво или от десните либертарианци, които призовават за изтегляне на американските сили от чужбина, включително от Европа, Източна Азия и Близкия Изток. Те застъпват стратегията за „офшорно балансиране“ - разчитане на регионални съюзници, за да се контролира възходът на враждебните сили, а не на изпреварваща отбрана.    И в двата отговора се съдържа мнението, че някогашното господстващо положение на Америка е ерозирало и глобалните й ангажименти трябва да бъдат съкратени. Има основание в този аргумент, особено в Близкия изток. Американското влияние не е толкова неоспоримо, колкото беше в началото на 90-те години. Отдавна е време да се изоставят илюзията за всемогъщество и изкушението за едностранност - горчивите плодове на победата в Студената война.    Въпреки това глобалният баланс на силите е по-изгоден днес, отколкото беше в края на 60-те години на миналия век, когато Америка беше затънала в скъпа, непопулярна и невъзможна за спечелване война във Виетнам и бе изправена пред силно въоръжен, враждебен и репресивен Съветски съюз, все още в съюз с Китай.    Америка все пак се възстанови от загубената война и съпътстващите я вътрешни сътресения. Избран през 1976 г., година след падането на Сайгон, президентът Джими Картър за кратко флиртува с оттеглянето от чужбина, но към края на мандата си той наруши трайния мир между Израел и Египет, ангажира САЩ с отбраната на Персийския залив, предприе прикрита подкрепа за антисъветските бунтовници в Афганистан, осигури европейска подкрепа за разполагането на ядрени ракети и препотвърди ролята на човешките права в политиката на САЩ.    През 1980 г. за президент беше избран Роналд Рейгън и в Америка отново съмна. През следващото десетилетие той и президентът Джордж Буш-старши затвърдиха американското лидерство в свободния свят, разшириха демокрацията, възпряха агресията, договориха съкращаване на ядрените оръжия и помогнаха за освобождаването на Източна Европа, обединението на Германия и спечелването на Студената война.    Глобалният статут на Америка не беше възстановен чрез намаляване на ангажиментите й по света. Вместо това нейните лидери отново подчертаха държавническите качества, характеризиращи политиката на САЩ в първите години на Студената война: сила и твърдост, ръководени от благоразумие и сдържаност. Американците възприемат войната във Виетнам като грешка, а не като неизличим знак за упадък. САЩ бяха до голяма степен лишени от съюзници във Виетнам. Това подчертава опасностите от индивидуалния подход и значението на съюзите.    Сега Америка не е в нова студена война, но поуките от това по-ранно възстановяване остават солидни, по-специално необходимостта от възстановяване на западната солидарност, осигуряване на надеждно американско лидерство и заемане на висока морална позиция. В крайна сметка нито Китай, нито Русия са отговорни за многото неуспехи, които САЩ претърпяха през последните няколко десетилетия. Тези провали Америка си причини сама, в резултат на погрешна политика, а не на някаква решителна промяна в глобалния баланс на силите.   Източник Инвестор.бг, оригиналът на публикацията може да видите   ", "date": "2019.08.19", "title": "Ще възвърне ли Америка глобалния си статут?"}
{"url": "http://epicenter.bg/article/-Sputnik--Izlitane-i-nishteta--Balgariya-hvarli-vav-vazduha-dve-treti-ot-voenniya-si-byudzhet-/190701/11/0", "text": "Вероятно е много вбесяващо твоята страна да е обявявана за най-бедната в Европейския съюз от година на година. И когато не си способен да промениш положението, ти се иска да се отличиш по някакъв начин, без да се помръдваш от последното място. Например, както в бягането, да изоставаш в опашката, изоставаш с обиколка, но затова пък финишираш гордо сам, вдигайки коленете високо, под овациите на трибуните. Средняците не ги помнят, но ще се смеят дълго на твоя финал.  Като цяло, какво беше това икономика, реши премиерът Бойко Борисов, ако има паралелно измерение. НАТО. Там не трябва да се мисли, там трябва да се вярва и да се подчиняваш. Ако САЩ казват, вземи F-16 – става, трябва да го вземем. Другите също имат.   Вярно е, само в България има президент – генерал от военната авиация. И той се съпротивляваше на този договор, доколкото му позволяваха правомощията. Румен Радев дори наложи вето. Преодоляха го. Но съблазънта да станат военно-търговски партньор на самия Вашингтон – не. Въпреки че от негова страна това беше примитивна измама. Първоначално предложи изтребителите на много привлекателна цена, а когато София клъвна, увеличи стойността им, като се оправда с обстоятелствата. Затова му се наложи спешно да раздуе сметката с 2,5 пъти. Именно благодарение на това и България се изстреля сред лидерите в НАТО. По разходи за отбрана София може да надмине не само вечните парвенюта от Прибалтика, но и самите САЩ. И изглежда е заплатила за осем машини някакви си милиард и двеста милиона долара. Но това са две трети от целия й военен бюджет. И нищо, че ги хвърли във въздуха. Затова пък тези непосилни за много членове на Алианса 2% от брутния вътрешен продукт със задължително отчисление на една пета от тях за закупуването на ново въоръжение и военна техника бяха преминати. Впрочем, България все още не разполага с тази техника. САЩ ще я изработят с предплата. Самолетите – после. Шест ще долетят до края на 2023 година и още два в началото на 24-та. Но това означава, че България ще получи шанс да затвърди позициите си в рейтинга на най-разточителните държави в Северноатлантическия блок. Казано с други думи, „Локхид“ си намери балък („нашел Локхид лоха“). Пентагонът възнамерява да прати там и F-35. Но братушките още не са дораснали за това. Или сега е правилно да ги наричаме „бро“. И не ние. В крайна сметка те платиха на Вашингтон не само за криле, бомби и ракети „въздух-въздух“, но и за високи отношения. Във всеки случай така си мислят. Те се уверяваха, че всичко това е за общото западно благо, както и когато се отказаха от „Южен поток“. Въпреки че това беше уникална възможност все пак да се оттласнат от последното място в ЕС по ниво на благосъстояние. А сега, така или иначе, няма накъде да падат. Затова нищетата (бедността) отива към излитане. Това е принципът на обратната логика. Кой ще се осмели да нарече страната най-бедната, ако тя харчи за отбрана най-много от всички? Сега ще казват още, че е и най-глупавата. Не страна – власт. Но на страната няма да й е по-леко от това. Още повече, че София има още и планове за преоборудване на флота и армията.   ", "date": "2019.08.19", "title": "„Спутник“: Излитане и нищета. България хвърли във въздуха две трети от военния си бюджет!"}
{"url": "http://epicenter.bg/article/D-r-Kaloyan-Metodiev---konservatorat-buntar--koyto-se-gmurna-v-realnata-politika/190713/11/0", "text": "Когато през март стана член на новосъздадения Стратегически съвет към Президента, политологът д-р Калоян Методиев представи кредото си с една единствена дума: „Действам!“ Сега, точно пет месеца по-късно, когато с президентски указ е назначен за началник на кабинета на „Дондуков“ 2, той, обзалагам се, ще го препотвърди напълно.  Но трябва и да го допълним:     Стратегическия съвет към президентството. Както не им беше лесно и с настоящия евродепутат Иво Христов.  Втората прогноза –   – от последните местни избори през 2015-а до политическия и социално горещ юли на 2019 година. Стотици страници на изводи и прогнози за посоките в развитието на институциите, партиите, обществото. И не само –  Към този огромен труд през последните четири години трябва да прибавим, разбира се, стотици статии и интервюта в масмедиите и специализирания печат, както и две книги -   (2012) и   (2016), които отразяват посоката на научните му предпочитания.  На терена на международната политика негова слабост са Западните Балкани с цялата противоречивост на региона, а от две години – и Великобритания с всички вътрешно-политически сътресения, които Брекзит предизвиква в някогашната империя.  От есента на 2017 година заедно със семейството си живее в Лондон. Съпругата му работи в българското посолство там. Имат две деца – момиче и момче.    А когато си и студент по политология, вълненията ти изцяло се покриват с дневния ред на обществото, част от което още не бе изгубило способността си да бъде активно. Поколение, въоръжено не само с лозунги за демокрация, но и изпълнено с надежди за европейско развитие, абсолютно върховенство на закона, цивилизационни норми, перспектива за образованите и способни българи, постигане на висок жизнен стандарт.  Изброяването, макар че днес звучи клиширано, не е случайно. То илюстрира високата летва, която това поколение се мъчеше да прескочи. И, за жалост, още се мъчи. Въпреки членството си в ЕС и НАТО, страната сякаш се движи на задна скорост – просперират лоялните партийци, послушните, стандартът е критично нисък и прогонва българите – някои отиват на гурбет, други търсят цивилизационните норми на общуване, поведение, управление.  Както обикновено кратка, но точна е характеристиката, която Калоян Методиев направи в края на юли, по повод финала на политическия сезон:   Специализирал е Външна политика и Национална сигурност. Бил е стажант в Европейския парламент в Брюксел.   на тема „Генерационна динамика и биологично възрастови фактори в българската политика (1989 – 2007) – изследване, което е в основата на книгата му „Поколения и възраст в политиката“. Оттогава досега е хоноруван преподавател в катедра „Политология“ на Софийския университет. Бил е асистент в ЮЗУ „Неофит Рилски“ (2012-2017), където води курсове по Политически маркетинг, Институции на съвременната държава, Политически партии, Имиграционни политики, Енергийни политики, Съвременна политическа история на Балканите.  В научната си работа ползва английски, руски, сръбски и хърватски език.  Силен интерес предизвиква и дейността му извън академичния терен.   На парламентарните избори през 2005 г. е водач на листата на ОДС в Търговище.   Напусналите не се присъединяват към десния конкурент на СДС, каквато бе партията на Иван Костов, а полагат основите на партия Общество за Нова България (ОНБ) – формация с отчетлива социално-консервативни ориентация. Неин председател е от 2007 до 2013, когато изцяло се прехвърля на научното поле.   Една част, от червения политически спектър, ще припомнят синьото му минало. Други ще изтъкват неговия принос към понятието „ляв консерватизъм“, с което характеризират политическия стил на Корнелия Нинова в негативен контекст. А от неолибералния сектор ще се мръщят на консервативните му възгледи и отрицателното отношение към политиката спрямо мигрантите, която застрашава националната сигурност на европейските страни. Струва си обаче да припомним причините, поради които Калоян Методиев и част от областните ръководители на младежките структури на СДС хвърлиха оставките навремето – искане за тотален ребранд на синята партия, отказ за вземат страна в конфликта Надежда Михайлова-Петър Стоянов,    Една колаборация между формално управляващи и опозиция, която, впрочем, май и до ден днешен процъфтява.  Макар и с консервативни възгледи, Калоян Методиев може да бъде наречен бунтар в държава, завладяна от задкулисни интереси и заседнала в модел, който ги обслужва безрезервно, като оставя страната в дъното на всички възможни класации – по социално неравенство, продължителност на живота, демография, обезлюдяване на цели региони, корупция, агресия, свобода на словото, качество на инфраструктурата и т.н.   Като изследовател на модели, които тласкат напред развитието на изостанали и проблемни държави (Leapfrogging - скок на жаба - който се прилага в икономика, образование, технологии и прочее), Калоян Методиев харесва решителния и нестандартен подход на Сингапур – държава, сравнима с България по някои показатели.    И ето есенцията на сингапурския модел:  - освобождаване от манталитета на зависимост и осъзнаване, че трябва да разчитаме на собствените си сили - създаване на условия за сериозните инвеститори - засилване ролята на държавата по отношение на социални политики и консервативно образование - меритокрация или участие в управлението на най-добрите - борба с корупцията, която започва от висшите ешалони на властта - въвеждане на задължително гласуване като контрамярка срещу масовите изборни манипулации - връщане на доверието в съдебната система - акцент върху екологията, озеленяването, здравеопазването И забележете,    Този модел бил над идеологиите? Да, но даде своите плодове и превърна Сингапур в преуспяваща държава, с най-ниската престъпност в света, с благоденстващо общество, ниски данъци, силна икономика.  Но да се върнем към личността на теоретика д-р Калоян Методиев, на когото предстои нелеката трансформация в практик.    Хобито на Калоян Методиев е гмуркането. В морските води се справяше успешно. В реалната политика – предстои да видим. ", "date": "2019.08.19", "title": "Д-р Калоян Методиев – консерваторът-бунтар, който се гмурна в реалната политика"}
{"url": "http://epicenter.bg/article/Ulesnyava-se-protsedurata-za-registratsiya-na-dostavchitsite-na-GPS-danni-za-tol-taksuvaneto/190675/4/0", "text": "Улеснява се процедурата за регистрация на доставчиците на GPS данни, които ще се използват за изчисляване на дължимите от тежкотоварните автомобили тол такси. Това съобщават от пресцентъра на МРРБ.   Доставчиците на GPS данни ще предоставят за обработка на националните доставчици на услуги – партньори на Агенция „Пътна инфраструктура“, информация за географското позициониране на техните клиенти по републиканската пътна мрежа. На база на обработените GPS данни „елките“ на Националното тол управление ще изчисляват дължимата тол такса на съответния тежкотоварен автомобил.    Това предвижда публикуваният за обществено обсъждане проект на промени в Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. С измененията Наредбата се привежда в съответствие с поправките в Закона за пътищата.    Действащата наредба предвижда доставчиците на декларирани (GPS) данни да сключват договор при Общи условия с АПИ, която да обработва и допълва информацията за изчисляването на дължимите тол такси. С промените в наредбата се предлага да отпадне тази необходимост и да се намалят изискванията към доставчиците на декларирани (GPS) данни, а те да подписват договор с Националните доставчици на услуги и ЕУЕСТ доставчиците. Партньорите на АПИ ще обработват GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс.    Същевременно Пътната агенция запазва контролните си функции над дейността на доставчиците на декларирани (GPS) данни, като се предвижда да ги вписва в публичен списък при облекчени условия.    Запазват се изискванията към доставчиците на декларирани данни да притежават валиден сертификат съгласно БДС EN ISO 9001 или еквивалентен документ, да разполагат с техническо оборудване, необходимо за събиране и предоставяне на данни за географското позициониране и изминатите участъци от платената пътна мрежа. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация.    С промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства, регистрацията на ползватели на платената пътна мрежа, директното им отчитане и усвояване на суми от поддържан от тях баланс. Тези дейности ще бъдат изцяло прехвърлени върху търговците, които в различните си качества предоставят услуги по електронно събиране на пътни такси, като АПИ няма да плаща допълнително за това.    Услугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците.    ", "date": "2019.08.19", "title": "Улеснява се процедурата за регистрация на доставчиците на GPS данни за тол таксуването"}
{"url": "http://epicenter.bg/article/Balgariya-prie-zayavkata-na--Rosatom--quot--za-uchastie-v-proekta-za-AETs--Belene-/190678/4/0", "text": "Държавната корпорация за атомна енергия „Росатом“ подаде заявка за участие в строителния проект за АЕЦ „Белене\" в България и тя е била приета. Това се посочва в официално съобщение от руската корпорация, предава TACC.   „Като част от процедурата за избор на стратегически инвеститор за проекта за АЕЦ „Белене\"(България), обявена на 22 май 2019 г., държавната корпорация „Росатом\" подаде своевременно заявление за участие в процедурата.   Заявката беше успешно приета от Националната електрическа компания на България (НЕК)\", става ясно от съобщението, предаде Агенция „Фокус“.   Процедурата за избор на стратегически инвеститор за проекта за АЕЦ „Белене“ е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването.   До момента е предоставено заявление за стратегически инвеститор от китайската и корейската ядрена корпорация.  Останалите две оферти са за предоставяне на оборудване – от „Фрам атом” и „Дженерал електрик”.    Не се изключва възможността стратегическите инвеститори да се обединят с някои от тези, които искат да представят оборудване.", "date": "2019.08.19", "title": "\"Росатом” подаде заявка за участие в конкурса за строителство на АЕЦ \"Белене\""}
{"url": "http://epicenter.bg/article/BABH-iztegli-i-nasochi-za-unishtozhavane-13-677-kg-hrani-ot-zhivotinski-i-nezhivotinski-proizhod/190702/4/0", "text": "  БАБХ изтегли и насочи за унищожаване 13 677 кг и 86 л храни от животински и неживотински произход. Това съобщиха от пресцентъра на Българската агенция за безопасност на храните.   В цялата страна са извършени 13 622 проверки, съставени са 186 акта  ", "date": "2019.08.19", "title": "БАБХ изтегли и насочи за унищожаване 13 677 кг храни от животински и неживотински произход"}
{"url": "http://epicenter.bg/article/Parvi-sluchay-na-afrikanska-chuma-v-Loveshka-oblast/190710/4/0", "text": "Първи случай на африканска чума е регистриран в Ловешка област, съобщи БНР. Заразата е открита в диво прасе, отстреляно миналата седмица в района на квартал „Зла река“ в град Априлци.    Заради този случай областният управител на Ловеч Ваня Събчева свиква утре заседание на областната епизоотична комисия, на което ще бъдат одобрени и мерките за биосигурност.    В района на Априлци няма индустриални свинекомплекси, а Агенцията по храните продължава проверките за живи домашни прасета, отглеждани по дворовете.", "date": "2019.08.19", "title": "Първи случай на африканска чума в Ловешка област"}
{"url": "http://epicenter.bg/article/Prodalzhavat-ogledite-v-rayona-na-Negovan--kadeto-byaha-namereni-dva-trupa-/190659/3/0", "text": "Под ръководството на Софийска градска прокуратура се извършва анализ на всички обявени лица за издирване в предходните месеци, за да се установи самоличността на лицата, чиито останки бяха намерени край село Негован. Това каза в сутрешния блок на Нова телевизия говорителят на главния прокурор Румяна Арнаудова.   \"След извършване на повторния оглед на местопроизшествието край село Негован вчера са открити множество човешки останки, поставени в 3 бидона и 5 чували. Едното от откритите тела е на жена, за другото все още съдебно-медицинската експертиза не е посочила какъв е полът на жертвата\", посочи говорителят на главния прокурор.   \"Под ръководството на Софийска градска прокуратура се извършва анализ на всички обявени в предходните месеци лица за издирване. Това не е единствената версия за работа. Възможно е лицата да са убити от родственик и да не са били обявени за издирване\".   По думите ѝ в Научноизследователския институт по криминалистика към МВР (НИКК) се поддържа база данни с ДНК материал от различни граждани. \"Ще се извърши сравнителен анализ дали тези лица са известни и има в базата данни техен ДНК материал. Надяваме се оперативно-издирвателните мероприятия да доведат до разкриване първо на самоличността на жертвите и след това и на извършителя на престъплението\", каза още Арнаудова.   Продължават огледите в района на водоема в Негован, където в изминалите два дни бяха открити две тела на убити мъж и жена. За момента не е ясно кога е настъпила смъртта. Криминалисти предполагат че това е станало преди най-малко месец. Работи се и по версията двете жертви да са убити на друго място и след това да са пренесени до водоема в бидони, предава БНР. И днес в района са изпратени водолази, който ще продължат търсенето на евентуални доказателства и по дъното на водоема. За момента няма съвпадение с профилите на изчезнали хора. От МВР мен изключват обаче и възможността двамата убити да не са обявени за издирване.", "date": "2019.08.19", "title": "Арнаудова: Анализират на обявените за издирване лица, за да установим чии са останките край Негован"}
{"url": "http://epicenter.bg/article/Pirogov--Udareniyat-ot-shtanga-vatman-ostava-v-reanimatsiyata-v-tezhko-sastoyanie/190661/3/0", "text": "  Състоянието на пострадалия ватман остава тежко, съобщи говорителят на УМБАЛСМ \"Н.И. Пирогов“ Мария Пойразова, предаде Агенция Фокус.   Мъжът пострада вчера при злополука на бул. \"Цар Борис III“ в района на кв. \"Бъкстон“ в посока кв. \"Княжево“. Сигналът за инцидента е подаден в 9.00 часа на 18 август.   Заради авария на трамвайна мотриса по линия номер 5 се е наложило да бъдат прикачени два трамвая. По време на закачането на двете мотриси ватманът е ударен от метална щанга.   Той е откаран в УМБАЛСМ „Н. И. Пирогов“, където му са направени подробни прегледи и изследвания. Оставен е в Реанимация заради тежката травма.  ", "date": "2019.08.19", "title": "Пирогов: Удареният от щанга ватман остава в реанимацията в тежко състояние"}
{"url": "http://epicenter.bg/article/Mazh-otkri-mumifitsiran-trup-v-kashtata-si-vav-Vidinsko/190664/3/0", "text": "  Мъж е открил мумифицирано разлагащо се тяло в наследствената си къща в с. Антимово, съобщиха от ОДМВР – Видин. На 16 август в 21.30 часа видинчанин съобщил в полицията, че малко по-рано същата вечер в стая на наследствената си къща в Антимово открил разложен труп.   Мъжът разказал, че от дълго време не е посещавал имота и преминавайки през селото решил да го нагледа. Дежурна оперативна група незабавно посетила местопроизшествието и извършила оглед, съобщи Фокус. Разследващите установили, че се касае за мумифициран труп, вероятно на лице от мъжки пол, с неустановена към момента самоличност.   Имотът бил видимо необитаем от дълго време, избуяла гъста растителност ограничавала достъпа до него, а всички помещения и вещи в тях били силно запрашени. Работата по разследването на случая продължава, в РУ-Видин е образувано досъдебно производство.  ", "date": "2019.08.19", "title": "Мъж откри мумифициран труп в къщата си във Видинско"}
{"url": "http://epicenter.bg/article/Dvama-dushi-sa-zaginali--a-33-sa-postradali-pri-katastrofi-v-stranata-prez-izminaloto-denonoshtie/190665/3/0", "text": "Двама души са загинали, а 33 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 21 тежки пътнотранспортни произшествия. В София са регистрирани 12 леки и една тежка катастрофа, при която е пострадал един човек.", "date": "2019.08.19", "title": "Двама души са загинали, а 33 са пострадали при катастрофи в страната през изминалото денонощие"}
{"url": "http://epicenter.bg/article/Botyo-Botev--Ubiystvoto-vinagi-e-zhestoko--da-lishish-ot-zhivot-chovek-e-brutalno-i-naglo/190676/3/0", "text": "Случаи като убийството на 7-годишната Кристин в Сотиря не е рядкост в криминалната практика. Това каза в „Тази сутрин” Ботьо Ботев – бивш шеф на отдел „Убийства” в МВР.   По думите му, обвиненият за тежкото престъпление Мартин Трифонов е имал действия и поведение, които са се отличавали от неговите връстници.   Ботев припомни друг случай от Ботунец, където е било изнасилено и убито 4-годишно дете. Тогава извършителят не е бил известен и само заради съдействието на граждани е бил открит.   Криминалистът допълни, че показанията на Трифонов, че е употребил алкохол и енергийна напитка преди да извърши престъплението, говорят, че той сам иска да оправдае поведението си.   „Той не осъзнава това, което е правил, ако го осъзнава – не оценява нещата, защото да посегнеш на дете е абсурдно. Не може да се търси оправдание в такива действия. Той е вменяем и в момента осъзнава какво е извършил”, посочи Ботев.   Според бившия шеф на отдел „Убийства”, практиката показва, че е трудно МВР да следи хора, които могат да проявят подобна агресия заради проблеми в детството си.   Ботьо Ботев коментира и убийството край Негован и намерените останки от тела на мъж и жена. „Едно убийство винаги е жестоко, независимо от самия акт – да лишиш от живот човек е брутално, нагло и жестоко”, заяви криминалистът.  ", "date": "2019.08.19", "title": "Ботьо Ботев: Убийството винаги е жестоко, да лишиш от живот човек е брутално и нагло"}
{"url": "http://epicenter.bg/article/Okrazhnata-prokuratura-Sliven-poiska-postoyanen-arest-za-Martin-Trifonov/190681/3/0", "text": "Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Т., обвинен в блудство, изнасилване и убийство на малолетно момиче, чиято смърт е причинена с особена жестокост и по особено мъчителен за жертвата начин. Това съобщиха от пресцентъра на Окръжна прокуратура – Сливен.   Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Т. Той е обвинен за това, че на 15.08.2019 г. в с. Сотиря, общ. Сливен, извършил действия с цел да удовлетвори полово желание без съвкупление по отношение на малолетно момиче, като употребил за това сила и я привел в безпомощно състояние, и деянието е извършено повторно – престъпление по чл.149, ал.3, вр. ал.2, т.1, предл.1 и т.2, вр. ал.1 от НК.   Той е обвинен и за това, че на същата дата и в същото населено място, се съвкупил с малолетното момиче, като я принудил към това със сила и я привел в безпомощно състояние – престъпление по чл.152, ал.4, т.1, вр. ал.1, т.2, предл.1 и т.3 от НК.   Мартин Т. е обвинен и за това, че на същата дата и в същото населено място, умишлено умъртвил малолетното момиче, като деянието е извършено по особено мъчителен начин и с особена жестокост – престъпление по чл.116, ал.1, т.4 и т.6, вр. чл.115 от НК.   Предстои Окръжен съд – Сливен да насрочи начален час на съдебното заседание, което ще бъде проведено днес, както и да посочи мястото, където то ще бъде проведено.  ", "date": "2019.08.19", "title": "Прокуратурата поиска постоянен арест за Мартин Трифонов"}
{"url": "http://epicenter.bg/article/Arestuvanite-ot-bandata-na-Rado-Lanetsa-ostavat-v-aresta/190684/3/0", "text": "Апелативният специализиран наказателен съд потвърди определението на Специализирания съд, с което бяха наложени постоянни мерки за неотклонение „Задържане под стража“ на петте обвиняеми лица, участници в неутрализираната на 8 август 2019 г. най-голяма до момента организирана престъпна група за разпространение на наркотици в страната. Това съобщиха от пресцентъра на Апелативна специализирана прокуратура.   По делото пред Апелативния специализиран съд прокуратурата представи нови шест тома, съдържащи доказателства за престъпната дейност на групата: открити и иззети огромно количество таблетки хероин, кокаин, екстази и др. видове наркотици, чували с марихуана, незаконно оръжие и боеприпаси, вакуумираща машина, ръкавици, предпазно облекло, документи за водена счетоводна дейност.   Действията по разследването продължават. Повдигнати са обвинения на 33 лица, част от които се издирват с Европейска заповед за арест.  ", "date": "2019.08.19", "title": "Арестуваните от бандата на Радо Ланеца остават в ареста"}
{"url": "http://epicenter.bg/article/Sofiyska-gradska-prokuratura-zadarzha-politseyski-inspektor-za-podkup/190686/3/0", "text": "На 17.08.2019г. Софийска градска прокуратура (СГП) задържа и повдигна обвинение на полицейски районен инспектор от гр. София за получаване на подкуп, чрез изнудване посредством злоупотреба със служебното положение - престъпление по чл.302, т.2, буква „а“, вр. чл.301, ал.2, вр.ал.1 от НК. Това съобщиха от пресцентъра на прокуратурата.   Разследването по случая е започнало в началото на месец август 2019 г. когато гражданин е подал сигнал, че районният инспектор му е поискал сумата от 850 лв., за да не му връчи по надлежния ред призовка за извършено административно нарушение на правилата за движение по пътищата – шофиране с превишена скорост.   Срещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина.   Обвиняемият е задържан в момента на получаване на подкупа за срок от 72 часа.   Днес, 19.08.2019 г., е внесено искане в Софийски градски съд за постановяване на мярка за неотклонение „задържане под стража“ спрямо обвиняемия.   Сумата е приобщена като веществено доказателство.   За това престъпление законодателят е предвидил наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност.   Разследването по случая продължава.  ", "date": "2019.08.19", "title": "Софийска градска прокуратура задържа полицейски инспектор за подкуп"}
{"url": "http://epicenter.bg/article/V-Sliven-proveryavat-ekipa-na-lineykata-za-sluchaya-s-Kristin/190688/3/0", "text": "Проверка на действията на лекарския екип, който се отзовал на сигнала за намерената в безпомощно състояние 7 –годишна Кристин Георгиева в сливенското село Сотиря, е започнала в Центъра за спешна медицинска помощ в Сливен. Това съобщи началникът на филиала д-р Мариета Божидарова, предаде БНР. Поводът за проверката са твърденията на роднините на убитото дете, че лекарят не е бил до него в линейката, а е оставено под наблюдението на бабата.   Д-р Божидарова обяви, че ако действително лекарят не е бил до пациента, това е прецедент в практиката на спешната помощ.   \"Прецедент е. Нашите лекари работят в реанимационни екипи и са по принцип до пациента и оказват помощ до настаняване на пациента в лечебно заведение\", коментира тя и съобщи, че чака писмени обяснения от лекаря.   Каза, че ще напише обяснения каква е била ситуацията. Нищо не ми каза конкретно.   В момента реанимационният екип, участвал в транспортирането на 7-годишната Кристин Георгиева до болницата, не е на работа. Медицинската сестра е в отпуск и се чакат обяснения и от нея. Д-р Божидарова каза още, че до сряда ще бъде ясен резултатът от проверката.   Вчера бабата и майката на Криси разказаха пред Нова телевизия, че никой в линейката не е помогнал на детето им.   \"Не ѝ пипнаха ръчичката, дори не ѝ пипнаха гърлото. Не ѝ пипнаха сърчицето, а тя дишаше и викаше: \"Бабо, гушкай ме\". До последно бяхме сами в линейката и виках, но те дори не спряха линейката, някой да се качи до мен\", разказа бабата на детето - Милка Георгиева.   \"Никой не ѝ е оказал първа помощ. Дори капка въздух никой не ѝ е дал\", допълни майката Гергана Драгиева.  ", "date": "2019.08.19", "title": "В Сливен проверяват екипа на линейката за случая с Кристин"}
{"url": "http://epicenter.bg/article/Obvinenie-za-sobstvenika-na-depoto-za-otpadatsi--koeto-se-zapali-pod-AM--quot-Struma-quot-/190691/3/0", "text": "Собственикът на фирмата, която управлява депото за отпадъци, запалили се под АМ \"Струма\", вече е обвиняем, информира БНТ.    Окръжна прокуратура - Кърджали му определи мярка за неотклонение \"парична гаранция\" в размер на 5000 лева.    Пожарът повреди колоните на мост на магистралата. Заради пожара отсечката край Дупница все още е затворена. Не е ясно и колко ще струва ремонтът на щетите върху мостовото съоръжение. А трафикът за Гърция минава по обходния маршрут през път Е-79.", "date": "2019.08.19", "title": "Обвинение за собственика на депото за отпадъци, което се запали под АМ \"Струма\""}
{"url": "http://epicenter.bg/article/Bashta-i-sin-udaviha-svoy-sased-v-kladenets--zadarzhaha-gi/190692/3/0", "text": "В Търговище са задържани баща и син, удавили в кладенец свой съсед. Убийството на 54-годишния мъж от търговищкото село Давидово е станало на 20 юли. Той е бил пуснат жив в 5-метров кладенец в обитавания от него имот, съобщи на извънреден брифинг говорителят на Окръжната прокуратура в Търговище прокурор Васил Ангелов, предаде Канал 3.    Трупът на мъжа е намерен на 23 юли, след сигнал за изчезването му.   Тежкото криминално престъпление е било изключително добре замаскирано, за да изглежда като нещастен случай. Установени са извършителите - баща и син на 74 и 42 години. Синът е криминално проявен - известен е на полицията с кражби и посегателства върху личността. Повдигнатаи са им обвинения по чл. 115 от Наказателния кодекс. И двамата са задържани на 16 август за срок до 72 часа. Предстои да бъде внесено искане за постоянна мярка \"задържане под стража\", каза още Ангелов.    Убийството е извършено през деня. Между тримата имало дългогодишни междусъседски конфликти, до голяма степен провокирани от жертвата, който също е криминално проявен. В злополучния ден между тях не е имало скандал. Бащата и синът не са планирали убийството на самотно живеещия мъж. Решението им е инцидентно, възползвали са се от тежкото алкохолно опиянение на съседа си.    Няма свидетели на престъплението. Двамата задържани съдействат на разследващите. По-възрастният е направил самопризнания, след като преди това неколкократно са променяли версиите си. В брифинга участва и началникът на Районното управление на полицията в Търговище главен инспектор Иван Александров.", "date": "2019.08.19", "title": "Ново брутално убийство! Баща и син удавиха свой съсед, пуснали го жив в 5-метров кладенец"}
{"url": "http://epicenter.bg/article/Sadat-reshi--Ubietsat-na-Kristin-s-postoyanna-myarka--quot-zadarzhane-pod-strazha-quot-/190699/3/0", "text": "На 21-годишният Мартин Трифонов, обвинен в убийството на 7-годишната Кристин Георгиева от село Сотиря, е наложена постоянна мярка за неотклонение „задържане под стража“. Решението е на Окръжен съд – Сливен, и е взето по искане на Окръжна прокуратура – Сливен, съобщиха от съда.   Трифонов е обвинен в блудство, изнасилване и убийство на малолетно момиче, чиято смърт е причинена с особена жестокост и по особено мъчителен за жертвата начин. В момента той е болница с наранявания след полицейското преследване.   Болничното заведение в Сливен е под засилена полицейска охрана.   Защитата на Трифонов обяви, че няма да обжалва мярката, предаде Нова телевизия. ", "date": "2019.08.19", "title": "Съдът реши: Мартин Трифонов остава за постоянно в ареста"}
{"url": "http://epicenter.bg/article/Ubitite-kray-Negovan-nay-veroyatno-sa-vazrastni-mazh-i-zhena/190705/3/0", "text": "Телата, открити край софийското село Негован, са на възрастни мъж и жена. Това сочат първите експертизи, научи БТВ. Най-вероятно те са били убити преди два месеца.    Първоначално са смъртоносно простреляни в главата, а след това - разчленени и изхвърлени край водоема.    Криминалистите работят и по версията мъжът и жената да са убити от техен роднина и да не са били обявявани за издирване.    В момента тече пореден оглед на мястото, на което в събота рибар се натъкна на останките. Все още не е ясна самоличността на убитите. Преглеждат се списъците с обявените за издирване.    В претърсването на района бяха включени и следови кучета. Оглед беше направен и на водоема, в който по това време се къпеха хора, излезли на излет.    Убиецът е познавал добре жертвите, намерени край Негован и затова те не са обявени за издирване. Това е една от версиите, върху които работят от прокуратурата.    Говорителят на главния прокурор Румяна Арнаудова уточни, че няма потвърждение за трета жертва след новия оглед край Негован, който беше направен тази сутрин.   ", "date": "2019.08.19", "title": "Убитите край Негован най-вероятно са възрастни мъж и жена"}
{"url": "http://epicenter.bg/article/Shest-ekipa-gasyat-pozhar--vazniknal-v-skladovi-pomeshteniya-v-Botevgrad/190711/3/0", "text": "Пожар гори в склад за вторични суровини в Ботевград. Това съобщи началникът на „Национален оперативен център“ към ПБЗН комисар Тошко Бързилов, предаде Агенция \"Фокус\".   \"Сигналът за пожара е подаден след 14.00 часа. Към мястото са насочени шест пожарни автомобила и огнеборци.   По първоначална информация пожарът се е разпространил на около 400 кв. м площ. Няма данни за пострадали\", допълни комисар Бързилов.  ", "date": "2019.08.19", "title": "Шест екипа гасят пожар в склад за вторични суровини в Ботевград"}
{"url": "http://epicenter.bg/article/Daynov--Dori-upravlyavashtite-pak-da-spechelyat-predstoyashtite-izbori--shte-ima-mnogo-promeni-na-mestno-nivo/190690/2/0", "text": "Предстоящите избори са изключително важни, защото дори управляващите пак да спечелят, ще има много промени на местно ниво. Това заяви пред журналисти във Велико Търново политологът Евгений Дайнов, предаде Радио „Фокус“ – Велико Търново.   В подкрепа на твърдението си той даде за пример столицата, където според него, ако Мая Манолова е основният опонент на Йорданка Фандъкова, то първата ще победи на втори тур с резултат 3 към 1.   „Слави Трифонов закъсня с поне пет години, дори повече. Ако продължи в сърцето на обществото да се завръща цивилизованият начин на поведение и живот, очевидно е, че този процес не може за сега да бъде носен в политиката от „Демократична България“. Там може да има нов човек, ново обединение, но няма да е сега, а след няколко години“, посочи още Дайнов.   Той отбеляза също, че нишата, към която трябва да се насочат новите формации, е поколението на европейските българи – младите хора.   „Сега те не гласуват, защото не им дават да го правят от компютъра. Трябва да ходят в някакви училища, да се редят с пенсионери от махалата, а те не го искат. В момента, в който пуснат интернет гласуването ще се види профилът на младите хора. Сега не го виждаме, защото те просто не гласуват. Няма да има електронно гласуване, защото управляващите не искат младите да гласуват, а те не искат младите да гласуват, защото осъзнават, че не са като тях“, коментира експертът.   Като финал той обобщи, че очаква предсрочни избори, дори по негово мнение те са се забавили.  ", "date": "2019.08.19", "title": "Дайнов: Дори управляващите да спечелят предстоящите избори, ще има много промени на местно ниво"}
{"url": "http://epicenter.bg/article/Prezidentat-udostoi-balgarski-voennosluzheshti-s-visshe-ofitsersko-zvanie/190693/2/0", "text": "На тържествена церемония в Гербовата зала на „Дондуков“ 2 държавният глава и върховен главнокомандващ на Въоръжените сили Румен Радев връчи пагоните на военнослужещи, удостоени с висше офицерско звание.    Със свой указ президентът Радев назначи полковник Станимир Христов на длъжността директор на Дирекция „Операции и подготовка“ и го удостои с висше офицерско звание „бригаден генерал“. Държавният глава се обърна към бригаден генерал Христов с думите, че новата длъжност е изключително отговорна и е натоварена със сериозни очаквания за повишаване на ефективността на управление на процесите в Българската армия. „Вярвам, че поемайки тази длъжност, ще бъдете основен двигател за развитието на съвременни бойни способности на Българските въоръжени сили и за придобиване на съвместимост, както и издигане на авторитета на Българската армия“, посочи Румен Радев, като подчерта важността на придобития от бригаден генерал Христов командирски опит на различни длъжности и нива на командване, както и експертизата, натрупана в Корпуса на НАТО за бързо реагиране в Турция.    Президентът назначи полковник Стоян Шопов на длъжността командир на 2-ра механизирана бригада като го удостои с висше офицерско звание „бригаден генерал“. Държавният глава заяви, че назначаването му на тази позиция е напълно заслужен и логичен етап от неговото професионално развитие и богатия опит, натрупан на тактическо и оперативно ниво, както и с участия в операцията на НАТО в Афганистан. „Убеден съм, че ще съчетаете по най-добрия начин вашите професионализъм, компетентност и командирски умения с нуждите и подготовката на личния състав на бригадата и с изпълнението на важните и отговорни задачи, произтичащи от новата длъжност“, подчерта Румен Радев.    В приветствието си държавният глава пожела на новопроизведените генерали да продължават да работят всеотдайно с постоянство и убеденост за развитието на Българската армия, за издигането на нейния авторитет и престижа на военната професия. „Очакванията към вас са големи, но аз съм убеден, че с всичко показано от вас до момента ще бъдете достойни командири и професионалисти и ще способствате Българската армия, особено в този важен етап на модернизация и превъоръжаване, да придобива нови съвременни бойни способности по един ефективен и ефикасен начин“, каза още президентът.    От името на удостоените с висше офицерско звание военнослужещи бригаден генерал Станимир Христов изказа благодарност на държавния глава за оказаната чест, доверие и дадената висока оценка.    Бригаден генерал Станимир Христов отбеляза, че тези назначения не са само оценка на това, което са постигнали през годините, но и високоотговорен ангажимент, който ще изпълняват с решимост и желание. „Осъзнаваме отговорността, която носим към мъжете и жените, служещи в Българската армия като техни командири. Затова ние трябва да бъдем убедени, че те са добре оборудвани, тренирани, работят с най-модерното въоръжение и техника и имат възможност да израстват в редовете на Българската армия. Ще оправдаем вашето доверие и ще работим за издигане на авторитета на Българската армия“, заяви той.    На церемонията присъстваха заместник-министърът на отбраната Анатолий Величков, началникът на отбраната генерал Андрей Боцев, генерали и офицери от видовете Въоръжени сили.    ", "date": "2019.08.19", "title": "Румен Радев към новите бригадни генерали: Работете всеотдайно за българската армия!"}
{"url": "http://epicenter.bg/article/Slavi-Trifonov--Vsichkolozi--govorete-si--pishete-si--mislete-si--a-az-shte-si-pravya-tova--koeto-sam-kaz/190694/2/0", "text": "Слави Трифонов отговори с един пост в социалните мрежи на всички коментари, които бяха казани и писани по негов адрес след 31 юли във връзка със съобщението, че ще прави политически проект.    „В последното предаване на “Шоуто на Слави” обявих, че с моя екип ще правим телевизионен проект. И тъй като това не е достатъчно, обявих, че ще реализирам и политически проект. От тогава до днес чета всякакви неща за себе си и за това какво ще правя. Чух и всевъзможни сценарии за бъдещето си. А това е прекрасно. Защото провокирам свободата на словото. Какво по-хубаво от това? Може пък да се пооткъснем от това достойно за недемократичните държави 111-о място.    Така че, социолози, политолози, всичколози, вие си пишете, говорете, мислете, пък аз ще направя това, което съм казал на 31 юли. Ще направя това, което ми позволява законът и моралът. Пожелавам успех и на вас, и на себе си“, написа Трифонов в социалната мрежа.    ", "date": "2019.08.19", "title": "Слави Трифонов: Всичколози, говорете си, пишете си, аз ще си направя политическия проект"}
{"url": "http://epicenter.bg/article/Nov-sluchay-na-afrikanska-chuma-e-otkrit-na-teritoriyata-na-obshtina-Perushtitsa/190695/2/0", "text": "Нов случай на африканска чума е открит на територията на община Перущица. Това съобщи председателят на Областната епизоотична комисия в Пловдив Димитър Керин, предаде Радио „Фокус“ - Пловдив.   Констатиран е случай на африканска чума на дива свиня от петък. В землището на Перущица е намерен труп на умряло диво прасе, което е дало положителен резултат за вируса на чума.   На 16 август е издадена заповед на директора на ОДБХ, като със същата заповед е забранен и достъпът до стопанските територии, които са описани в приложение към заповедта. Издадена е и заповед на директора на РДГ – Пловдив, с която се забранява достъпът до инфектираната зона, на площ от 200 кв. м. Още в петък заповедта е изпратена на всички институции.   В забранената зона попадат ловните стопанства в районите на Брестовица, Храбрино, Кричим, Перущица, Скобелево, Устина и девинското село Петвар.   Забранени са ловът и добивът на дървесина. „Предстои претърсване за трупове на диви прасета, като на 100 хектара е определен по 1 човек за претърсване“, съобщи директорът на РДГ инж. Мирослав Димитров.   Продължават и проверките за това дали са изклани всички прасета в т. нар. задни дворове. Последните данни показва, че има 73 незаклани прасета, за които са издадени 29 предписания, а половината от тях вече са изпълнени.   В пловдивска област досега са направени над 300 проверки от Агенцията по безопасност на храните във връзка със заразата. Проверени са общините Брезово и Раковски, Белозем и община Марица. Там не са установени живи животни и не се е наложило принудително умъртвяване.   Областната епизоотична комисия в Пловдив днес проведе редовното си заседание. На него бяха обобщени мерките по превенция и контрол на африканска чума по свинете.  ", "date": "2019.08.19", "title": "Нов случай на африканска чума е открит на територията на община Перущица"}
{"url": "http://epicenter.bg/article/BSP-izdigna-Veselin-Kalchev-za-kmet-na-obshtina-Bratya-Daskalovi/190696/2/0", "text": "Председателят на БСП в Братя Даскалови Веселин Калчев е кандидатът за кмет на общината, съобщиха от Областния съвет на социалистите в Стара Загора.   Решението взели единодушно делегатите на общинската конференция. Те гласуваха Калчев да бъде и водач на листата с общински съветници. Конференцията утвърди 13 личности за листата на БСП - достойни хора и професионалисти в сферата на образованието, културата, здравеопазването, земеделието, предприемачеството и др.    „Имаме волята, отговорността, енергията и визията за развитие, с които да променим статуквото в община Братя Даскалови и да победим пагубния модел на настоящото управление, което се подкрепя от ГЕРБ”, заяви кандидатът за кмет. Той благодари на всички социалисти за инициативата им да го издигнат, за номинациите, доверието и за впечатляващата подкрепа. Делегатите издигнаха и кандидати за кметове: на Оризово – Таньо Тотев, на Черна гора – Иван Стоянов, на Гранит – Койчо Георгиев, в Плодовитово – социалистите ще подкрепят досегашния успешен кмет Димитър Димитров. До дни ще бъдат утвърдени и кандидатите за кметове на селата Партизанин и Мирово.    „Силно се надяваме, че до началото на предизборната кампания главният прокурор на РБългария ще се произнесе по жалбата на БСП за изборния туризъм в нашата община. 1550 човека, регистрирани чрез настоящ адрес в селата ни, около 700 дори нямат никаква връзка с Братядаскаловско, в изборния ден при местен вот, организирано идват тук и гласуват както им е поръчано. Този процес в нашата обезлюдяваща се община Братя Даскалови е достигнал най-мащабните и най-пагубни форми в демократична България. Искаме справедливост, за да покажем как успешно може да се управлява нашата община!”, заяви Веселин Калчев. „Вярваме в нашата победа, защото БСП доказа, че е водеща политическа сила по време на президентски, парламентарни и евроизбори на територията на общината”, подчертаха на конференцията.  ", "date": "2019.08.19", "title": "БСП издигна Веселин Калчев за кмет на община Братя Даскалови"}
{"url": "http://epicenter.bg/article/Radev-naznachi-Kaloyan-Metodiev-i-za-predsedatel-na-Strategicheskiya-savet-/190697/2/0", "text": "  Със свой указ от 19 август държавният глава Румен Радев назначи началника на кабинета си Калоян Методиев за председател на Стратегическия съвет при президента на Републиката, съобщиха от прессекретариата на държавния глава.   Със същия указ президентът освобождава Иво Христов като председател на Стратегическия съвет при президента на Републиката.  ", "date": "2019.08.19", "title": "Радев назначи д-р Калоян Методиев и за председател на Стратегическия съвет "}
{"url": "http://epicenter.bg/article/Evgeniy-Daynov--Na-izborite-v-Sofiya-Manolova-shte-pobedi-Fandakova-na-vtori-tur-s-3-1/190700/2/0", "text": "Това заяви пред журналисти във Велико Търново политологът Евгений Дайнов, предаде \"Фокус\".   В подкрепа на твърдението си той даде за пример столицата, където според него, ако Мая Манолова е основният опонент на Йорданка Фандъкова, то първата ще победи на втори тур с резултат 3 към 1.   „Слави Трифонов закъсня с поне пет години, дори повече. Ако продължи в сърцето на обществото да се завръща цивилизованият начин на поведение и живот, очевидно е, че този процес не може за сега да бъде носен в политиката от „Демократична България“.   Там може да има нов човек, ново обединение, но няма да е сега, а след няколко години“, посочи още Дайнов. Той отбеляза също, че нишата, към която трябва да се насочат новите формации, е поколението на европейските българи – младите хора.   „Сега те не гласуват, защото не им дават да го правят от компютъра. Трябва да ходят в някакви училища, да се редят с пенсионери от махалата, а те не го искат.    В момента, в който пуснат интернет гласуването ще се види профилът на младите хора. Сега не го виждаме, защото те просто не гласуват. Няма да има електронно гласуване, защото управляващите не искат младите да гласуват, а те не искат младите да гласуват, защото осъзнават, че не са като тях“, коментира експертът.   Като финал той обобщи, че очаква предсрочни избори, дори по негово мнение те са се забавили.", "date": "2019.08.19", "title": "Евгений Дайнов: На изборите в София Манолова ще победи Фандъкова на втори тур с 3:1"}
{"url": "http://epicenter.bg/article/Samo-za-den-2000-sofiyantsi-vzeha-za-chetene-4000-knigi-ot-Stolichna-biblioteka/190706/2/0", "text": "На 19 август 2019 г. Библиотеката на София отново отвори врати след лятната си почивка.   В първия работния ден посетителите бяха над 2000, а заетите за дома книги достигнаха близо 4000, съобщиха от Столична библиотека   Нашите читатели имат възможност да заемат най-новите заглавия от художествената, научнопопулярна и детска литература.   Заповядайте от 8:30 до 19:45 ч. от понеделник до петък и от 9:00 до 14:45 ч. в събота.   Продължава и лятната ни инициатива „Зелени библиотеки в парка“, където можете да върнете и да заемете книги. ", "date": "2019.08.19", "title": "Само за ден 2000 софиянци взеха за четене 4000 книги от Столична библиотека"}
{"url": "http://epicenter.bg/article/Sofiya-e-domakin-na-45-iya-kongres-na-Mezhdunarodnata-komisiya-po-voenna-istoriya/190708/2/0", "text": "Четиридесет и петият конгрес на Международната комисия по военна история беше открит днес, 19 август, в Централния военен клуб в гр. София. Той се провежда под егидата на министъра на отбраната Красимир Каракачанов. През тази година темата е „Нововъзникнали проблеми след подписването на мирния договор от 1919 г. Военни конфликти и дипломатически преговори“.   В конгреса участват близо 150 делегати от 34 държави: Австралия, Австрия, Англия, Белгия, България, Германия, Гърция, Дания, Естония, Израел, Индонезия, Ирландия, Испания, Италия, Камерун, Канада, Кипър, Китай, Литва, Мароко, Нидерландия, Полша, Португалия, Румъния, Русия, Сенегал, САЩ, Сърбия, Турция, Финландия, Франция, Швейцария, Корея и Япония. Това съобщиха от пресцентъра на Министерството на отбраната.   Председател на Организационния комитет е директорът на дирекция „Социална политика и политика по военно-патриотично възпитание” в Министерството на отбраната Иво Антонов, а заместник-председател - полковникът от запаса проф. Димитър Минчев, председател на Българската национална комисия по военна история, която е съорганизатор на форума.   „Един век след края на Първата световна война човечеството още продължава да търси своите уроци и поуки от нея. Нека конгресът да се превърне в средище за обмен на идеи и концепции, на нови научни теми и хоризонти, в поле за стартирането на нови международни проекти, в място за опознаването и установяването на диалог между представителите на различните държави“, се посочва в поздравителния адрес на министъра на отбраната Красимир Каракачанов до участниците в международния форум.   В откриването на конгреса участваха началникът на Политическия кабинет на министъра на отбраната Илия Налбантов и генерал-майор Груди Ангелов, началник на Военна академия „Георги С. Раковски”, която е един от съорганизаторите на форума. ", "date": "2019.08.19", "title": "София е домакин на 45-ия конгрес на Международната комисия по военна история"}
{"url": "http://epicenter.bg/article/Ekip-ot-Suhopatnite-voyski-unishtozhi-korozirala-rachnata-granata--otkrita-na-brega-na-yazovir-Ogosta/190709/2/0", "text": "Специализиран екип от 10-ти механизиран батальон – Враца от състава на Бригадното командване разузна и унищожи днес, 19 август, корозирала ръчна граната Ф-1, открита на брега на язовир Огоста, гр. Монтана. Ръководител на екипа е старши лейтенант Петър Петров, съобщиха от пресцентъра на Министерството на отбраната.   Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.  ", "date": "2019.08.19", "title": "Екип от Сухопътните войски унищожи ръчна граната, открита е на брега на язовир Огоста"}
