{"url": "http://epicenter.bg/article/Ministar-Radev--Edin-retsidivist--iznasilvach-e-hvanat--Taka-deystva-sistemata--taka-shte-rabotim-/157536/2/0", "text": "Един рецидивист, изнасилвач, обирджия е хванат. Да са спокойни - събота, неделя... Така действа системата, така ще работим и занапред.   Това заяви на извънреден брифинг в Ловеч министърът на вътрешните работи Валентин Радев след залавянето на избягалия затворник Борис Иванов.   Вчера Радев призна, че премиерът Бойко Борисов го е питал дали са заловили избягалия затворник, а силовият министър му е отговорил \"Ще! Гониме го! Дано не направи някоя беля!\".   МВР шефът определи операцията като добре координирана.     От прокуратурата обявиха, че на избягалия затворник ще бъде повдигнато още едно обвинение.     В момента Борис Иванов се намира в Районното полицейско управление в Ловеч при засилено полицейско присъствие.     Повече от 48 часа продължи акцията по залавянето на избягалия пандизчия. В издирването му участваха екипи на жандармерията, полицията и Специализирания отряд за борба с тероризма. Той изчезна в четвъртък сутринта малко след 10 часа от работен обект край Ловеч. В събота следобед бе заловен в района край гарата на Летница.  Борис Иванов изтърпява 13-годишна присъда за няколко престъпления.", "date": "2018.06.23", "title": "Министър Радев: Един рецидивист, изнасилвач е хванат! Така действа системата, така ще работим!"}
{"url": "http://epicenter.bg/article/Ninova-s-pismo-do-12-evropeyski-lideri--Ne-priemame-predlozhenieto-na-Merkel---pari-sreshtu-migranti-/157486/2/0", "text": "\r\n \r\n   \r\n \r\n Тя изтъква, че бежанската криза беляза политическия живот на ЕС през последните няколко години, а липсата на координиран, адекватен и навременен общоевропейски отговор на мигрантската криза, показва, че текущата система за убежища не е в съответствие с актуалните предизвикателства. \r\n   \r\n Нинова отбелязва, че бягащите от кървавия сирийски конфликт, съгласно международните норми, имат право да получат закрила. \r\n   \r\n \"В същото време, значителна част от влизащите без разрешение чужди граждани не могат да бъдат определени като „бежанци“ и следва да бъдат разглеждани като незаконни мигранти, т.е. връщани обратно в страните им по произход. Водени от интересите на България и на българския народ , ние настояваме за този подход”- казва председателят на БСП в писмото си. \r\n   \r\n Тя смята за неприемливо и неработещо предложението на Германия- подписването на двустранни споразумения - финансова помощ в замяна на приемане и интеграция на мигранти. \r\n   \r\n  „Отбелязваме, че следва да бъдат разработени механизми, устойчиви на кризи и за превенция, като фокусът бъде поставен преди всичко върху основни области, като засилване на охраната и контрола на външните граници”- предлага Корнелия Нинова. \r\n   \r\n Тя настоява за по – строг контрол на външните граници на държавите – членки на ЕС, непрекъснат мониторинг по всички маршрути, в противдействие на незаконната миграция и нелегалния трафик на хора; по-нататъшно засилване и прилагане на интегрираното гранично управление и на обмена на информация в рамките на ЕС, между страните – членки и агенциите, както и с международните партньори. \r\n   \r\n \"Бих искала да подчертая, че в контекста на днешните предизвикателства, Европа се променя и така трябва, иначе ще я загубим, ако продължаваме по същия начин. \r\n Европа трябва да бъде спасена и да продължи напред като единен, сигурен и здрав Съюз между силни държави”- завършва писмото си лидерът на БСП. \r\n", "date": "2018.06.23", "title": "Нинова с писмо до 12 европейски лидери: Не приемаме предложението на Меркел - пари срещу мигранти!"}
{"url": "http://epicenter.bg/article/Politsiya-i-zhandarmeriya-e-na-krak-po-izdirvaneto-na-izbyagaliya-zatvornik/157487/2/0", "text": "\r\n \r\n   \r\n Под полицейска блокада е целият район между ловешките села Александрово, Дренов и Деветаки. Следови кучета са намерили дрехи на беглеца и са по следите му. \r\n Вдигани са и дронове, за да се огледа периметъра, но са били свалени заради лошото време. Униформените претъсрсват всеки храст и са убедени, че ще го заловят още днес. \r\n   \r\n Главният секретар на МВР Младен Маринов също е бил на място в късните часове в петък, за да даде инструкции за издирването. Властите вярват, че рецидивистът Борис Иванов ще бъде намерен до края на деня. \r\n Иванов избяга, докато беше на работа в млекопреработвателен цех. Излежава 13-годишна присъда за блудства и кражби. \r\n", "date": "2018.06.23", "title": "Полиция и жандармерия са на крак по издирването на избягалия затворник"}
{"url": "http://epicenter.bg/article/Zhalt-kod-za-dazhd-i-silen-vyatar-v-pochti-tsyalata-strana-/157495/2/0", "text": "Очаква ни хладен, дъждовен и ветровит съботен ден. В 23 области от страната са обявени предупреждения за опасно време. Те са от първа степен, за количества дъжд до около 30 л/кв.м и вятър със скорост около 70 км/ч, предава бТВ.  По-интензивно очакваме да вали в следващите часове в югоизточните райони, но вечерта и валежите, и вятърът ще отслабнат. Максималните температури днес ще са между 20 и 25 градуса.  Утре остава хладно и облачно, но ще превали само в планинските райони и вятърът ще е чувствително по-слаб.  В понеделник следобедни превалявания се очакват в западните райони, а от вторник започва вали на повече места в страната и по-силно.  Температурите ще останат по-ниски от обичайните за този период.  ", "date": "2018.06.23", "title": "Жълт код за дъжд и силен вятър в почти цялата страна "}
{"url": "http://epicenter.bg/article/Zashto-sotsialnite-otkazaha-invalidna-kolichka-na-6-godishno-dete-s-tserebralna-paraliza--/157498/2/0", "text": "Социалните в Стара Загора отказаха инвалидна количка на 6-годишно дете с детска церебрална парализа. Мотивът - въпреки, че е със 100% инвалидност, Мишо е прекалено малък, а законът не предвижда колички за деца като него, предава Нова тв.  „Детската инвалидна количка, каквато тя иска, не фигурира в така наречено Приложение 7 към Правилника за прилагане на Закона за интеграция на хората с увреждания. Ние просто го нямаме по списък”, обясни за NOVA Павлина Делчева, директор на „Социално подпомагане” – Стара Загора.  Докато чака това да бъде променено, за да може да извежда момченцето си навън, майка му Антония купила това, което може да си позволи - количка за бебета.  Жената отглежда двете си деца сама. За да се грижи подобаващо за тях и да покрива специалните нужди на Мишо, работи. Тегли и кредити, за да осигури необходимите за сина ѝ терапии. От държавата получава 930 лева.  А за да не бъдат деца като Мишо затворници в домовете си, докато не станат възрастни, се готвят промени, обясняват социалните.  Още по темата гледайте във видеото.  ", "date": "2018.06.23", "title": "Защо социалните отказаха инвалидна количка на 6-годишно дете с церебрална парализа? (ВИДЕО)"}
{"url": "http://epicenter.bg/article/--------------------------/157500/2/0", "text": "Темата за мигрантите е във фокуса на всички Съвети и на европейските лидери от 2015 г. насам. Докато не я затворим и не направим дългосрочна политика, мисля, че тя ще бъде много разделяща. Дори не можем да говорим за някакви дебати за обединение, защото тя винаги ще изскача като разделителна линия. Това коментира в студиото на \"Денят започва\" по БНТ вицепремиерът и министър на външните работи Екатерина Захариева по повод извънредната среща в Брюксел по въпроса за мигрантския натиск.  Захариева обясни още, че на българската граница няма натиск, но това не означава, че и в Европа няма. По думите на вицепремиера, в момента най-големият натиск е през Либия към Италия. В африканската страна почти няма граничен контрол, а потокът към Европа е от незаконни мигранти. Нека правим разликата с бежанци, допълни външният министър.  „Първото и най-важно е да проявим солидарност към мигрантите и да опазим външната граница на ЕС. Шенгенското пространство де факто не работи и то от няколко години. Нашата позиция е, че трябва да опазим външните си граници, а не да се ограждаме отвътре. Знаете, че \"Фронтекс\" беше създадена и заработи именно от тук, от България. Сега е необходимо увеличаване на капацитета и правомощията й, същото важи и за техническите ресурси“, коментира тя.  Вицепремиерът каза още, че ключов аспект в трайното решение на проблема с бежанците е предприемане на навременни мерки за общата политика, както и грижа за самите бежанци.  „Най-големият бежански поток от Близкия Изток е в Турция, Ливан, Йордан. Споразумението между ЕС и Турция от 2016 г. доведе де факто до нулев натиск за България. То е с много ясни ангажименти към Турция и те са за тези два милиона бежанци, които са на територията на южната ни съседка. Да не пропускаме и факта, че ЕС подпомага и на Йордания и Ливан, отпускат се средства тези бежанци да стоят близо до съседните си страни“, обясни тя.  Външният министър изрази позиция, че всеки, който прекрачи границите на закона, трябва да бъде връщан обратно. Това не е нехуманна позиция, защото така ние спасяваме животи. Трафикантите, които търгуват с човешки животи, не се интересуват от мигранти, обясни Захариева.  Европейските лидери трябва да знаят, че граница на ЕС не е равно на граница на сигурност в Европа и тази граница включва и балканските държави.  Вицепремиерът коментира и внесения вот на недоверие от опозицията. По думите й, в началото и края на европредседателството е използвана възможността да се иска вот на недоверие, но въпросът е да има сериозни основания за това. Вотът няма да мине, коалицията е стабилна, категорична е Екатерина Захариева.  Тя подчерта още, че отношенията ни с Македония са една от използваните теми за критика от страна на опозицията, но подписването на Споразумението със западната ни съседка миналата година работи и съгласуваните решения трябва да продължат да се спазват - нещо, което не се е случило с договора от 1999 г.  „В Министерски съвет има различия, дебати и в крайна сметка успяваме да стигнем до точното решение. Мисля, че коалицията работи добре, нормално е да сме различни, това е нормалния демократичен процес“, каза още министърът.  ", "date": "2018.06.23", "title": "Екатерина Захариева: Темата за мигрантите винаги ще изскача като разделителна линия в ЕС "}
{"url": "http://epicenter.bg/article/Iliyana-Yotova--Lipsata-na-reformi-v-Dablinskoto-sporazumenie-e-mnogo-seriozna-opasnost-za-Balgariya/157501/2/0", "text": "Липсата на реформи в Дъблинското споразумение означава много сериозна опасност за страната ни. Това коментира вицепрезидентът Илияна Йотова в интервю за предаването „Събота 150“ по БНР.  Йотова изрази мнение, че на срещата за миграцията в Брюксел за реформите в ЕС и приемствеността между Българското и Австрийското председателство ще се търси „тежък компромис“ между държавите-членки, които са много разделени по темата за общите политики за миграция и убежища.  \"Ще бъде направен опит да се търси „още по-тежък консенсус“, каза тя и допълни, че е песимистично настроена, че на този етап може да бъде намерен. Вицепрезидентът не очаква съществена промяна в европейската политика към мигрантите.  „Темата е много тежка. Тя вече излиза извън рамките на междудържавните отношения в рамките на ЕС. Тя заплашва управляващата коалиция в една от най-големите страни в рамките на ЕС – в Германия, които винаги са били еталон за стабилност и на общи политики по темата за миграцията – тук пропукването е много дълбоко. Това, което избраха някои от европейските лидери, включително и г-н Юнкер, е да направят тази тежка стъпка на два етапа. Аз гледам на утрешната среща като на подготвителна среща. Нямам конкретна информация, но съдейки от косвени изказвания, от подготовката на някои държави, смятам, че утре ще бъде търсено съгласието на страните от външните граници на ЕС, каквито са България и Италия, в присъствието на Германия, Франция, на Австрия. Аз правя прогноза, че ще бъде търсено съгласие в посока на това на този етап да няма промяна в Дъблинското споразумение“, заяви Йотова.  По думите й липсата на реформи в Дъблин означава много сериозна опасност за нашата страна, както и за всяка външна граница на ЕС.  „Ако останат сега действащите текстове по Дъблинското споразумение, отново пред нас и всяка гранична държава в ЕС възниква опасността да се превърне в един санитарен пояс, защото оставането на Дъблинското споразумение означава отговорност на всички държави, на чиято територия за първи път стъпват мигранти и бежанци, означава възможност на други страни да връщат вече регистрирани бежанци и мигранти у нас“, допълни вицепрезидентът.  Тя добави, че България трябва да защити своя интерес по отношение на мигрантската криза.  „България трябва да бъде не просто участник в разговорите за укрепването на границите и създаването на стабилна гранична полиция, тя трябва да бъде едно от главните действащи лица в този разговор“, каза още Илияна Йотова.  ", "date": "2018.06.23", "title": "Илияна Йотова: Липсата на реформи в Дъблинското споразумение е сериозна опасност за България"}
{"url": "http://epicenter.bg/article/Krum-Zarkov--Ot-GERB-sa-genii---10-godini-sa-na-vlast-i-vse-sa-im-vinovni-stari-pravitelstva-/157503/2/0", "text": "От ГЕРБ са гениални - 10 години са на власт и все са им виновни старите правителства. Така зам.-председателят на парламентарната група на \"БСП за България\" Крум Зарков коментира мненията, които се чуха от управляващата партия за внесения от левицата вот на недоверие.  Някои депутати от ГРЕБ изтъкнаха, че проблеми, които има държавата в сектор \"Сигурност\", се дължат на тежкото наследство, оставено от правителството на Орешарски.  \"Ние чуваме тези обвинения по повод на всяка критика. Винаги са виновни предишните, но ако това е така, те трябваше да излязат пред хората по време на кампания и да кажат проблемите, а не да изписват страници с мерки. Помните ли обещанието за полицай във всяко село и за 6000 нови служители на МВР? Това не се случи, БСП ли е виновна?\", каза Зарков в предаването \"Седмицата\" по Дарик.  \"Да обяснят защо мерките им не са проработили и какво ще направят. Останалото е прехвърляне на топката\", допълни той.  \"Надявам се това правителство да падне\", каза още социалистът. Той посочи, че аргументите на БСП за вота на недоверие са обяснени подробно в 18 страници. \"Особено акцентираме върху проблемите с битовата престъпност, убийствата, бегълците от затворите, неразкритите престъпления\", каза Зарков. Той бе категоричен, че на този етап правителството не може да осигури сигурността на гражданите.  Според него ситуацията е сериозна и в сектор \"Отбрана\".  \"Въпреки многократно поеманите ангажименти, правителството няма ясен план и визия как да се справи с драматичната обстановка във Въоръжените сили, както в материален, така и в социален аспект\", посочи той.  ", "date": "2018.06.23", "title": "Крум Зарков: От ГЕРБ са гении - 10 години са на власт и все са им виновни стари правителства "}
{"url": "http://epicenter.bg/article/Mezhdu-preosvidetelstvaniyata-v-TELK---bez-pensiya--VIDEO--/157508/2/0", "text": "Хората с увреждания, които очакват решенията на ТЕЛК при преосвидетелстване, остават по месец и повече без пенсия, докато новото решение влезе в сила.  Проблемът не се решава вече няколко години и засяга хиляди пациенти, предава бТВ.  Парадоксът е, че хора в подобно положени може да кандидатстват за еднократна социална помощ, но следващия месец, а парите ще получат след два месеца.  Преписките на пациентите се изпращат в картотека, където има двуседмичен срок за обжалване, след това – в Националния осигурителен институт (НОИ), където текат още 14 дни.  „Чакала съм по 3, по 4–5 месеца за парите. Не мога да чакам, нямаме с какво да си купим хляб”, разказва Радка Стефанова, чийто син е със заболяване.  Нерядко хората в подобно положение нямат близки на които да разчитат, и зависят само от пенсията, която получават.  „В периода, в който бях в НОИ, нямах тези индикации, ще проуча дали наистина е масов този проблем и какво решение може да се предложи”, коментира социалният министър Бисер Петков.  Вижте още във видеото:  ", "date": "2018.06.23", "title": "Между преосвидетелстванията в ТЕЛК – без пенсия (ВИДЕО) "}
{"url": "http://epicenter.bg/article/Hrabra-kasierka-predotvrati-obir-na-benzinostantsiya-v-Simeonovgrad--VIDEO--/157497/3/0", "text": "Смела касиерка предотврати грабеж на бензиностанция в Симеоновград. Тя успяла да се пребори със 17-годишен младеж, който я заплашил и се опитал да вземе дневния оборот, предаде Нова тв.  На записите от охранителните камери се вижда и кратката схватка, в която младата жена влиза с нападателя.  Тя успява да подаде сигнал до фирмата, която охранява обекта и младежът е задържан.  Кадрите от опита за обир и разказа на продавачката вижте във видеото.  ", "date": "2018.06.23", "title": "Храбра касиерка предотврати обир на бензиностанция в Симеоновград (ВИДЕО) "}
{"url": "http://epicenter.bg/article/Angelkova--Na-plazh-Perla-e-spazeno-iziskvaneto-za-50-na-50-protsenta-svobodna-i-platena-zona-/157524/4/0", "text": "Изискванията за 50% свободна и 50% платена зона на морски плаж Перла са спазени. Платените плажни принадлежности на ивицата са според одобрената схема от Министерството на туризма. Това каза министър Николина Ангелкова при проверка на място на плажа, в която участва и кметът на Приморско Димитър Германов, съобщиха от пресцентъра на Министерството на туризма.  Тя уточни, че според експертите от контролното звено на министерството, нарушения няма, но допълнително ще бъде възложен и геодезически мониторинг, за да се гарантира, че площите с платени плажни принадлежности и свободна зона са според изискванията. Министърът обясни още, че ако бъдат установени някакви отклонения от изискванията, ще бъде наложена неустойка, която е в размер на 5% от концесионната цена по договор, а при повторно нарушение ще изпратим предупреждение за прекратяване на концесията.  Това е втора проверка на ивицата през този сезон, уточни министър Ангелкова. При първата липсваха табели и медицински пунктове, които сега са на лице. По отношение на сигналите, че не се разрешава на туристите да плажуват на свободна зона, министърът каза, че тази година местата на двете зони са разменени спрямо миналата година, която може би причинява неудобство. Според закона обаче всеки стопанин на плажа може да променя схемата и разполагането на платени плажни принадлежности всяка година, стига тя да отговаря пропорционално на изискванията.  За плаж Приморско-централен сме поскали от кмета да издаде заповеди за премахване на преместваемите обекти, които в момента са на ивицата, заяви министър Ангелкова. И уточни, че в момента не е редно на плажа да има търговски обекти и платени плажни принадлежности, а ако се стигне до премахване, ще бъдат съборени 4 обекта. Министърът информира още, че има приключила процедура за концесиониране на плажа, като в момента тече срок за обжалване. Очаква се до 2 седмици да има подписан договор, но ако евентуално обжалване забави сключването му, плажът ще бъде отдаден под наем. Успоредно с това ивицата е обявена за неохраняема, така водното спасяване за момента ще бъде осигурено от областната управа на Приморско, а почистването от кмета, обясни министър Ангелкова.  Относно плаж Кабакум и сигнали за замърсени води, които се изливат на плажа министърът информира, че сме сезирали контролните органи и ще бъде направена съвместна проверка. Очакваме тя да бъде извършена най-късно до понеделник, с което ще се установи дали има замърсяване, обясни още тя. В зависимост от резултатите ще предприемем и необходимите мерки, увери министърът.  ", "date": "2018.06.23", "title": "Ангелкова: На плаж Перла е спазено изискването за 50 на 50 процента свободна и платена зона "}
{"url": "http://epicenter.bg/article/Zashto-taguva--drebniyat--targovets-na-goriva-/157492/11/33", "text": "Вече месеци наред законопроектът за административното регулиране на икономическите дейности, свързани с нефт и продукти от нефтен произход, по-известен като Закона за горивата, предизвиква бурни реакции. Стигна се до протести и вадене на улицата на камиони и цистерни - факт, сам по себе си показателен, че браншовият проектозакон наистина „бърка в раната” и осветява основни проблеми в бранша.  Като основни организатори на съпротивата срещу бъдещия закон се откроиха Георги Паничарски, Иван Кашилски и Апостол Апостолов от Пловдив, плюс Росинка Бъчварова от Бургас, наричащи себе си дребни собственици, както и председателят на прясно регистрираното сдружение на малките търговци Николай Николов. Всички те шумно оповестиха пред медиите, че ако се регистрират по новия закон, ще фалират, и направо призоваха той да не важи за тях.  Кои са всъщност заплашените от фалит протестиращи „дребни собственици”?  Георги Паничарски е собственик и управител на фирма „Елго”, занимаваща се с дистрибуция на горива. Справка в интернет показва, че дружеството има приходи за над 1,3 милиона лева, а през годините е успяло да спечели и обществени поръчки за почти 2,5 милиона лева с общините Перущица, Брезово, Съединение и пловдивската „Чистота” – всичките за доставка на горива.  Паничарски поддържа тесни бизнес-контакти с небезизвестните Лиляна и Пламен Моравенови, които преди време лъснаха в списъка с крупните вложители във фалиралата банка КТБ със сумата от 9 126 016 лв. Вдовицата и сина на свързвания с Мултигруп съсобственик и бивш директор на пловдивската захарна фабрика Петко Моравенов си партнират с Паничарски във фирмата „МКП Пропърти”, чийто основен капитал е имот на стойност почти 400 хиляди лева на бизнесмена Стоян Аргилашки.  Аргилашки пък се прочу в близкото минало около скандала с доставени от него на Община Пловдив некачествени горива, които повредиха общинските автомобили „Рено”. Тогава от официалния дилър на „Рено” изтече информация, че са дали за анализ гориво от резервоара в оторизирана лаборатория и заключението било, че то изобщо не е гориво за автомобили, а смес от газьол и мазут.  След скандала Община Пловдив бързо смени доставчика си с никому неизвестната дотогава фирма „Петро Ойл Груп”, която спечели поръчка за близо 15 милиона лева. Нейният управител Мендо Раданов съвсем случайно се оказа бивш служител на Аргилашки, а адвокатът му Георги Колев – хем общински съветник, хем приятел с Пламен Моравенов.  Иван Кашилски пък е собственик и управител на фирма „Транс Ойл”, чийто собствен капитал според документите в Търговския регистър е 503 хиляди лева, а приходите му за финансовата 2015 г. са близо 2 милиона лева. Притесненията му, че изискванията за регистрация по закона ще го доведат до фалит, не са му попречили през годините да остави следа в интернет като наемател на 28 декара водоем в с. Голям Чардак за лично ползване.  Той е направо бедняк обаче пред „дребния” търговец Апостол Апостолов от фирма „Апид 2000”, със собствен капитал от 603 хиляди лева и приходи от продажби за над 5,6 млн. лв. годишно. Колкото до Николай Николов, неговата фирма „Евроинвест” се справя криво-ляво с живота, осъществявайки годишни приходи от продажби за 4,9 милиона лева.  Бургазлийката Росинка Бъчварова пък е „новата звезда” на протестите срещу закона. Тя е свързана с две фирми, „Росойл Плам” и „Росбул Транс”, и според мълвата, голяма част от излезлите на шествие камиони в Бургас били нейни. Кратка справка в интернет показва, че Бъчварова по принцип мрази да плаща – споменатите фирми изплуват в съдебни дела с Пристанище Бургас за неплатени над 22 хиляди лева за пристанищни услуги, както и с една банка за източени и невърнати над 16 000 лв. през фирмена кредитна карта.  Впрочем, от нейния бизнес живо са се интересували и бургаските данъчни. Казусът с тях е изключително показателен: през август 2016 г. едната фирма доставила на едро гориво за над 70 000 лв., но „забравила” както да внесе ДДС-обезпечение за тях, така и да подаде заявление за регистрация на мястото, от което ще се продават, за което била санкционирана от ТД на НАП – Бургас с 50 000 лв.  Впоследствие обаче актът паднал в съда. В съдебното решение четем, че „описаната фактическа обстановка се установява по безспорен начин от събраните по делото доказателства”, обаче в ревизионния акт и наказателното постановление „не са посочени дата на извършване на нарушението и мястото му на извършване”, което дава повод на съда да отмени санкцията.  Съдбата на това наглед дребно нарушение е безспорен пример за способностите на приходните агенции да си събират, или по-скоро да не си събират дължимите данъци. Колкото и обезпечения да ти поискат НАП и Митниците, спокойно можеш да си доставяш горива както и където пожелаеш, без да внасяш нито тях, нито самите данъци, така и такаще те хванат само в случай на ревизия.  При всички случаи, ако санкцията е много голяма, винаги ще се намери я пробив в БАЦИС, я процедурен пропуск, пък и актовете обикновено ще бъдат така написани, че после лесно ще паднат в съда. Да припомним, че не друг, а един от големите търговци „Инса Ойл”през 2011 г. бе начетен от митниците първоначално с близо 12 милиона лева за невнесен акциз, които после без каквито и да е обосновки и мотиви се превърнаха в малко над 700 хиляди, а пък те самите накрая паднаха в съда заради нескопосно написани актове.  Съвсем друго става положението, когато – и ако – законът за горивата влезе в сила. Тогава не само ще се знае кой кой е, с какви складове и цистерни разполага и през кои обекти продава, а и самият факт, че си избягал от плащане на ДДС и/или акциз, ще води до дерегистрация и загуба на предоставеното при нея обезпечение. По закон, не по една от десетките наредби, заповеди или обикновени прищевки на този и онзи началник на приходна агенция. Това е голямата болка на „дребните собственици” и истинската причина за бурните им протести.  Впрочем, това е и голямата болка на финансовото министерство, под чиято „шапка” са въпросните агенции – друго си е винаги да имаш „вратичка” в нормативите, през която да влияеш „по целесъобразност” за падането на един или друг акт.  Защото, докато „дребните собственици” въртят дребни далавери, нали никой не се заблуждава, че 11 милиона лева се опрощават ей така?  ", "date": "2018.06.23", "title": "Защо тъгува “дребният” търговец на горива "}
{"url": "http://epicenter.bg/article/Praznichnite-predizborni-kampanii-zavarshiha-i-turskiya-narod-otiva-da-glasuva-/157506/11/33", "text": "Турския народ ще определи бъдещето на страната си на 24 юни, когато в страната ще се проведат едновременно президентски и парламентарни избори. Вотът слага край на предизборните кампании, които създадоха жизнена атмосфера в цялата страна за повече от два месеца, пише турското електронно издание Daily Sabah в материал, цитиран от Агенция \"Фокус\".  Веднага щом предсрочните избори бяха назначени през април, турските политически партии започнаха предизборните си кампании. Независимо от ограниченото време преди изборния ден и факта, че той съвпада със свещения месец Рамадан, политиците успяха да излязат с динамични графици, които им позволиха да достигнат до възможно най-много хора.  Митингите бяха основната част от предизборните кампании, но същевременно конвои от изборни автобуси постоянно озвучаваха с партийни химни, а по улиците на градовете се вееха знамена и бяха разлепени множество плакати. В страната има регистрирани 56 322 632 избиратели, които трябва да гласуват в 180 065 изборни секции. Изборният ден започва в 9 сутринта и завършва в 5 следобед.  Гласоподавателите ще могат да пуснат бюлетините си като представят лични карти или друг официален идентификационен документ. Влизането в изборните секции с фотоапарати, камери и мобилни телефони е забранено. Избирателите ще пускат по две отделни бюлетини в един общ плик – една за президентските и една за парламентарните избори.  След края на изборния ден, първо ще бъдат преброени бюлетините за президентския вот. За първи път, официални лица ще събират бюлетините от домовете на хора, които имат проблеми с придвижването заради старост, здравословни проблеми или инвалидност. В момента има 17 хиляди такива избиратели.  Традиционно, турските политици организират митинги из цялата страна и посещават провинциите, за да говорят пред хората за час или два. Тази тенденция бе продължена, но имаше и някои промени заради краткото времетраене на предизборната кампания и Рамадан-а. Благодарение на някои промени, първоначалните предвиждания за по-малък брой присъстващи на демонстрациите в сравнение с предишни години не се оправдаха, особено в партийните крепости.  В добавка към класическите, старомодни митинги, политиците проведоха и редица по-малки срещи с хората под формата на ифтари и сухури (съответно вечеря след залез и закуска преди изгрев по време на Рамадана). На 9 юни се проведе и среднощен митинг на кандидата на Републиканската народна партия Мухарем Индже, на който присъстваха десетки хиляди, които или чакаха сухура, или традиционните си забавления в тази вечер на истанбулския булевард Багдад. Президентът Реджеп Таийп Ердоган също организира много срещи по време на ифтара особено в провинциите.  Друг интересен момент от предизборната кампания беше организирането на няколко митинга в различни градове в един и същи ден, като в някои случаи те бяха провеждани в по три различни провинции, което не се случваше в предходните кампании. Например, на 11 юни Ердоган беше в провинциите Коджаели, Нигде и Бурса. Започвайки предизборната си кампания от крепостта на основната опозиционна Републиканска народна партия (РНП) Измир на 28 април, Ердоган посети около 50 провинции и още 20 отделни района до края на мероприятията преди изборния ден.  Кандидатът на РНП Мухарем Индже също имаше много интензивен предизборен график. В един случай той проведе пет отделни митинга, включително едно събитие по време на ифтара, в пет отделни района на Истанбул на 10 юни. Кандидатът за президент от „Добрата партия“ (ДП) Мерал Аксенер също внесе своя принос за доброто настроение по време на кампанията, като базира своите митинги на, както тя го нарече, „революцията на тензуха“, като събра тензуси от всички провинции, които посети и твърдеше, че те демонстрират непоквареност. Тензуха е традиционен шал на анатолийските жени.   В президентската кампания се включиха шестима кандидати: Реджеп Таийп Ердоган от „Народния съюз“, в който се включиха управляващата „Партия на справедливостта и развитието“ и „Партията на националистическото движение“ (ПНД); Мухарем Индже от РНП; Селахатин Демирташ от про-кюрдската „Народна демократична партия“ (НДП); Мерал Аксенер от ДП; Темел Карамолаоглу от „Партията на щастието“ (ПЩ) и Догу Перинчек от „Патриотичната партия“ (ПП).    Новите видове предизборни срещи създадоха и нови възможности за достигане до различни сегменти от обществото и конкретно младежта, която представлява голяма част от избирателната база. В страната има повече от 10 милиона гласоподаватели на възраст между 18 и 25 години. Ердоган, например, се присъедини към младежите в студентско общежитие в столицата Анкара за сухур, след като получи покана чрез „Туитър“ на 1 юни. В отговор на поканата, държавният глава заяви, че ще „дойде, ако чаят е готов“.  Развълнувани от срещата с президента, студентите приветстваха Ердоган и имаха възможността да си поговорят с него и да си направят общи селфита с държавния глава. Индже също успя да достигне до много младежи, благодарение на добрата си работа със социалните мрежи. Вместо срещи за ифтар или сухур, той се съсредоточи върху използването на възможностите конкретно на „Туитър“ като предизборен инструмент. Неговите „туитове“ бяха фокусирани върху образованието и той изпрати множество пожелания към студентите и учениците да изкарат успешно изпитите си.   Понякога Индже отиваше и по-далеч и дори директно наричаше младите хора в страната „мои деца, мои ученици“, визирайки миналото си като учител по физика. Друга новост в кампанията на кандидата на РНП беше карането на колело, което му бе подарено по време на реч в град Самсун.  На президентските предизборни митинги се събираха далеч повече хора, отколкото на тези за парламентарните и може би причината за това е, че турците ще гласуват за първи път в историята за държавен глава и това, че страната преминава към президентска форма на управление, както реши народа на референдума, проведен на 16 април 2017 година.  Въпреки относително слабия интерес, някои партии и най-вече ПСР, продължи да провежда демонстрации, водени от премиера Бинали Йълдъръм, из цялата страна, демонстрирайки сериозността на управляващата партия по въпроса.  В неделя съревнованието ще е между осем политически партии, които се стремят да спечелят възможно най-много кресла в новия състав на народното събрание: ПСР, ПНД, РНП, „Партията на свободната кауза“, ДП, НДП, ПЩ и ПП. За първи път в историята на Турция, политическите партии ще отидат на избори в коалиции. ПСР и ПНД сформираха „Народния съюз“, докато „Добрата партия (ДП) и „Партията на щастието“ (ПЩ) образуват „Националния съюз“. На парламентарните избори, фракциите трябва да получат най-малко 10% от гласовете на избирателите, за да влязат в законодателното събрание.  В периода между 7 и 19 юни около 1,49 милиона турци, живеещи в чужбина, гласуваха за кандидатите за президент и партиите, състезаващи се на парламентарните избори. Гласовете на избирателите ще бъдат пренесени в Турция и преброени заедно с гласовете, подадени в страната на 24 юни. Гласуването на граничните пунктове също започна на 7 юни и ще продължи до края на изборния ден. В деня на вота, медиите няма да могат да излъчват политически агитационни материали или коментари за изборите до 18:00 часа. Между 18:00 и 21:00, средствата за масова информация ще могат да публикуват единствено официална информация за изборите, получена от Централната избирателна комисия (Върховния изборен съвет).  ", "date": "2018.06.23", "title": "Празничните предизборни кампании завършиха и турският народ отива да гласува "}
{"url": "http://epicenter.bg/article/Erdogan--Az-i-Putin-sme-nay-opitnite-polititsi-v-Obshtoto-sabranie-na-OON/157488/7/0", "text": "\r\n \r\n   \r\n „Ще го кажа пределно ясно, към момента в Общото събрание на ООН има само двама наистина опитни политици. Възможно е да има и други, но не си спомням. Това сме Путин и аз. Защото и двамата сме били както премиери, така и президенти, постигнали сме доста, но напред има още много задачи”, каза той в интервюто, видеозапис от което беше публикувано на страницата на телевизията в „Туитър”. \r\n   \r\n Ердоган отбелязва и добре урегулираното сътрудничество на  с Русия по сирийския въпрос. Той посочва, че „специалните отношения” с   и тесните контакти между външнополитическите ведомства на двете страни са помогнали да бъде постигнат напредък в тази сфера, в частност да бъдат организирани междусирийските преговори в Сочи миналата година. \r\n   \r\n Същевременно Общото събрание на ООН прие резолюция, призоваваща за незабавно и пълно извеждане от Приднестровието на руските военни, влизащи в състава на миротворчески сили там, предаде ТАСС. \r\n   \r\n За документа гласуваха 64 страни, против 15, а 83 се въздържаха. Проекторезолюцията беше изготвена от Молдова в съавторство с Грузия, Канада, Латвия, Литва, Румъния, Украйна и Естония. В документа се предлага на Общото събрание „да включи в предварителния дневен ред на 73-тата си сесия точка, озаглавена „Пълно извеждане на чуждите въоръжени сили от територията на Република Молдова”. \r\n   \r\n Авторите смятат за необходимо „Русия да бъде настоятелно приканена без уговорки и по-нататъшни забавяния да приключи организираното извеждане на оперативната група руски войски и въоръжение от територията на Република Молдова”. \r\n „Изразяваме съжаление във връзка с това гласуване”, каза първият заместник постоянен представител на Русия в ООН Дмитрий Полянски. \r\n   \r\n „Проблемът се политизира излишно тъкмо в момент, когато в преговорите между Кишинев и Тираспол се очерта напредък.” \r\n   \r\n Русия внесе предложение гласуването на проекторезолюцията да бъде отложено за по-подробно обсъждане, но то беше отхвърлено. \r\n", "date": "2018.06.23", "title": "Ердоган: Аз и Путин сме най-опитните политици в Общото събрание на ООН"}
{"url": "http://epicenter.bg/article/Shveytsariya-pobedi-Sarbiya-s-2-1-/157491/8/0", "text": "Швейцария победи Сърбия с 2:1 в група „Е“ на Световното първенство в Русия, предаде Агенция \"Фокус\". На стадион „Арена Балтика“ в Калининград головете отбелязаха нападателят на Фулъм Александър Митрович в 5-ата минута за Сърбия, халфът на Арсенал Гранит Джака в 52-ата и Джердан Шакири в последната минута за Швейцария.  По-рано Бразилия победи Коста Рика с 2:0. Така в групата Бразилия и Швейцария са лидери с по 4 точки, Сърбия е с три, Коста Рика няма спечелени точки.  Вицепрезидентът на сръбската футболна федерация Саво Милошевич разкритикува съдията Феликс Брих след загубата от Швейцария. Сърбите подадоха жалба до ФИФА, като основните им претенции са свързани с неотсъдената дузпа за нарушение срещу Александър Митрович през второто полувреме. В тази ситуация реферът не използва системата VAR и сам прецени, че всичко е било по правилата.  “Не разбирам защо се въведе VAR, ако не помага в подобни ситуации. Целият свят видя, че съдията сгреши. Мислех, че идеята на системата за видеоповторения е да се поправят грешните решения на арбитрите. Иначе какво вършат хората пред мониторите? Очевидно от VAR имат полза само определени отбори. Два мача на това световно първенство и две неотсъдени дузпи за нас. Това нормално ли е? Защо се въведе тази система, ако не помага да се изчистват грешките? В случая дори говорим не просто за грешки, а за ключови решения, които влияят на резултата”, оплака се Милошевич.  ", "date": "2018.06.23", "title": "Швейцария победи Сърбия с 2:1 "}
{"url": "http://epicenter.bg/article/Iva-Doychinova-se-prisaedinyava-kam-ekipa-na-BNR/157526/10/0", "text": "Ива Дойчинова се присъединява към ръководния екип на БНР. От 1 юли известната журналистка ще бъде зам.-главен редактор на сутрешните предавания на програма „Христо Ботев“.   „За мен е чест поканата от ръководството на БНР да съм част от екипа на програма „Христо Ботев“. „Интелигентният избор“, който обединява журналисти и аудитория към темите, които вдъхновяват в областта културата, науката и знанието,  е и моят избор днес“, заяви пред репортер на БНР Дойчинова.   Нейният професионален път в радиожурналистиката започва в програма „Хоризонт“ на БНР. Впоследствие Дойчинова е поканена от създателите на първото частно Радио ФМ+ да се присъединя към екипа му. В продължение на 14 години там тя е водеща на предаванията „Трамвай желание“, „Ива и Джон“ и „Закуска с Ива“.   От 2000 до 2006 г. Ива Дойчинова е„Програмен мениджър“ на петте  основни екипа на частната медия: София, Бургас, Варна, Благоевград и Стара Загора.   „Имах честта да работя с изключителните професионалисти Петър Пунчев, Кирил Калев и Константин Тилев, които запалиха у мен страстта към радиото още в студентските ми години. Като част от групите на GWR /Великобритания/ и Emmis – САЩ, имах възможността да пътувам много във водещи европейски радиостанции и честта да се уча от консултанти в бизнеса като Питър Синклер, Майк Уитингтън, Майк Хаас, СтивиМюзнер, Волфрам Техи др“, споделя новият зам.-главен редактор на „Христо Ботев“.   През 2006 г. Дойчинова се присъединява към сутрешния екип на БНТ „Денят започва“ с продуцент Асен Григоров, където води теми , свързани с образование, екология, здраве и културната част на блока.   От 2007 до 2011 г. е част от екипа на btv като водещ на предаванията „Часът на мама“ и „Денят е прекрасен“.   В телевизионния й опит още са: „Хит – 1“, първото музикално риалити на БНТ, „Искам работа“ по Нова и „Супердоктор“ в България онеър.   Наскоро приключи и оригиналният формат „Обещанието“ на БНТ – политическо риалити, в което бе водеща заедно с Асен Григоров.   Дойчинова е основател на кампанията „Будител на годината“, която през 2018 г. ще има своето пето издание.   Посланик е  на UNICEF в кампанията „Един пакет, една ваксина“, посветен на борбата срещу тетануса в най-бедните страни по света.   Ива Дойчинова е омъжена с две дъщери.", "date": "2018.06.23", "title": "Ива Дойчинова се присъединява към екипа на БНР"}
{"url": "http://epicenter.bg/article/Krasimir-Balakov--Harakterite-ni--Penev-i-kasmetat-napraviha-94-a-uspeshna-/157494/8/0", "text": "Бившият национал Красимир Балъков издаде формулата на успеха на \"лъвовете\" на световното първенство през 1994-а година. Той заяви, че компонентите за постигане на най-доброто класиране на Мондиал на \"лъвовете\" са... три.  \"Първо бяха футболистите, като характери, индивидуалност и качество. След това беше треньорът Димитър Пенев - също нестандартен човек. И малко късмет\", разкри Бала в специално интервю за bTV.  Мениджърът на \"Етър\" отдава слабото представяне на националния тим напоследък на прехода.  \"Преминаваме от един строй в друг - по-динамичен, по-непознат за нас. Надявам се все пак, въпреки отворения свят, хората, които се занимават с футбол, да поемат по-голям риск и да налагат по-млади футболисти, за да може един ден България и българския национален отбор да може да постигне подобни успехи, които ние постигнахме\", каза той.  Като почитател и познавач на германския футбол, Балъков заяви, че загубата на Германия от Мексико с 0:1 в първия кръг на груповата фаза, не го е изненадала, а Бундестимът остава един от фаворитите му.  \"Мен не може да ме изненада нищо на световни първенства, защото съм бил на две. Всички биха сигурни, че Германия ще победи, защото отборът нямаше дори равен в първия си мач. Обаче тя е факт. Футболът е интересна игра, хората го обичат, именно заради такива срещи, които показват, че всичко е възможно\", каза той.  Балъков е един от основните благодетели на SOS детски селища за Велико Търново, Габрово и Трявна. Той се опитва да прекарва голяма част от свободното си време с децата в тази институция и лично да се ангажира с техните проблеми и радости.  ", "date": "2018.06.23", "title": "Красимир Балъков: Характерите ни, Пенев и късметът направиха 94-а успешна (ВИДЕО)"}
{"url": "http://epicenter.bg/article/Stoichkov-za-Arzhentina--Otbor-v-zalez--chakat-samo-Mesi--nyamat-potentsiala-ot-2014-godina-/157510/8/0", "text": "Единственият български футболист, ставал голмайстор на световно първенство - Христо Стоичков, анализира ситуацията около Аржентина, ден и половина, след като \"гаучосите\" загубиха с 0:3 от Хърватия.  \"Хърватия направи страхотен мач! Победи Аржентина, защото бяха много дисциплинирани, с голяма тактика и много движения. Аржентина бе на другия полюс - отбор, който вече е почти на своя залез. Чакат само Меси, нямат потенциала отпреди 4 години да играят финал. Аржентина не е подготвена добре\", каза Камата пред БНТ.  ", "date": "2018.06.23", "title": "Стоичков за Аржентина: Отбор в залез, чакат само Меси, нямат потенциала от 2014 година "}
{"url": "http://epicenter.bg/article/Fen-na-Angliya-ne-iska-da-se-vrashta-na-Ostrova--tarsi-si-rabota-v-Rusiya-/157513/8/0", "text": "Британецът Джъстин Уоли, който пристигнал в Русия да подкрепя националния отбор на Англия на световното по футбол, е останал толкова впечатлен от величието и самобитността на град Казан (столица на република Татарстан, бел. ред.), както и от гостоприемството на неговите жители, че не иска да се завръща в родината си, съобщават местни медии.  \"Има ли поне някакъв шанс да остана в Казан след края на световното и да получа работа в градския департамент по тирузма? Моля\", написа Уоли в социалните мрежи.  \"Тук ми харесва. Каан притежава забележителна кухня, удивителни развлекателни заведения, красиви жени. Искам да си намеря работа в сфурата на туризма и да остана тук завинаги\", добавя британецът.  Интересен факт е, че властите в Казан вече реагираха на съкровеното желание на британеца. От Държавния комитет по туризма на Татарстан заявиха, че във ведомството \"има много работа за отдадени и трудолбиви хора\".  А шефът на комитета Сергей Иванов покани английския запалянко на гости у дома си.  Превод и редакция: Епицентър.БГ  ", "date": "2018.06.23", "title": "Фен на Англия не иска да се връща на Острова, търси си работа в Русия "}
{"url": "http://epicenter.bg/article/Shveytsarskiyat--quot-Blik-quot--za-Dzhaka-i-Shakiri--Genialni-glupatsi--/157522/8/0", "text": "Скандалът с героите за Швейцария Джака и Шакири се разраства. Вчера двамата донесоха победата за \"кръстоносците\" срещу Сърбия, след което направиха жест с ръце, представляващ двуглав орел - символът на Албания. Джака и Шакири са косовски албанци и действията им бяха провокация към сръбската публика, която от своя страна ги освиркваше при всяка възможност, съобщи бТВ.  Медиите в Швейцария изразиха възмущението си от поведението на дуото. Едно от най-авторитетните издания в страната - \"Блик\", нарече Джака и Шакири \"гениални глупаци\". Брилянтни заради играта си и глупаци заради неразумните действия.  Гневна реакция имаше и Натали Рикли, която е депутат.\"Те могат да действат по този начин, когато играят за Косово...“. Колегата ѝ Седрик Вермут пък коментира, че Джака и Шакири са \"идиоти, държали се глупаво и опозорили Швейцария\".  В Сърбия призовават ФИФА да наложи наказания.\"Ще пишем на ФИФА. Имаше някои неприемливи жестове. Всички видяхме какво се случи при двата гола\", заяви секретарят на сръбската асоциация генерал Йован Сурбатович.  Западните ни съседи се позовават на дисциплинарния правилник на ФИФА, където в раздел 54 пише: \"Всеки, който провокира широката общественост по време на мач, ще бъде наказан за два мача и ще бъде санкциониран с минимум 3800 евро\".  ", "date": "2018.06.23", "title": "Швейцарският \"Блик\" за Джака и Шакири: Гениални глупаци! "}
{"url": "http://epicenter.bg/article/Belgiya-razpilya-Tunis-i-veche-gleda-kam-osminafinalite--Lukaku-izravni-Ronaldo-pri-golmaystorite-/157528/8/0", "text": "Отборът на Белгия направи решаваща крачка към класиране за осминафиналите на Световното първенство по футбол. “Червените дяволи” постигнаха втора поредна победа в група G, след като днес се наложиха с категоричното 5:2 над Тунис на стадион “Спартак” в Москва, предаде БГНЕС.  С по два гола за успеха се отличиха звездите на тима Еден Азар и Ромелу Лукаку, като нападателят на Манчестър Юнайтед вече има четири попадения на Мондиала, с което се изравни с Кристиано Роналдо на върха при голмайсторите в турнира. За Белгия веднъж се разписа и Миши Батшуай, а за Тунис реализираха Дилан Брон и Уахби Хазри.  Азар откри резултата още в 6-ата минута, реализирайки от дузпа, отсъдена за нарушение именно срещу него. Десет минути по-късно играчите на Роберто Мартинес удвоиха аванса си след гол на Лукаку. Нападателят бе изведен на чиста позиция от Дрис Мертенс и с много премерен изстрел с левия крак вкара за 2:0.  Две минути по-късно тунизийците върнаха едно попадение чрез Дилан Брон, който засече с глава центриране от фаул. След няколко пропуска пред двете врати, белгийците убиха интригата с трети гол, който отново бе дело на Лукаку в добавеното време на първата част. Този път острието на Манчестър Юнайтед се разписа след страхотно подаване на Тома Мюние.  След почивката Белгия тотално контролираше събитията на терена и логично стигна до нови две попадения. Първо в 51-ата минута капитанът на тима Еден Азар вкара втория си гол в мача, а в добавеното време на срещата резервата Миши Батшуай реализира дебютния си гол на световни финали.  Малко преди главният рефер да даде край на мача, африканският тим стигна до втори гол, дело на капитана Уахби Хазри за крайното 5:2 в полза на белгийците.  С днешния успех Белгия е едноличен лидер в групата с 6 точки и единствено чудо може да ги извади от класиране за осминафиналите. Утре ще се изиграе и другият мач в тази група между Англия и Панама. В последния кръг от груповата фаза е дербито между Белгия и Англия, както и сблъсъкът Тунис – Панама.  ", "date": "2018.06.23", "title": "Белгия разпиля Тунис и вече гледа към осминафиналите, Лукаку изравни Роналдо при голмайсторите "}
{"url": "http://epicenter.bg/article/Salah-stana-pocheten-grazhdanin-na-Checheniya-/157529/8/0", "text": "Звездата на египетския национален отбор Мохамед Салах стана почетен гражданин на Чечения, предаде бТВ.  Нападателят на \"Ливърпул\" беше удостоен със званието от президента на Чеченската република Рамзан Кадиров по време на прощалната вечеря на Египет в Грозни.  Египтяните се намират на лагер в Грозни, столица на Чеченската република, а събитието се проведе в президентския дворец на Кадиров, който е голям футболен запалянко.  На 15 юни Салах получи специална торта от Рамзан Кадиров по случай своя 26-ти рожден ден.  ", "date": "2018.06.23", "title": "Салах стана почетен гражданин на Чечения "}
{"url": "http://epicenter.bg/article/Meksiko-povali-i-Yuzhna-Koreya-/157535/8/0", "text": "Националният отбор на Мексико постигна втора поредна победа в Група F на Световното първенство в Русия, предаде БГНЕС. След като на старта на турнира „ацтеките“ победиха световния шампион Германия с 1:0, днес тимът на Хуан Карлос Осорио се наложи с 2:1 над състава на Южна Корея на стадион „Ростов Арена“ в Ростов на Дон.  Карлос Вела даде преднина за мексиканците от дузпа в 26-ата минута, а в 66-ата минута нападателят на английския Уест Хям Хавиер Ернандес удвои, реализирайки рекорден 50-и гол с националната фланелка на своята страна. Почетното попадение за корейците вкара звездата на тима Хюн Мин Сон в добавеното време на срещата.  Като цяло футболистите на Мексико доминираха над своя съперник, който от своя страна отново не убеди с изявите си. Подобно на мача с Германия и днес играчите на Осорио бяха солидни в защита, а освен това отново показаха силата си на контраатака.  С днешния успех северноамериканският тим направи огромна стъпка към осминафиналите, тъй като в момента е едноличен лидер в групата с пълен актив от 6 точки. По-късно е другият мач от тази група между съставите на Германия и Швеция, които ще премерят сили на Олимпийския стадион в Сочи.  ", "date": "2018.06.23", "title": "Мексико повали и Южна Корея "}
{"url": "http://epicenter.bg/article/Yotinger--Vsichki-strani-ot-ES-tryabva-da-pomognat-na-yuzhnite-sasedki--koito-posreshtat-migranti/157489/7/0", "text": "Всички страни от ЕС трябва да помогнат на южните съседки, където пристигат по-голямата част от мигрантите, заяви пред медиите еврокомисарят по бюджета Гюнтер Йотингер в Люксембург, предаде Ройтерс.   Йотингер подчерта, че очакваната в неделя среща на високо равнище в Брюксел за миграцията трябва да послужи като “напомняне за пътя към постигане на европейско единство”.   “Мисля, че цяла Европа трябва да покаже солидарност към засегнатите - Гърция, Малта, Кипър, България, Италия и Испания”, подчерта той. Останалите страни трябва да облекчат тежестта, паднала върху тях, и да възстановят част от разходите им, призова еврокомисарят.   Германският канцлер Ангела Меркел обаче омаловажи шансовете за постигане на голям пробив на срещата в неделя в Брюксел, предаде Ройтерс.   “Тя е консултативна и работна, няма да има заключителна декларация”, каза Меркел. Разговорите щели да са “начална дискусия със заинтересованите”.   В същото време между Италия и Малта отново се разгоря скандал, след като италианският вътрешен министър Матео Салвини каза, че Малта трябва да позволи на спасителен кораб под холандски флаг с 224 мигранти на борда да влезе в нейно пристанище, защото вече се намира в малтийски води.   Министър Салвини посочи, че Рим иска Малта най-после да отвори едно от пристанищата си, “да позволи на тези отчаяни хора да слязат на сушата”, а след това да конфискува кораба и да арестува екипажа. Корабът е на базираната в Дрезден хуманитарна организация “Мишън лайфлайн”.   По-рано Салвини обяви, че щом като спасителният кораб е под холандски флаг, мигрантите трябва да бъдат пратени в Холандия.", "date": "2018.06.23", "title": "Йотингер: Всички страни от ЕС трябва да помогнат на южните съседки, които посрещат мигранти"}
{"url": "http://epicenter.bg/article/Tsipras-slozhi-vratovrazka---znak-za-kray-na-finansovata-kriza-v-Gartsiya/157490/7/0", "text": "Край на финансовата криза в Гърция. Късно снощи кредиторите се споразумяха страната да приключи спасителната програма. Финансовите пазари реагираха положително, а премиерът Алексис Ципрас най-сетне обеща да си сложи вратовръзка.  Финансовите министри от Еврозоната се споразумяха за условията по излизането на Гърция от третата спасителна програма през август. Страната ще получи последен транш от 15 милиарда евро, както и гратисен период за още 10 години, за да може да погаси други заеми. Дълговата криза в южната ни съседка продължи 8 години, а Ципрас се беше зарекъл да не слага вратовръзка до деня, в който кредиторите престанат да диктуват условията си.", "date": "2018.06.23", "title": "Ципрас сложи вратовръзка - знак за край на финансовата криза в Гърция"}
{"url": "http://epicenter.bg/article/Edi-Rama-spasyava-Merkel---Albaniya-stava-osnoven-priemen-tsentar-za-bezhantsi-v-Evropa-/157493/7/0", "text": "  Засега това е само една хипотеза: Албания би могла да стане централна междинна приемна страна за бежанци. Първи идеята за създаване на центрове за търсещи убежище в Европа, но извън ЕС, лансираха Доналд Туск и австрийският канцлер Себастиан Курц.   Австрийският правителствен говорител Петер Лаунски-Тифентал потвърди пред \"Дойче веле\", че междувременно се водят разговори за създаването на подобен център и с Албания. Съветникът на албанския премиер Ендри Фуга пък каза за ДВ, че засега нито е постъпвало подобно запитване, нито се водят разговори по темата. Опозицията в Албания обаче е на друго мнение: тя дори обвинява правителството, че иска да си купи еврочленството, като се съгласи да стане приемен център за бежанци.   Ето как би проработило това:  . Те пристигат главно през Адриатическо море. Италия, Малта и Гърция обаче отдавна вече не желаят да примат повече мигранти, а ЕС и Германия искат да връщат обратно онези от тях, на които им е било отказано убежище. Какво общо обаче има това с Албания?     През малката балканска страна преминава маршрутът на бежанците, освен това тя е разположена на Средиземно море. Пристанището на Дуръс разполага с достатъчно капацитети да поеме много хора. Там могат да бъдат настанени и да получат първоначална регистрация бежанците, които бягат с лодки през Средиземно море, ескортирани от кораби на Фронтекс. Направо от Дуръс могат да бъдат връщани всички, които нямат право на убежище, а останалите да бъдат разпределяни в страните от ЕС.   И най-важното: Албания не е членка на ЕС, което в случая особено устройва страните от общността. Ще рече, че в страната не се прилагат европейските регламенти, например за Шенген и около  . Но в същото време Албания е членка на НАТО и това я прави част от западния съюз за сигурност. В момента в Албания се изгражда център на НАТО за борба с тероризма. Към това се прибавя и фактът, че в северната част на страната има високи планини, които образуват допълнителна естествена гранична преграда.     Страната има богат опит с бежанци. През 1998/99 година Албания прие около един милион косовари. Освен това вследствие на бежанската криза през 2015 година в страната бяха създадени и допълнителни капацитети за прием на бежанци, които досега почти не са използвани.   Говорителят за Югоизточна Европа на Върховния комисариат на ООН за бежанците Невен Цървенкович потвърди за ДВ, че от 2017 година насам Албания е удвоила своите капацитети. Освен това албанският вътрешен министър Фатмир Джафай предприе поредица от двустранни разговори в няколко европейски столици, вкл. в Берлин, на които темата за миграцията е сред основните точки.     За разлика от Либия, Албания е сигурна страна на европейска земя, но пред вратите на ЕС. Страната се стреми към пълноправно членство и е склонна да спазва европейските стандарти по отношение на човешките права, например. Върховният комисариат на ООН за бежанците потвърждава, че Албания се отнася добре към намиращите се в страната бежанци. С всичко това Либия, сочена за алтернатива, има проблеми. В момента Либия е страна без реално управление и държавна структура.      заяви при последната си среща с австрийския канцлер, че подкрепя идеята за създаването на миграционни центрове извън ЕС. Преди предстоящата тази неделя извънредна среща на върха, правителственият говорител Щефан Зайберт не пожела да коментира темата.   Евентуална \"албанска сделка\" би туширала  , защото Албания предлага \"хуманно\" решение, което в същото време решава и проблема на министър Зеехофер със сигурността - контролиран подход под надзора на ЕС, но все пак извън общността. Хорст Зеехофер ще бъде доволен и би могъл преди изборите в Бавария да представи \"сделката\" като свой успех. А правителствената криза на практика ще бъде преодоляна.     \"Албанското решение\" може да бъде от полза и за Албания. Социалистическото правителство в Тирана е под силен натиск от страна на консервативните кръгове, и най вече от германските християндемократи. Препоръката за започване на преговори с Албания, която трябва да бъде одобрена на предстоящата среща на върха на ЕС, е под въпрос заради проблемите на Албания с върховенството на закона. Чрез бежанската сделка обаче Албания би могла да си спечели благоразположението на ЕС, който трябва да е благодарен на Албания, че му е помогнала да си реши проблема с мигрантите.   Такова решение би било изцяло в смисъла на старата балканска поговорка: \"И вълкът сит, и агнето цяло\". И наистина всички накрая биха били доволни - и ЕС, и Албания, но също и Ангела Меркел и Хорст Зеехофер.  ", "date": "2018.06.23", "title": "Еди Рама спасява Меркел - Албания става основен приемен център за бежанци в Европа?"}
{"url": "http://epicenter.bg/article/Makedoniya-zapochna-stroitelstvoto-na-magistralata-kam-balgarskata-granitsa--VIDEO--/157496/7/51", "text": "Лично премиерът на Македония Зоран Заев даде старт на строителството на магистралата от Ранковце до Крива Паланка, недалеч от българската граница, предаде репортер на БГНЕС.  Магистралата е с дължина от 23 км. и нейното строителство трябва да приключи до 2021 г. Заев съобщи, че в началото на следващата година трябва да започне и разширяването на пътя от Крива Паланка до граничния пункт с България Деве баир /Гюешево, бел. ред./.  За строителството на тези пътни проекти властите са подсигурили 58 млн. евро чрез кредитни линии от Световната банка.  \"За нас Коридор №8 е много важен - той свързва Адриатическо с Черно море. Няма да спираме. Енергично ще изпълним тези значими за народа ни проекти\", подчерта македонският премиер Зоран Заев и поясни: \"Изграждаме пътна инфраструктура за развитието на тази част от Република Македония. Да създадем необходимите условия за движение на гражданите съгласно европейските стандарти. Подсигурихме общо 270 млн. евро за изграждането на пътища в дължина от около 800 км.\"  ", "date": "2018.06.23", "title": "Македония започна строителството на магистралата към българската граница (ВИДЕО) "}
{"url": "http://epicenter.bg/article/Mateo-Salvini--Badeshteto-na-Evropeyskiya-sayuz-e-postaveno-na-karta-/157499/7/0", "text": "Бъдещето на Европейския съюз е поставено на карта и това ще стане ясно до една година. Това заяви в интервю за „Шпигел“ италианският вицепремиер и вътрешен министър Матео Салвини, съобщава БНТ.  „До една година ще стане ясно, дали единна Европа ще се запази“, прогнозира той.  Салвини подчерта, че Италия повече не може да приема мигранти.  „Не можем да приемем нито един човек. Напротив, бихме желали да изпратим някъде другаде някои от тях“, добави той.  В сряда Салвини обеща да представи на работната среща на Еврокомисията „пътна карта“ за разрешаването на миграционния проблем.  Нейните четири основни пункта са укрепване на Европейската агенция за контрол на границите Фронтекс, сключване на споразумение с африканските държави за намаляване на миграционния натиск, създаване на система за прием на мигранти и ускоряване на процедурите за тяхното връщане.  ", "date": "2018.06.23", "title": "Матео Салвини: Бъдещето на Европейския съюз е поставено на карта "}
{"url": "http://epicenter.bg/article/Nikos-Kotsiyas--S-dogovora-se-zabranyavat-diskusiite-za-makedonsko-maltsinstvo-v-Gartsiya-/157504/7/0", "text": "На официалния „Ютуб“ канал на Министерството на външните работи на Гърция е публикувано интервюто на Никос Коцияс, ръководителя на ведомството, пред гръцката телевизия „Антена“. В хода на предаването дипломатът каза, че партията на македонците в Гърция „Виножито“ е група приятели и добави, че с договора за промяна на името на Македония се забранява дискусията за съществуване на македонско малцинство в Гърция. Това предава скопското електронно издание „МКД“, цитирано от Агенция \"Фокус\".  „Договорът забранява това. В споразумението има член именно за това. В член 49 от Конституцията на Северна Македония се казва, че БЮРМ (Бивша югославска република Македония) се грижи за македонското малцинство извън нейната територия. Този член ще бъде променен по подобие на член 118 от Конституцията на Гърция, в който се казва, че Гърция защитава гърците, които живеят в странство. Има голяма разлика във формулировката. „Гърци, които живеят в странство“ и това, което се казва в член 49“, обясни Коцияс.  ", "date": "2018.06.23", "title": "Никос Коцияс: С договора се забраняват дискусиите за македонско малцинство в Гърция "}
{"url": "http://epicenter.bg/article/Tramp--Severna-Koreya-vse-oshte-e-zaplaha-za-SASht-/157507/7/0", "text": "Американският президент Доналд Тръмп обяви, че Северна Корея все още представлява \"изключителна заплаха\" за САЩ.  С указ от вчера президентът на САЩ продължи с една година така наречената \"национална извънредна ситуация\" по отношение на КНДР и наново разреши икономическите ограничения срещу нея, предава Канал 3.  Макар и очаквано, това става само девет дни след като Тръмп написа в Туитър след срещата на върха със севернокорейския лидер Ким Чен-ун в Сингапур, че вече няма ядрена заплаха от Северна Корея.  Този указ изглежда влиза в противоречие с това твърдение на президента. В текста му се казва, че \"съществуването и риска от разпространение на годен за употреба за оръжия делящ се материал\" и действията и политиката на севернокорейските власти \"продължават да представляват изключителна заплаха за националната сигурност, външната политика и икономиката на САЩ\".  Така наречената \"извънредна ситуация\" е в сила от 2008 г. и е свидетелство за трайното напрежение между САЩ и Северна Корея, което се изостри миналата година, след като КНДР се приближи до създаването на напълно завършена ракета с ядрена бойна глава, способна да стигне на американска територия. То все пак спадна след срещата на върха на 12 юни, когато Ким се съгласи на \"пълно премахване на ядрените оръжия\" от Корейския полуостров.  ", "date": "2018.06.23", "title": "Тръмп: Северна Корея все още е заплаха за САЩ "}
{"url": "http://epicenter.bg/article/Boris-Dzhonsan-ne-iska--Brekzit--prilichasht-na-toaletna-hartiya--/157511/7/0", "text": "Британският външен министър Борис Джонсън, който отдавна се застъпва за напускането на Евросъюза, в събота предупреди министър-председателя Тереза Мей срещу \"Брекзит\", който е \"мек, еластичен и сякаш безкрайно дълъг\" като ролка тоалетна хартия. На страниците на в. „Сън“ той писа по повод втората годишнина от историческото гласуване, предава БГНЕС.  В материала си Джонсън настоява срещу \"Брекзит като тоалетна хартия“, използвайки жаргонната дума за тоалетна хартия, и призова премиера си да \"изпълни мандата на народа и да достави пълен британски Брекзит\". Екипът на Мей е на път да влезе в следващия кръг от преговори с партньори от ЕС, но все още трябва да определи точно какво иска от бъдещите отношения на Великобритания с континента, особено в областта на митническото регулиране.  Борещите се против Брекзит трябваше да отбележат годишнината по-късно в събота с демонстрация в Лондон, настоявайки за \"гласуване на народа\" дали да бъде одобрена окончателната сделка, която Мей сключи с ЕС, ако изобщо бъде постигнато споразумение.  Министърът на търговията Лиъм Фокс, отдавнашен евроскептик, настоява, че министър-председателят все още е готова да се откаже от преговорите, ако не бъде постигната задоволителна сделка.  \"Премиерът винаги е казвала, че никаква сделка е по-добра от лоша сделка\", каза Фокс пред Би Би Си в интервю, излъчено в събота.  „Важно е, когато влезем в следващата фаза от преговори, ЕС да разбере това и да повярва в него... Мисля, че нашите партньори в преговорите няма да бъдат мъдри ако си помислят, че премиерът просто е блъфирал,“ добави той.  ", "date": "2018.06.23", "title": "Борис Джонсън не иска “Брекзит, приличащ на тоалетна хартия“ "}
{"url": "http://epicenter.bg/article/Sali-Berisha--Pazarlatsite-na-Edi-Rama-s-Atina-mogat-da-dovedat-do-nova-Balkanska-voyna--/157516/7/0", "text": "Бившият албански президент и премиер Сали Бериша предупреди за драматични последици за региона, ако действащия премиер на страната Еди Рама подпише спогодба с Гърция за новите граници. В интервю пред тиранската телевизия „Клан“, Бериша е заявил, че ако наследникът му на поста подпише документа, това може да доведе до Балканска война, предава македонската информационна агенция „Макфакс“, цитирана от Агенция \"Фокус\".  „Това, което подготвя премиерът Рама, е нова подялба на албанските територии, което може да доведе до конфликт“, заяви Бериша и добави, че договорът е неизгоден за Албания и означава нова загуба на територии след 1913 година.  „Имаме информации, че спогодбата е катастрофална за Албания. Текстът е подготвен от страна на Гърция, която е била категорична, че няма да преговаря повече“, обясни бившият премиер.  Албанската опозиция се обяви против граничната спогодба, защото, както заявиха от там, тя е неизгодна за страната.  Сали Бериша беше вторият албански президент след рухването на тоталитарните режими в Източна Европа - в периода 1992-1997 г. и министър-председател на страната през 2005-2013 г.  ", "date": "2018.06.23", "title": "Сали Бериша: Пазарлъците на Еди Рама с Атина могат да доведат до нова Балканска война! "}
{"url": "http://epicenter.bg/article/Srabski-ekspert--Vmesto-pozdravleniya--Belgrad-izprashta-vissh-agent-na-UDBA-za-poslanik-v-Makedoniya-/157521/7/51", "text": "Историческият договор между Скопие и Атина за разрешаване на спора за името бе посрещнат с пълно мълчание в Белград и много мъка. Само едно нещо, не е известно - кое е първото - мъката или мълчанието.  Но посланието от Белград бе ясно и звучно. Вместо от Белград веднага да полетят писма и честитки с най-добри пожелания за елиминирането на един от най-тежките проблеми, който създаваше напрежение в целия регион, \"Белград се направи на ударен\". Според външния ни министър Ивица Дачич това било така, защото това нямало нищо общо с Белград. \"Не сме били поканени и нямало какво да честитим\".  Защо Белград реагира по този начин? Да не би да става въпрос за мъка по \"Южна Сърбия\" (така наричат сръбските националисти Република Македония, бел.ред.)? Дали Дачич не слага прътове в колелетата на \"европейска Сърбия\" и дали тези прътове не му се подават от най-високо ниво? Дали не става въпрос за лична злоба на нашия любим лидер, защото друг се превърна в любим балкански политик?  Зоран Заев реши спора с албанците, с гърците и с българите. С една дума, става въпрос за човек, който разрешава проблеми, а Вучич е лице, което не само не разрешава проблемите, но създава и нови. А конфликтите просто ги замразява.  Когато говорим за Договора за името, да споменем и друго място, където не е подкрепен - Москва. По този начин Сърбия отново застана на страната, на която твърди, че не не е.  Всъщност не е вярно, че Македония не получи честитки от Белград.  Получи, при това по дипломатическата поща! В момента, когато се подписваше историческото споразумение за разрешаване на спора за името, Сърбия оповести новината, че за нов посланик в Република Македония изпраща бившия шеф на Агенцията по сигурност и информация, или по просто казано УДБА (зловещата Държавна сигурност от времето на югодиктатора Тито, бел.ред.).  Няма как македонците да не разберат това сръбско послание. След като миналата година висшият агент Горан Живайлевич бе хванат в македонския парламент при опита за преврат на 27 април.  След това се наложи Белград да го оттегли, но днес изпраща нов - агент от възможно най-висш ранг.   ", "date": "2018.06.23", "title": "Сръбски експерт: Вместо поздравления, Белград изпраща висш агент на УДБА за посланик в Македония "}
{"url": "http://epicenter.bg/article/Sklad-za-barban-se-sruti-v-SASht--hilyadi-bureta-padnaha-v-dere--VIDEO--/157523/7/0", "text": "Склад с бърбън в САЩ се срути, а хиляди бурета с ценното питие започнаха да се търкалят надолу по хълм, предава Нова тв.  Фабриката работи от 1792 г. и в склада й се съхраняват 20 000 бурета. По първоначална информация обаче само 9000 от тях са били засегнати от сруватнето. Все още не е ясно дали течността в някои от тях е изтекла.  Бърбън не е попаднал в близката река, сочат пробите от водата.  При инцидента няма пострадали хора.  ", "date": "2018.06.23", "title": "Склад за бърбън се срути в САЩ, хиляди бурета паднаха в дере (ВИДЕО) "}
{"url": "http://epicenter.bg/article/5-miliona-se-stekoha-na-miting-na-Muharem-Indzhe-v-Istanbul-/157525/7/0", "text": "Кандидатът за президентския пост в Турция от основната опозиционна Народно-републиканска партия (НРП) Мухарем Индже излезе на трибуната пред митинг, на който в Истанбул се бяха стекли пет милиона души, съобщи в. „Джумхюриет“, цитиран от БГНЕС. Митингът се проведе в истанбулския район Малтепе.  „На митингите в Измир и Анкара бяхте много, но в Истанбул се събрахте пет милиона души“, каза Индже. В речта си опозиционният кандидат обеща на привържениците си, че ако победи на утрешните избори, Турция ще стане друга страна.  „Утре ще настъпи краят на дискриминацията, утре настъпва краят на безсмисленото пилеене на държавни средства. През последните пет дни ние проведохме 107 митинга и ви благодаря за вашата подкрепа“, каза Индже на множеството.  Редица митинги провежда и действащият президент Реджеп Тайип Ердоган. През деня програмата му включва пет обръщения към неговите привърженици в различни райони на Истанбул.  Голямо внимание съперниците за президентския пост обръщат на Града на Босфора, защото в Истанбул живее една пета от населението на Турция. Освен това се очаква утре и Индже, и Ердоган да гласуват именно в Истанбул.  ", "date": "2018.06.23", "title": "5 милиона се стекоха на митинг на Мухарем Индже в Истанбул "}
{"url": "http://epicenter.bg/article/Desetki-hilyadi-protestirat-v-London-za-nov-referendum-za-Brekzit-/157530/7/0", "text": "Десетки хиляди протестират в Лондон срещу Брекзит с искане за провеждане на нов референдум за одобряване на заключителната сделка, която премиерът Тереза Мей се очаква да сключи с ЕС, предаде БНР.  От организаторите от групата \"Народен глас\" заявиха, че изминалите точно две години от референдума за Брекзит ще се запомнят само с парламентарни маневри по внасяните поправки в проектозакона за излизане от ЕС, както и че е време народът да поеме инициативата от депутатите.  Демонстрацията идва на фона на още по-втвърдяващи се позиции на евроскептиците, които искат \"пълен британски Брекзит\", както се изрази тази сутрин на страниците на таблоида \"Сън\" външният министър Борис Джонсън.  От организаторите очакват много хора да се съберат пред парламента в Лондон, с което да се постави началото на мобилизирането на общественото мнение в полза на провеждане на втори референдум за Брекзит. От \"Народен глас“ заявиха и че това бележи началото на промяна в кампанията на групата, която досега се прицелваше в депутатите, но от днес започва набиране на обществена подкрепа за втори референдум.  Сред ораторите има представители на целия политически спектър: Анна Соубри от бунтовниците в управляващата Консервативна партия, Дейвид Лами от Лейбъристката партия, лидерът на либералдемократите Винс Кейбъл и лидерът на Зелената партия Карълайн Лукас.  Полицията е в повишена готовност, тъй като има сведения, че крайнодесни групи се очаква да организират контрапротест по същото време.  ", "date": "2018.06.23", "title": "Десетки хиляди протестират в Лондон за нов референдум за Брекзит "}
{"url": "http://epicenter.bg/article/Chetiri-stsenariya-za-Turtsiya-sled-izborite-/157512/11/33", "text": "В Турция 56 милиона 322 хиляди избиратели ще отидат до урните на 24 юни, неделя. Ще има две бюлетини, ще се гласува за президент и за партиите които ще бъдат излъчени в Меджлиса, така за пръв път турците ще изберат президент, който същевременно ще оглави и правителството.  Общо с гласовете на 3,5 милиона избиратели, които се намират в чужбина, близо 60 милиона турски граждани ще изберат своя президент, както и 600 народни представители. Преди конституционните промени с референдума на 16 април 2018 г., в турския Меджлис имаше 550 депутати.  1 милион 650 хиляди 171 младежи ще навършат пълнолетие и ще получат право на глас на тези избори. Предпочитанията на младите хора са от жизненоважно значение за онези кандидат-президенти, които искат да спечелят още на първи тур.  Анкетите сочат, че младите хора не са доволни от сегашната власт, заради забраните в интернет, което дава възможност на опозицията да ги привлече на своя страна. Именно поради тази причина предизборната кампания беше белязана от преобладаващата роля на социалните медии, чрез които се отразяваха митингите главно на опозиционните кандидати.  Броят на хората с увреждания, имащи право на глас е 664 хиляди 326. Гласоподавателите над 75-годишна възраст наброяват 2 милиноа 473 хиляди 800 души. 5 милиона 333 хиляди 899 души ще гласуват в мобилни урни в 271 общини.  Гласуването ще започне в неделя от 08.00 ч. и ще приключи в 17.00 ч.  В общо 81 области ще има 181 хиляди 863 секции, а в затворите ще бъдат открити 493 такива. Гласуването ще протече между 08.00 – 17.00 ч.  Това са официалните данни, обявени от Висшия изборен съвет.  В най-ранните часове на 25 юни, макар и неофициално, ще стане ясно с кои партии и политици ще върви към 2023 г. Турция.  Скандалът, сътворен от Анадолската агенция, която обяви, че „Ердоган ще спечели с 52 процента“  Изборните резултати ще повлияят на съдбата на 81 милиона души с уговорката, че в една демократична държава не може да се допуска саботиране, фалшифициране на изборите и кражбата на гласове.  Случаите на автомобили без регистрационни номера край избирателните секции, котките в трафопостовете, подпечатаните бюлетини в чували, открити в контейнерите за отдпадъци и променянето на изборните правила в деня на изборите в предишни години, ще хвърлят дебела сянка на съмнение върху изборите на 24 юни.  Няколко дена преди изборите по екрана на телевизия TVNet се появиха изневиделица резултати на държавната Анадолска агенция, според които Ердоган побеждава с 52 на сто.  Като сравним думите на Ердоган, че „трябва да работят за това, Демократичната партия на народите да не може да прескочи 10-процентовата бариера и данните на АА, очакванията за прозрачни и честни избори се помрачават.  Решението на Висшия изборен съвет да се признаят за валидни бюлетините и пликовете без печат, може да насърчи фалшифицирането на изборите. Затова на плещите на застъпниците от опозиционните партии лежи огромна отговорност.  Най-големият губещ ще са социологическите агенции, защото те провеждат своите анкети в условията на извънредно положение, при което не успяват да работят в спокойна среда.  Влияние върху статистическата грешка ще окаже и фактът, че хората се страхуват да не бъдат следени и да не се образуват доноси срещу тях.  Ердоган, който управлява Турция от шестнайсет години насам, за пръв път ще има срещу себе си по-солиден опонент в лицето на кандидата на опозиционната Републиканска народна партия Мухарем Индже, който за кратко време успя да раздвижи предизборните митинги по площадите.  Ентусиазмът за нова промяна, която настъпи сред хората пролича както на митингите, така и от споделянията в социалните мрежи.  Лидерката на Добрата партия Мерал Акшенер също ще откъсне гласове от електората на Ердоган, както и от бившата си Партия на националистическото движение с лидер Девлет Бахчели. Лидерът на Партията на щастието Темел Карамоллаоглу проведе по-енергична предизборна кампания, дори от Ердоган.  Високоморието на Ердоган, което зарази дори най-забутаната градска организация на Партията на справедливостта и развитието, породи силна неприязан в обществото.  При извънредното положение тази неприязън остава прикрита, но Мухарем Индже показа, че ще може да трансформира този гняв в обществена енергия, чрез избирателните урни.  Ердоган и неговата ПСР, от една страна не можаха да обещаят нищо ново на обществото, а, от друга, не успяха да задържат срива в икономиката.  Въпреки покачването на лихвения процент до нива от 20 пункта, стойността на американската валута не пада под 4,75 турски лири за 1 долар, а цената на 1 кг лук и картофи достигна до 6 лири, което изнервя турските граждани.  Основно два са факторите, които имат определяща роля за формирането на избора на хората: икономиката и терорът.  Изследване на социологическа агенция „Метропол“ показва как хората гласуват, когато икономическото състояние се влошава. Казано накратко, колкото повече се влошава икономиката, толкова повече намалява и подкрепата за властта.  Икономическият коз, който досега помагаше на ПСР да печели, избори в момента има напълно обратен ефект. Текущият дефицит на страната е 57 милиарда долара. За една година трябва да се изплатят 185 милиарда долара външен дълг.  Валутните резерви на Централната банка не покриват дори вноса за два месеца. За една година резервите се стопили с 10 милиарда долара. Има нужда от средства. Поскъпването на цените беше отложено за след изборите. Когато спечели изборите първата задача на ПСР ще бъде да навакса това забавяне в повишението на цените.  В период, в който в света финансовите средства се свиват, курсът на долара, лихвите и инфлацията в Турция стават неудържими. Когато не успя да намери средства, Аржентина се принуди да поиска кредит от МВФ. Фондът отпусна на страната 50 милиарда долара кредит и я обвърза с дисциплиниращи правила, които трябва да спазва.  След изборите Турция също ще се изправи лице в лице с дълговата криза. Следователно бизнесмените, вносителите, износителите и фондовете, които осигуряват свежи пари на Турция, се подготвят за най-различни сценарии в зависимост от изборните резултати.  Според първия възможен сценарий, ако Ердоган спечели президентските избори, а неговата партия и тази на Бахчели, с когото основаха Алианс за републиката, се сдобие с мнозинство в Меджлиса, тогава икономиката ще продължи да плува в мътни води.  При това положение пазарите изпитват безпокойство от това, че по силата на изключителните си правомощия Ердоган може да сложи край на независимостта на Централната банка.  Преди дни турският президент заяви пред избиратели в град Адана: „Нека да прескочим изборите на 24 юни. Вие ми дайте правомощията и ще видите как ще се справя с лихвения процент и останалите проблеми.“  А по-рано Ердоган беше казал, че след изборите „ще се справи с онези, които му обявяват война чрез лихвения процент“.  Специалистите запомниха тези думи и ако Ердоган победи на изборите, в краткосрочен план може да има някакво стабилизиране, но в зависимост от твърдите стъпки на турския президент валутата ще поскъпва, лихвите ще растат, а борсата ще продължи да върви надолу.  Мухарем Индже, който превърна в свое предизборно мото думата „ДОСТАТЪЧНО“, изтървана от Ердоган, през последните две седмици изпъкна на преден план със своите качества.  В случай че се реализира вторият сценарий, който допускат чуждестранните наблюдатели, тогава Турция ще поеме глътка въздух.  Въпреки че не се изговаря открито, чуждестранните наблюдатели смятат, че победата на Индже може да върне Турция от прага на голяма криза.  В чужбина са готови да дадат на Индже отворен чек, за да компенсира изгубеното време и да проведе нови реформи. Посланията, които Индже отправи на площадите обнадеждиха външните наблюдатели, които ги намират за логични.  За пазарите най-идеалният изборен резултат е Мухарем Индже да стане президент, а Националният алианс, част от който е и неговата Републиканска народна партия, да спечели мнозинство в Меджлиса.  При тази картина се допуска, че в парламента ще влезе и прокюрдската Демократичната партия на народите (ДПН).  Кандидатът за президент на ДПН Селяхатин Демирташ, който се намира в затвора в Одрин успя както да сплоти кюрдските избиратели, така има и потенциал да привлече гласове от левия и десния спектър.  Изходът от изборите ще определят кюрдите и младите хора, които ще гласуват за пръв път.  Останалите два сценария предвиждат хаос и предсрочни избори. Ако Ердоган или Индже спечелят президентските избори, но партиите им не съберат мнозинство в парламента, това няма да се хареса на избирателите. Защото Турция се нуждае от промяна, нормализиране и законов ред, както от вода и въздух. Решението на политическите и икономическите проблеми пряко ще зависи от изборните резултати.  Колко сполучлив е бил изборът на турците, ще се проличи веднага от състоянието на икономиката.  Инвеститорите са подготвени и за най-лошия сценарий.  Бъдещето на Турция ще се формира според избора на единия от двамата претенденти за президентския пост: Ердоган и Индже.    ", "date": "2018.06.23", "title": "Четири сценария за Турция след изборите "}
{"url": "http://epicenter.bg/article/Georgi-Markov--Do-razpad-na-ES-nyama-da-se-stigne--no-tozi-sayuz-veche-e-izcherpan-/157517/11/34", "text": "   Сега, близо 6 десетилетия по-късно, свободолюбивият унгарски народ отново бие камбаната и унгарският министър-председател е този, който всъщност единствен в Европа въстана срещу ислямизацията на Стария континент, подкрепен от Полша, Словакия и Чехия, така наречената Вишеградска четворка. Шапка му свалям на Виктор Орбан за изказванията му след срещата на ЕНП в Мадрид, че западно-европейските държавници продължават да не си дават сметка, че в момента Европа е нападната, тя е подложена на агресия и на инвазия от близо 1 милион преселници от друг континент. Казвам агресия и инвазия, защото няма друг юридически термин на безпрецедентното нарушаване на границите на суверени държави, преминаването им на незаконоустановеното място и незаконоустановения ред, без документи за самоличност и без съответната проверка тези хора какво носят в раничките си и накъде са тръгнали? Полша, Словакия, Чехия и Унгария – Централно-европейските страни са категорични, че трябва да се изградят стени срещу инвазията и са категорични, че не желаят квоти.  Защото е прав Орбан, като казва, че никой не е питал европейските народи, той единствен е питал своя народ май месец, никой не е питал европейските народи, искат ли тези нашественици и агресори. И никога в новата история на Европа не е имало такова разминаване между настроенията на гражданите и държавните глави на тези страни, които поощриха тази инвазия. И само да вметна, че Бавария отдавна вече осъди, това е CSU – Християн Социалният съюз, партията, която е предизборен коалиционен партньор на госпожа Меркел, осъди нейната политика. Полицейският синдикат в Германия осъди нейната политика. И депутати от нейната партия вече внасят законопроект за затваряне на границата по надлежния ред. Но вече е много късно. Европа се оказа богата, но слаба и жалка. Това е факт.     Трябва да се сложи чертата и да се види през тези три години какво се случи от голямото преселение към Европа, което беше дирижирано и с помощта на Сорос. Какво се случи към днешна дата? Първото, което се случи, е, че бяха извършени 23 много крупни терористични акта и то все от мигранти, в които загинаха над 233-ма души и близо 1000 бяха тежко ранени и осакатени. Чашата преля, особено последните 6 месеца, когато малолетни християнки, европейки, в случая германки, бяха едната заклана, а другата удушена. Заклана беше 15-годишната Миа в градчето Кандал, след като родителите приемат афганистанеца Абдула, слушайки Меркел, да го интегрират, този мръсник я заплашва, че ще я убие, ако не правят секс, а тя е на 15 г., след което я убива пред аптеката в градчето. Гледам унгарска телевизия, градът, който е 8000 жители, е още в потрес, родителите са в потрес. Никой не е отишъл – нито Меркел, нито Юнкер, нито Таяни, нито Доналд Туск, никой да ги пита, как се чувстват тези родители. Сега във Визбаден един иракчанин, след като изнасили, удуши също малолетно момиченце, което се казва Сузан и, представете си, се качи на самолет от Дюселдорф и отиде в Истанбул. И оттам някъде от Ирак започнаха да го връщат.  Третото, което се случи – всички поддръжници на Меркел през годините, които захапаха Орбан, говореха небивалици, че е антисемит, фашист, диктатор и т.н., вижте, къде отидоха? Франсоа Оланд отиде в политическото небитие. Той се оказа френският президент с най-нисък рейтинг завършил мандата си – едва 11%. Той съсипа партията на Митеран. Няма френска социалистическа партия, тя почина, казва Манюел Валс, неговият последен премиер. Другият, който си беше отворил устата и непрекъснато говореше глупости срещу Орбан, беше Мартин Шулц. Наричаха го „мистър Европа“, този силно необразован човек, той няма не висше, той няма средно образование, го бяха хвърлили на Европейския парламент, какво искаме да реши необразован човек? Той съсипа германската социалистическа партия, докара я до комичните 18%, а в ГДР загуби изборите от „Алтернатива за Германия“.  Какво стана със суетния Ренци – министър-председателя на Италия, който зализваше перчем и гледаше, колкото се може по-близо до стои до Сорос? Той загуби Рим, а Рим е град по-голям от 8 от държавите в ЕС, загуби от „Пет звезди“, с 68% го биха, след това се класира едва на трето място на последните парламентарни избори, отиде в пенсия.  Файман, канцлерът на Австрия, много злобно човече, социалист, взе 10% на президентските избори, изгониха го и от партията, и от Австрия. Взеха го в ООН на работа да отговаря, представете си, за младежката безработица. Оправил той Австрия, та ще оправи младежката безработица в света. И т.н. Възкръснаха, което предвидих при вас и много ви благодаря, че ми давахте периодично думата, лично вие и Радио „Фокус“, възкръснаха, просто възкръснаха радикалните партии. Те не са популистки, а християнски.  Никой не е мислил 2015 г., че днес министър на вътрешните работи на Италия ще бъде господин Салвини. Никой не е мислил, че „Пет звезди“ ще е първа политическа партия в Италия. Никой не е мислил, че лидерът на Партията на свободата в Австрия господин Щраке, ще е вътрешен министър в кабинета на Себастиан Курц. Никой не е мислил, че „Алтернатива за Германия“ ще е трета политическа сила в Германия и втора в бившето ГДР. И вече диша във врата на госпожа Меркел. И никой не е мислил, че господин Янша, сега на 2 юни в Словения ще се върне като победител, впрочем отварям скоби, на предизборния му митинг бяха Мартин Вебер и Виктор Орбан. Виктор Орбан размахваше знамето на партията на господин Янша.  Създаде се към днешна дата голям анти-Меркел блок, той е Вишеградската четворка, Бавария, Словения, Италия и Австрия. Когато говоря Бавария, имам предвид, че Марко Зьодер, новият министър-председател на Бавария каза в прав текст: „Искаме да си гледаме Германия, стига с тази Европа, аз ще затворя границите”. Зеехофер даде ултиматум на Меркел и каза: „Не мога повече да работя с тази жена“. И вече госпожа Меркел е притисната от обстоятелствата – от една страна, от партията CSU, която от войната насам е сестринска партия, в една коалиция са, а за първи път направиха заседания на отделни парламентарни групи. От друга страна, тя е притисната от горките социалдемократи, които, въпреки тежките загуби, не им е дошъл акълът и продължават да говорят за отворени граници.  На този фон, известният писател, знаете Дъглас Мъри, който написа книгата „Странната смърт на Европа“, зададе простия въпрос: кой към 2018 г. излезе прав – Меркел, която каза „елате, ще се справим“ или Орбан, който си затвори границата, направи си здрава ограда, та една, та втора, прати 12 хиляди войници и полицаи заедно с Вишеградците и днес Будапеща е един от най-сигурните градове в Европа. И най-важното, запази християнския характер на своята страна, докато госпожа Меркел каза: ислямът е вече част от Германия. Страшно нещо за хвалене!  Разбира се, че Орбан, отговорът на този въпрос е, разбира се че Орбан излезе прав. Сега всички вкупом казват – да затваряме границите и т.н. Ако отворим скоби, ще кажем, че голяма вина носят европейските институции. Жан-Клод Юнкер беше просто поставен от Меркел като неин послушник да прави, каквото му каже, същото с Шулц, с Туск и т.н. Какво беше това безумно решение квоти да има? Както казва Земан – тя ги кани вкъщи на гости, а ни ги праща на обяд у комшиите. И както казва Орбан – как е възможно да налагат на унгарците с кого да живеят? Та това е нашият дом. Ние нямаме шеф и проведе човекът, като истински демократ, референдум. Чуйте цифрите – 3 милиона 360 хиляди унгарци гласуваха срещу квотите. От 10 милионна Унгария, едва 50 хиляди джендъри гласуваха да има квоти. И сега с новото си, трето поредно, мнозинство от две трети, има конституционен текст вече в унгарската конституция, че никоя чужда държава или чужда институция не може да заселва принудително хора, чужди граждани в Унгария. Както комунистите навремето – изселват те от София в Белене. Тия пък ще заселват сега афганистанеца, който са го поканили, примерно, от Германия в Словакия.  На конкретния ви въпрос за срещата в неделя, аз гледах снощи унгарската телевизия, беше много тържествено, защото Орбан връчи специална кристална купа на премиера Петер Пелегрини на Словакия, Словакия започва да председателства четворката вече следващите 6 месеца, беше и Себастиан Курц, те казаха, ние на тази среща не сме поканени, но бойкотираме нейните решения. Тя е безсмислена, тя не може да ни обвърже.  Разбира се, няма лошо такива срещи да има за консултации. Полският министър-председател каза – отново ни развиват теории, които ние отхвърлихме като квоти и т.н. Очевидно предстои тежка среща на върха в края на другата седмица. На тази среща според мен нищо няма да може да се реши, защото – аз тук изразявам лично моето мнение, не искам да обвързвам ГЕРБ, аз ги подкрепям, подкрепям Борисов, но си имам мое мнение, не ми е изпила чавка акъла, по някои въпроси си го казвам – не може Ангела Меркел, която причини такава беда на собствения си народ и на Европа, да бъде в основата на решаване на кризата.  Не някой друг, а Доналд Тръмп беше така любезен не много дипломатично, но в типично негов стил в неделя, след като се обади първо по телефона на Орбан да го подкрепи, да каже в прав текст, че Меркел е загубила подкрепата на своя народ. И то е очевидно. А за европейските граждани това е пък съвсем сигурно. Не може този никакъв човек, наречен Юнкер, никакъв – аз го уважавам, възрастен човек, но той няма собствено „аз”, той изпълняваше нейната политика, той сега да решава кризата, в която участва и забърка. Същото се отнася и за Доналд Туск. Таяни е малко по-малко виновен, той е човек на Берлускони, сега си трае. Но Шулц забърка кашата. Т.е. големият въпрос е, като ще се затварят границите, кой ще ги пази?  Тъй като в едно ваше предаване казах, че Европа е със свалени гащи. Нас ни пази Турция. И тук голямата заслуга, и го поздравявам, господин Борисов, за това непрекъснато усърдие да поддържа добри отношения с Ердоган. Тъй като има подписано споразумение между ЕС и Турция, Турция да ни пази. Което значи, че ЕС се чувства безпомощен. Там ФРОНТЕКС, Монтекс, не могат да се справят. Това е въпрос номер едно – коя армия ще пази границите? Ако тези орди тръгнат, а тогава тръгнаха 1 милиона да атакуват границите, как ще бъдат спирани?  Ангела Меркел трябва ясно да каже: „Не идвайте, не мога да се справя“. Тя каза: „Идвайте, ще се справя“, сега трябва да каже: „Не идвайте, не мога да се справя“. И трябва да се вземе решение, кой ще пази границите и ще се употреби ли сила, ако тези хора тръгнат. Прав е Борисов да казва, че тези хора не са мигранти. Това Орбан го каза също преди години. Мигрант е този човек, който отива на КПП-то, представя си документи за самоличност, проверен е за оръжие и дава доказателства, от какво е репресиран, депресиран и т.н. Защо вие от радио „Фокус“ не вземете да слезете на летището във Франкфурт и за да не чакате дългите опашки да хукнете през плаца там, да си минете откъдето си искате и да излезете на автобана? Те ще ви викнат „ахтунг“ и ще ви гръмнат. Защо вие, европейската гражданка, да сте второ качество, а онези могат да минават откъдето си искат?     Аз мисля, че до разпад на Съюза няма да се стигне. Но едно е сигурно – че този съюз в този си вид повече не може да съществува. Той е изчерпан. Той не можа да защити основното, за което е призван – здравето и живота на малолетните граждани. Как така ще бъдат изтрепвани и изнасилвани европейки? Как така ще бъдат малтретирани на Нова година – случаят в Кьолн – хиляди германки-европейки и как така армията, полицията, съдът в Германия бездействат и как така медиите крият? И тук е големият въпрос, защото ме питате за ЕС. Той е замислен като Европейски съединени щати и това нещо няма да се състои, защото най-малкото вишеградците, а сега е сигурно, че и Австрия, Италия и Словния искат силен ЕС на силни национални държави.  Защо са двойните стандарти? Какви са тези намеци, че няма да има фондове за страните, които не спазвали върховенството на закона? Това е много гнусна шега на брюкселските бюрократи, визирам опита за европейска инквизиция над Полша – Качински е избран с над 50%, за да ги махне тези съдии, които са над 65 години. То и ние ги махнахме. Защо не рева никой срещу България? Защото не е Качински, не е консерватор.  Защо няма мониторинг над Германия? С какво нашата правна система е по-лоша от германската? Че къде беше германската полиция, когато тези, които малтретираха германките в Кьолн, да бъдат арестувани, осъдени по бързата процедура и изселени? Къде бяха медиите да го отразят? Защо сега се оказва, че иракчанинът, убил Сузана, е бил под контрол над службите? Той е бил обвиняван вече за това, че е извършил престъпление. Как е бил пуснат да напусне Дюселдорф? Че той можеше да отиде в някоя друга страна и да извърши същите неща. Тоест двойните стандарти трябва да спрат Германия и Франция да се опитват да командват другите европейски страни. Ако те могат да си го позволяват това спрямо някои балкански страни, няма как да си го позволяват спрямо нито една от централноевропейските страни, защото тя не е по-малко европейска от тях в нито едно отношение.     Аз искам да поздравя Борисов за това, което в петък каза в българския парламент, както да поздравя и г-жа Нинова, че повдигна въпроса. Сега чух, че Борисов е говорил и с Виктор Орбан по тази тема. Трябва да бъдат изнесени мигрантите извън Европа. Там трябва да бъдат направени центрове. А вече тези, които са тук в Европа, трябва да бъдат екстрадирани. Как ще стане това технически да кажат Ангела Меркел и тези, които направиха белята.   Прав е Борисов в това да каже, че той им оправи границата, и че той няма да приеме самолет с мигранти на Летище „София“, и ще го върне, ако ще – каза, че го е казал на Себастиян Курц – ако ще да е на Австрийските авиолинии, каквито и ще да са. Германия да плаща, тя е богата държава. Щом харчи милиарди да ги хрантути и да се опитва да адаптира хора, които не подлежат на интеграция. Тези хора са чужди на нашата култура, бит, морал и християнство. Кога западноевропейските лидери – Меркел, Макрон и другите – ще си счупят езика да кажат думата „християнство“. В главите им се върти само ислямът, как става част от цивилизацията ни, в главите им се въртят гей бракове.  Каква християндемократка е Ангела Меркел, когато нейната партия гласува мъже с мъже да се женят? И разни либерални автори говорят: „Той Орбан се провъзгласи за защитник на християнството“. Не се е провъзгласил. Той беше провъзгласен за защитник от собствения си народ, който при 70% активност го избра с 2/3, защото Унгария ще остане етнически хомогенна и християнска страна. След 40, 50 и 100 години хората ще ходят да живеят в Краков, в Прага, в Братислава, във Варшава, в Будапеща, в Сегед, защото там ще бъде запазен християнският характер. Говорят ни за някакви европейски ценности.  Говори ни един Тимерманс, аз не мога да го гледам, пак говоря от мое име, в ГЕРБ си го харесват, но аз не мога да го гледам Тимерманс – този холандец. Тръгнал да оправя Европа. Той не може да си оправи партията – Холандската социалистическа партия е извън петицата. Той ми говори, че трябва да свикнем с многообразието. Аз пък българският гражданин, бившият конституционен съдия и сегашен депутат му казвам: “Не ща многообразие, бе, Тимерманс. И не ща ти да ме учиш. Да не си по-умен от мен“?   ", "date": "2018.06.23", "title": "Георги Марков: До разпад на ЕС няма да се стигне, но този съюз вече е изчерпан "}
{"url": "http://epicenter.bg/article/Simeon-Nikolov--Kapanite-za-Balgariya-na-predstoyashtite-razgovori-po-migrantskata-politika-na-ES-/157531/11/33", "text": "  Проблемът на българската миграционна политика, освен от географското ни разположение и принадлежността към ЕС, бе предопределена от още три неща:  , без да сме участвали активно в тяхното формиране и да вървим вървим след събитията, когато става късно за отстояване на българсиките интереси. Освен това е удивително, колко бързо забравяме случилото се само преди месеци и лансираме в медийното пространство откровени заблуди.  Заявеният от еврокомисаря по бюджета Гюнтер Йотингер призив за финансово подпомагане на страните от Югоизточна Eвропа и идеята за рязко усилване на външните граници на ЕС, са всъщност основните елементи от т.н.   въпреки, че на база информация от Брюксел разполагахме с подробни данни и се опитвахме да ги направим публично достояние чрез някои електронни медии и в интервюта по някои телевизии.   Подозренията за връщане към този вариант всъщност изрази председателят на германския ХСС Маркус Вебер, който предупреди за възможна „мръсна сделка” по време на срещата на европейските страни на 24 юни. Италия наистина се нуждае от финансови средства за банките си, а Гърция – от облекчаване на дълговите си задължения.  В края на декември 2017 г. България бе посетена от архитекта на споразумението на ЕС с Турция Гералд Кнаус, ръководител на неправителствена организаия, приближен на Ангела Меркел, в рамките на негова обиколка в още няколко страни от Югоизточна Европа. След като още през септември 2017 г. той лично съобщи по австрийска телевзия че неговият проект за сделка с Турция не бил удачен и го счита за провален, очевидно тази обиколка означаваше сондиране на оценки по следващ такъв.  Единствено „Дойче веле” съобщи за посещението на Кнаус в България.   против тяхното желание и защитаваше тезата за финансова подкрепа на тези страни, които ще поемат тежестта. В България не се чу нито дума за това, с кого се е срещал и какви са резултатите от разговорите, въпреки че Кнаус заяви пред „Дойче веле” очакванията си от нашата страна в качеството й на председател на Съвета на ЕС да придвижи нови ефективни предложения.  Няколко месеца по–късно председателстващата България направи предложения по миграционната политика, които бяха отхвърлени от повечето страни. Подробности обаче разбрахме от чужди медии /”Политико”/.   В предишни изследвания сме публикували какво би струвало това.  Логично бе и страна като Италия, макар и по–богата от нас, да заяви, че това е твърде дълъг срок и категорично да отхвърли подобно предложение. Кой експерт и с какво отчитане на българския интерес предложи приемащата бежанци страна да започне да ги разпределя в други европейски страни едва след като запълни 180% от предвидения за нея самата капацитет?  Можем да продължим с примерите, но по–важно е друго: Очевидно е изпълнявана чужда поръчка. А в западноевропейските страни политическите партии изискват от управляващите да представят своите позиции по такива въпроси в парламента и те да бъдат обсъдени. В противен случай подобен подход би поставил страната пред свършени факти. Затова и искането на опозицията в България премиерът да дойде в парламента и да представи позициите на правителството за предстоящата среща на ЕС, бе правилно, но отново безнадеждно закъсняло.   и да се оказва въздействие още в процеса на формиране на становищата на държавата.  В сегашните позиции на държавите–членки от ЕС се откроиха различия, които не могат да бъдат преодоляни на предстоящата среща на 29 юни, нито на предварително свиканата такава от Юнкер на 16 страни на 24 юни. Потвърждава се известната мисъл на Детьоф, че \"понятието \"общ интерес\" е дефинирано правилно единствено от Паскал. Това е, казва той, кръг, в който центърът е навсякъде, а периферията – никъде.\"  , когато и български експерти даваха обосновани предложения, които не се приемаха. С огромно закъснение от няколко години се отчитат грешките, например, че не можеш да определяш квоти за мигранти преди да си решил въпроса с границите и преди да си отделил бежанците от икономическите мигранти. Много елементарен популизъм е като премиер да заявяваш, че пръв си поискал да се изграждат центрове за бежанци извън границите на Европа.  Тази идея бе обсъждана дори преди да избухне мигрантската криза през 2015 г., когато определиха Испания като номер едно в Европа по справяне с мигрантския проблем, заради сътрудничеството ѝ със страните от Северна Африка.   Второто няма шанс да мине, макар че се споменава само Албания.  ЕС не се концентрира върху един план \"Маршал\" за подпомагане на страните, от които идват мигрантите, а се оплете в стратегии за разпределяне на дошлите и защита на границите.  , водещи до унищожаване на поминъка на цели страни, едва ли ще са по силите и на какъвто и да е план \"Маршал\", ако европейските страни не намерят коренно различен подход.   зад който се прикриват евентуални общоевропейски решения в ущърб на страните по периферията на съюза. Всъщност става дума за това, че бежанците ще трябва да минават през ГКПП, а икономическите мигранти ще бъдат връщани. Но това е само пожелателно мислене, а то и сега е така.   Задачите на \"Фронтекс\" ще трябва да се разширят и в това се крият истинските проблеми, които тепърва трябва да се преговарят. И това ще струва пари на ЕС, затова се създава Фонд миграция и търсене на убежище. Прогнозата е за 21,3 млрд евро, докато в периода 2014–2020 г. бе 13 млрд. евро.  Но докато по предложението за външните граници ще се намвери консенсус, не се очертава такъв по промяна на Дъблинското споразумение, защото в последния проект залегнаха постановки, които не са в интерес на големите държави, крайна цел на мигрантите. Т.н. записаното условие кандидатът за убежище да посочва желаната страна и аргумента, като например роднина или близък в нея.    Проблемът, който изостри вътрешнополитически отношенията в Германия, за връщане на мигрантите още на границата, всъщност засяга дълбоко и останалите страни–членки. Той има две измерения: връщане на мигранти в страните от ЕС, в които първо са влезли и са регистрирани и връщане на икономическите мигранти в страните по произход.   Но междувременно ще продължат да влизат и нови мигранти. Логично възниква върпосът, ако Германия започне да връща мигрантите, защото са регистрирани в други страни, какъв ще е интересът на тези страни да продължат да регистрират който и да е влязъл на тяхна територия? Защото скачените съдове ще се препълнят и освен че няма да можем да ги издържаме, само за броени години броят им ще нарастне неимоверно много: в Германия ражданията от чужденки са скочили с 25% само миналата година, което прави 184 660 деца от майки–чужденки. А няма как да спрем да регистрираме новите влизащи, защото член 19 от хартата на ЕС не ни позволява това: \"Никой не може да бъде екстрадиран в страна, в която съществева висок риск от смъртно наказание или други нечовешки и унизителни наказателни процедури...\" Така капанът на подобно решение на големите в ЕС щраква за страна от периферията като България.  Съвсем не е вярно, че имаме \"нулев\" мигрантски поток. Прогнозите са, че дори през следващите седмици може отново да се възобнови Балканският маршрут. Движението на мигрантите е по две направления:  МВР на Германия предупреждава, че полицията на Босна и Херцеговина регистрира ежедневно до 150 мигранти при опит за нелегално преминаване на границата, което е увеличение с 12 /дванадесет/ пъти! По всички граници на държавите от Западните Балкани се констатира тенденция към нарастване на мигрантския поток. В доклада се отбелязва, че намира потвърждение оценката на \"наблюдатели\", че колкото и високи заграждения да се изграждат,    Във втория случай, връщането на икономическите мигранти в страните по произход, трябва да се има предвид, че това е изключително трудно и досегашната практика го показва. Освен това, е и доста скъпо. Т.н. наскоро Италия екстрадира 29 тунизийци с български чартърен полет. Съгласно изискванията обаче, те трябваше да бъдат придружавани от 74 правителствени агенти, лекари, медицински сестри, въоръжени полицаи, цивилни и др. Разходите бяха 119 000 евро, т.е. по 3.968 евро на мигрант. Италия иска да върне 500 000 от общо 700 000 мигранти, което би ѝ струвало 2 милиарда евро. А на нас, дори и за няколко десетки хиляди сигурно, ще бъдат към 80 млн евро.  На предстоящата среща на ЕС има и друг риск. Италия вече заплаши, че ако не се съобразят с исканията ѝ, няма да участва във финансирането на сделката с Турция, която ще я взриви отвътре.   ", "date": "2018.06.23", "title": "Симеон Николов: Капаните за България на предстоящите разговори по мигрантската политика на ЕС "}
{"url": "http://epicenter.bg/article/Katastrofa-blokira-magistrala--quot-Trakiya-quot--/157502/3/0", "text": "Катастрофа блокира движението в района на 230 километър на АМ \"Тракия\" в посока Пловдив-Бургас. Движението по АМ \"Тракия\" в района на с. Загорци от км 232 до км 233 в посока Бургас се осъществява само в активната лента, съобщават от АПИ.  Вследствие на удара движението е силно затруднено. Ударът е станал в ранните часове на деня между две леки коли.  Материалните щети от удара са големи.  На място има полиция и пожарна, периметърът е ограден с конуси. Заради ограничаването на движението в района се е образувало голямо задръстване.  ", "date": "2018.06.23", "title": "Катастрофа блокира магистрала \"Тракия\" "}
{"url": "http://epicenter.bg/article/Dokato-tarseha-izbyagaliya-zatvornik--hvanaha-drug--obyaven-za-izdirvane-/157505/3/0", "text": "Специализирана полицейска акция заради избягалия в Ловешко затворник се проведе и в Сливен. Мъж, обявен за общодържавно издирване, беше задържан при проверки на униформените в нощни заведения и хазартни зали, предава бТВ.  Той е бил арестуван в една от игралните зали в ранните часове на деня. При проверка на личните му документи става ясно, че е обявен за издирване.  „Има сформирани екипи, които ще извършват проверка на местата за подслон, игрални зали, както видяхте днес и на други места, където би могъл да се укрие. Ще бъдат проверявани влизащи и излизащи автомобили от града. Ще бъдем мобилни,за да има по-голям ефект”, заяви началникът на РУ–Сливен гл. инспектор Димитър Кикьов.  Рецидивистът Борис Иванов избяга преди два дни от мандра край Ловеч, в момента под полицейска блокада е целият район между ловешките села Александрово, Дренов и Деветаки.  ", "date": "2018.06.23", "title": "Докато търсеха избягалия затворник, хванаха друг, обявен за издирване "}
{"url": "http://epicenter.bg/article/Bez-uspeh-priklyuchi-spetsaktsiyata-na-MVR--Izbyagaliyat-zatvornik-ostava-na-svoboda/157520/3/0", "text": "\r\n \r\n   \r\n Издирването на Иванов е продължило  до 11 часа днес, но акцията приключи без успех. Там полицията и жандармерията претърсваха цяла нощ. Около 200 служители на МВР се включиха в издирването му, след като снощи е бил получен сигнал, че той се намира в района. \r\n Сигналът е подала жителка на село Александрово: \"Лаеха кучетата, излязохме и оня човек, дето по телевизора сме го видели, същият човек беше. Снощи в един и половина. Веднага се обадиха на полицията и много полицаи имаше, много, много. Насам тръгна, ама не можахме повече, ние от страх не сме излезли вече вънка. Самичък беше. Нямаше нищо на ръцете му или пък да е почукал да иска хляб или водичка, щяхме да му дадем. Какво да правим? Ние сме страхливи.\" \r\n   \r\n Щателно беше претърсена слънчогледова нива, но затворникът така и не беше намерен.  \r\n   \r\n В село Александрово все още има засилено полицейско присъствие. Продължава претърсването на района, което по информация на Националното радио ще продължи и в други съседни села в Ловешко. \r\n   \r\n Иванов избяга в четвъртък сутринта малко след 10 часа от работен обект край Ловеч - млекопреработвателна фирма, където е работил заедно с други затворници. Те са го подгонили след бягството му, но не са успели да го задържат. Мъжът е бил на този обект от няколко дни, след като е бил преместен от затворническото общежитие. \r\n   \r\n Оказва се, че това не е първото бягство на престъпника. Три дни след първото си бягство от затвора през 2010 г. рецидивистът Борис Иванов изнасилил и ограбил 89-годишна жена. Той е заловен седмици по-късно и впоследствие осъден на 12 години затвор при строг режим, съобщава Дир.бг. \r\n \r\n \r\n \r\n \r\n", "date": "2018.06.23", "title": "Без успех приключи спецакцията на МВР. Избягалият затворник остава на свобода"}
{"url": "http://epicenter.bg/article/Hvanaha-begletsa-ot-Loveshkiya-zatvor-/157527/3/0", "text": "Избягалият затворник Борис Иванов е бил открит и арестуван в района на гарата в Летница, съобщава кореспондентът на bTV в региона.  Полицаите го намерили в слънчогледова нива.   Новината потвърди за Агенция „Фокус“ главният секретар на МВР Младен Маринов.  „Задържан е в района на землището на град Летница, община Ловеч. В момента го придвижват към ареста в Ловеч“, допълни гл. комисар Маринов.    Иванов се е опитал да вземе възрастна жена за заложник, но след намесата на отряда на баретите жената е била освободена, а затворникът задържан, уточнява БНР. В издирването на мъжа участваха екипи на жандармерията, полицията и Специализирания отряд за борба с тероризма. Операцията започна след показания от страна на човек, живеещ в района, че е видял избягалия затворник да се придвижва по жп релсите.  Рецидивистът изчезна преди три дни от външен обект, на който трябваше да работи. Той излежава 13-годишна присъда за блудство в Ловешкия затвор, като това не е първото му бягство. Беше назначена проверка как е било взето решението да бъде преместен в общежитие, а след това - и пуснат да работи.  „Пустинни котки” през цялата нощ претърсваха труднодостъпни места около селата Йоглав и Александрово - на между 15 и 25 км от мястото на залавяне.  Район в периметър от 10 км остана отцепен. Полицейските постове бяха разположени през няколко метра.  Рано тази сутрин в Ловеч пристигна още подкрепление – около 150 души жандармерия от Плевен и София.  ", "date": "2018.06.23", "title": "Извънредно! Хванаха беглеца от Ловешкия затвор "}
{"url": "http://epicenter.bg/article/Kamion-s-domati-se-razbi-v-skala-v-Kresnenskoto-defile-/157533/3/0", "text": "Камион, натоварен с домати, се удари в скала на главен път Е-79, двама души са пострадали, предаде БГНЕС.  Сигналът за произшествието е подаден в 16.30 ч. Товарният камион се е движел в посока от Симитли за Кресна. Отклонява се надясно и се разбива в ската. Каросерията е паднала на пътното платно и щайгите с домати са се разпилели.  Водачът и неговият спътник са транспортирани до болницата в Сандански.  Движението се регулира и се осъществява само в едната лента. На място се очаква пристигането на следствена група, която да установи причините за пътния инцидент.  ", "date": "2018.06.23", "title": "Камион с домати се разби в скала в Кресненското дефиле "}
{"url": "http://epicenter.bg/article/Nadezhda-Neynski--Izborite-v-Turtsiya-imat-seriozen-zalog--VIDEO--/157509/2/0", "text": "„Изборите, които ще се проведат в Турция в неделя, имат сериозен залог. Той е промяна на политическата система”. Това каза за NOVA посланикът ни в Анкара Надежда Нейнски.  Тя смята, че с начина си на гласуване на вота за президент и парламент обществото ще покаже как иска да бъде управлявано в следващите години.  „Ако Ердоган бъде преизбран, Турция ще се превърне в президентска република”, коментира Нейнски.  Тя е категорична, че независимо от резултатите от изборите, добрите отношения между София и Анкара „трябва и ще продължат”.  Целия разговор с посланика гледайте във видеото.  ", "date": "2018.06.23", "title": "Надежда Нейнски: Изборите в Турция имат сериозен залог (ВИДЕО) "}
{"url": "http://epicenter.bg/article/Uvelichavat-zaplatite-v-tsentrovete-za-speshna-pomosht-v-stranata-/157514/2/0", "text": "Увеличават заплатите в центровете за спешна помощ в страната. Средствата, които са предвидени за това са над 19 милиона лева, предава БНТ.  По-голямата част от тях ще бъдат разпределени между спешните отделения на болниците.  Целта е да се осигури подкрепа за дейността им.  Възнагражденията в Центровете за спешна помощ се увеличават с 10% със задна дата от 1 януари. След повишението те ще бъдат с 50% по-високи в сравнение с 2014-та, изчисляват от здравното министерство.  По техни данни заради ръста на заплатите през миналата и тази година се увеличават хората, които постъпват на работа в Центровете за спешна помощ. Незаетите щатни бройки в системата са по-малко от 7%.  ", "date": "2018.06.23", "title": "Увеличават заплатите в центровете за спешна помощ в страната "}
{"url": "http://epicenter.bg/article/Rumen-Petkov--Preigrava-se-s-izpolzvaneto-na-helikopter-v-izdirvaneto-na-zatvornika-v-Lovech-/157515/2/0", "text": "Преиграва се с използването на хеликоптер в издирването на затворника в Ловеч и това създава чувство у състава на МВР за политическа спекулация. Това каза председателят на АБВ Румен Петков в интервю за Агенция „Фокус“ във връзка с избягалия затворник в Ловеч.  „Какво ще ни дадат хеликоптерите? Така си спомням шесторното убийство, пак качихме хеликоптерите и какво ни дадоха?“, каза Петков. Според него, за да се стигне до бягството, има серия от грешки.  „Трябва да се направи много сериозен анализ на целия случай, за да се изяснят необходимите поуки“, допълни Петков. По думите му в случая с избягалия затворник в Ловеч не са оценени проблемите, които създава конкретният затворник, както фирмите, на които се предоставя тази услуга.  „Все пак стана ясно, че и служителят, който е отговарял за охраната на затворниците, каквото и да означава това в този случай, не е бил на място“, коментира още председателят на АБВ.  ", "date": "2018.06.23", "title": "Румен Петков: Преиграва се с използването на хеликоптер в издирването на затворника в Ловеч "}
{"url": "http://epicenter.bg/article/Tsveta-Karayancheva-stana-krastnitsa-na-dve-momichentsa-/157518/2/0", "text": "Председателят на Народното събрание Цвета Караянчева присъства на молебена за чадородие в Троянския манастир. Молебенът беше отслужен от Негово Преосвещенство Велички епископ Сионий, игумен на Троянския манастир. Това съобщиха от пресцентъра на парламента.  Събитието е под патронажа на председателя на парламента Цвета Караянчева. Инициативата е на народния представител Иван Миховски и Фондация „Искам бебе“.  За да присъстват на молебена, дойдоха много граждани от цялата страна. Заедно да се помолим за повече деца на България, призоваха от Фондация „Искам бебе“.  В Троянския манастир председателят на Народното събрание Цвета Караянчева стана кръстница на двете малки сестри – Ванеса и Зорница.  ", "date": "2018.06.23", "title": "Цвета Караянчева стана кръстница на две момиченца "}
{"url": "http://epicenter.bg/article/Hladnoto-vreme-shte-prodalzhi-do-petak--posle-temperaturite-shte-se-povishavat-/157519/2/0", "text": "Хладното време ще продължи до петък, след което се очаква температурите да се доближат до нормалните за сезона. Това съобщи за Агенция „Фокус“ дежурният синоптик Христо Христов към Националния институт по метеорология и хидрология (НИМХ) към Българската академия на науките (БАН).  „В по-голямата част в страната вече се усети захлаждане. Тази нощ вятърът би трябвало да отслабне чувствително. В много райони дори ще стихне. През утрешния ден времето ще е почти тихо и ще има слънце. През деня ще се появят и облаци“, каза той.  По думите му при липсата на вятър, усещането ще е за малко по-топло време и максималните температури ще са с няколко градуса по-високи от днешните.  Христов поясни, че във вторник, сряда и четвъртък температурите отново ще се понижат.  „Тогава се очакват и значителни валежи“, допълни синоптикът. По думите му в края на следващата седмица температурите ще се доближат до нормалните за сезона.  ", "date": "2018.06.23", "title": "Хладното време ще продължи до петък, после температурите ще се повишават "}
{"url": "http://epicenter.bg/article/I-drug-zamestnik-na-sotsialniya-ministar---na-luksozna-komandirovka-tazi-godina-/157532/2/0", "text": "Още един заместник-министър в социалното министерство е пътувал със самолетен билет за бизнес класа тази година. Това става ясно от отговор на ведомството на въпроси на bTV. Темата стана актуална, след като Росица Димитрова подаде оставка заради информацията, че е летяла луксозно до Ню Йорк по същото време, по което майките на деца с увреждания протестираха в цялата страна.  От министерството не казват за кой от останалите трима заместници става дума. Те са Зорница Русинова, Лазар Лазаров и Султанка Петрова. Няма подробности и за самата командировка. Самият Бисер Петков винаги е пътувал в икономична класа.  От бТВ са се опитали да се свържат със зам.-министрите. Успели да стигнат до контакт единствено със Султанка Петрова, която отрече да е пътувала за хиляди левове, платени от данъкоплатците.  На пътуване в бизнес класа, или първите няколко реда в самолета, имат право президентът, главният прокурор, омбудсманът, а от правителството – премиерът, вицепремиерите и министрите. Също и членовете на Конституционния съд, председателят на парламента, директорът на следствената служба и председателите на ВАС и ВКС.  Зам.-министрите могат да летят в бизнес класа по изключение (например когато полетът е над 5 часа).  До момента от МВР и от правосъдното министерство официално обявиха пред bTV, че техни представители не са пътували луксозно за командировки.  А защо е решено да се командирова Росица Димитрова на форума от високо равнище в Америка в последния момент? Отговорът – първоначално е отказано изпращане на представител, заради голяма натовареност покрай българското европредседателство, но след настояване на национално представените организации, и след питане в парламента, Димитрова е командирована.  Именно национално представените организации след това защитиха Росица Димитрова и се обявиха срещу исканията на протестиращите майки.  А на фона на скандали, протести и оставки - ново изпитание за хората с увреждания. Съдът отмени начина, по който се изчисляват интеграционните добавки за транспорт и телефон. Причината - противоречи на закона, който казва, че размерът им трябва да е съобразен с индивидуалните потребности.  От социалната оценка зависи какво ще получи човекът с увреждане. Размерът на добавките зависи от гарантирания минимален доход. За транспорт например е 15 на сто от дохода или около 11 лева. Според съда това обвързване препятства упражняването на гарантирани права и свободи на хората с увреждания.  „Това е управленска грешка на държавата, която тя трябва да поправи сама, ако накрая стане така, че те не са ги получили поради бездействието на държавата, имат право да претендират някакво обезщетение”, коментира Хари Хараламбов, юрист към Съюза на слепите.  Казва, че след решението на съда, спешно трябва да се създаде нов ред за добавките. В противен случай засегнати могат да бъдат хората, на които им изтича социалната оценка или за първи път получават такава.  От социалното министерство уверяват, че са предприели спешни действия, с които ще се избегне риска хора с трайни увреждания да не получат добавки.  ", "date": "2018.06.23", "title": "И друг заместник на социалния министър – на луксозна командировка тази година "}
{"url": "http://epicenter.bg/article/Stena-se-sruti-na-ozhivena-ulitsa-v-Starinniya-Plovdiv-/157534/2/0", "text": "Тухлена стена се срути на оживена улица в архитектурен резерват \"Старинен Пловдив\". По чудо няма пострадали, съобщи бТВ.  Според хора от квартала, стената се е стоварила върху тротоара на улица \"Княз Церетелев\" рано сутринта.  Камъни, тухли и мазилка затрупват близките контейнери за смет. Падналата стена разрушава и електрически стълб от уличното осветление.  Засега не е ясно кой е собственикът на имота, чиято стена е паднала.  ", "date": "2018.06.23", "title": "Стена се срути на оживена улица в Старинния Пловдив "}
