{"url": "http://epicenter.bg/article/Na-zhivo--Posreshtat-Borisov-v-Makedoniya-s-darzhavni-i-voenni-pochesti/189510/2/0", "text": "Премиерът Бойко Борисов бе посрещнат в Скопие с държавни и военни почести. За това съобщи самият той във Фейсбук.   \"Проведох среща с премиера на Република Северна Македония Зоран Заев, с когото обсъдихме изпълнението на Договора за приятелство, добросъседство и сътрудничество между двете държави. Постигнатите резултати за последната една година по въпросите от общата ни история надхвърлят многократно постигнатото за повече от 20 години. Те не са достатъчни, но са основание за сериозна и активна работа занапред. Необходима е нова динамика в работата на мултидисциплинарната експертна комисия, която да доведе до бързи и категорични резултати\", написа премиерът Борисов в социалната мрежа.   Ползите за България и за Република Северна Македония от изпълнението на Договора за приятелство, добросъседство и сътрудничество беше основаната тема на разговора, който премиерите Бойко Борисов и Зоран Заев проведоха в Скопие. Българският министър-председател изтъкна желанието да развиваме близки приятелски отношения, съответстващи на общата история и близост между гражданите на двете страни, съобщиха от Правителствената информационна служба.    Премиерът Борисов посочи, че постигнатите резултати за последната една година по въпросите от общата ни история надхвърлят многократно постигнатото за повече от 20 години. Той беше категоричен, че това не е достатъчно, но е основание за сериозна и активна работа занапред. Българският министър-председател обърна внимание на дейността на мултидисциплинарната експертна комисия, като отбеляза необходимостта от нова динамика в работата й, която може да доведе до бързи и категорични резултати.    Според премиера Борисов, предстоящото съвместно председателство на Берлинския процес е също от изключително значение за развитието на добросъседските ни отношения. По време на последната Среща на върха от Берлинския процес, която се проведе през юли в Познан, беше обявено, че през 2020 г. България и Република Северна Македония ще имат съвместно председателство на този изключително важен за региона процес.   Министър-председателят Бойко Борисов заяви, че България е подготвена, благодарение на опита си от председателства на различни формати. Добави също така, че се радваме, че първото съвместно председателство на Берлинския процес на държава-членка на ЕС и на държава от Западните Балкани е поверено именно на България и Република Северна Македония и вярваме, че то ще бъде символ на добросъседски отношения и просперитет.    Икономическото развитие и транспортната свързаност също бяха обсъдени по време на срещата на двамата премиери. Акцент беше поставен върху приоритетния за двете страни коридор номер 8.   Премиерът Борисов изрази увереност, че строителството може да се ускори, включително като се потърсят допълнителни възможности за неговото финансиране. Българският министър-председател добави, че изграждането на коридор номер 8 ще допринесе за развитието на туризма, икономиката и бизнеса не само в България и Република Северна Македония, а във всички страни от региона.    След разговора на четири очи между двамата премиери се проведе и среща в разширен състав между двете делегации.      Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни.    Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие.    В столицата на Република Северна Македония министър-председателят Бойко Борисов ще проведе среща и с президента Стево Пендаровски.    В Дойран двамата правителствени ръководители Бойко Борисов и Зоран Заев ще открият възстановения паметник на полковник Константин Каварналиев.    При посещението си в Република Северна Македония премиерът Борисов ще бъде придружаван от заместник министър-председателя и министър на външните работи Екатерина Захариева.    ", "date": "2019.08.01", "title": "Посрещнаха Борисов в Македония с държавни и военни почести (СНИМКИ, ВИДЕО)"}
{"url": "http://epicenter.bg/article/Borisov-kam-Zaev--Za-1-godina-postignahme-poveche--otkolkoto-predi-nas-za-20---NA-ZhIVO--/189518/2/0", "text": "\"   Това заяви българският министър-председател  Бойко Борисов след срещата с македонския си колега Зоран Заев в Скопие.    За две години постигнатите резултати по въпросите от общата ни история надхвърлят многократно постигнатото за повече от 20 години, обобщи той.   На Република Северна Македония се дава огромна перспектива за членство в ЕС и НАТО.   подчерта  Борисов по време на съвместен брифинг с македонския си колега Зоран Заев в Скопие.    ,,  По историческите теми съм довел тук проф. Ангел Димитров.  . Като идвахме насам с хеликоптера, професор Димитров ми сподели, че над всеки хълм, над който прелетяхме, са загинали десетки хиляди хора, за да може сега ние да сме заедно и да има просперитет. Нямо едно възвишение, където да не е загинал човек.  обясни премиерът Борисов.    \" . Казвам охраняваме, за да не излезе някой да каже, че ще ги нападаме'', отбеляза той.    \" . Аз ще се съобразя с това, което кажат историците, иначе ще бъда обвинен, че съм продал историята на България. Историците трябва да намерят на всяка цена приемливото решение, което е важно за младите хора и за перспективата. Така че се надявам историците да положат огромни усилия за правилното изразяване на историята, която ни обединява'', подчерта Бойко Борисов.   Българският министър-председател обърна внимание на дейността на мултидисциплинарната експертна комисия, като отбеляза необходимостта от нова динамика в работата й, която може да доведе до бързи и категорични резултати.   \"Разбрахме се с колегата още следващата седмица да се отиде на Гюешево. Тунелът от наша страна е почти готов, работи се ускорено и по коридор № 8. Тук можем да ускорим още процеса\", каза Борисов.   Двамата премиери обсъдиха ползите за България и за Република Северна Македония от изпълнението на Договора за приятелство, добросъседство и сътрудничество беше основаната тема на разговора, който премиерите Бойко Борисов и Зоран Заев проведоха в Скопие. Българският министър-председател изтъкна желанието да развиваме близки приятелски отношения, съответстващи на общата история и близост между гражданите на двете страни.    Според премиера Борисов, предстоящото съвместно председателство на Берлинския процес е също от изключително значение за развитието на добросъседските ни отношения. По време на последната Среща на върха от Берлинския процес, която се проведе през юли в Познан, беше обявено, че през 2020 г. България и Република Северна Македония ще имат съвместно председателство на този изключително важен за региона процес.    След разговора на четири очи между двамата премиери се проведе и среща в разширен състав между двете делегации.  По-късно двамата Борисов и Заев положиха заедно цветя на гроба на Гоце Делчев в Скопие.  ", "date": "2019.08.01", "title": "Борисов към Заев: С какво застрашаваме Северна Македония? Кое налага да се тиражира такава злоба?"}
{"url": "http://epicenter.bg/article/Ivan-Stambolov-Sula--Vazmozhno-e-partiyata-na-Slavi-Trifonov-da-dorazbie-protestniya-vot-/189524/2/0", "text": "Появата на новата партия на Слави Трифонов ще доразбие протестния вот. В предстоящите местни избори най-голямата интрига и интерес е т.нар. \"протестен вот\", защото хората, ориентирайки се в своите политически предпочитания, много често изхождат от принципа – за този няма да гласувам никога. Примерно за БСП никога няма да гласувам, за всеки друг, но не за тях, ГЕРБ – никога... и така се оформя един голям протестен вот, за който всички започват да се боричкат в един момент. Така анализаторът и блогър Иван Стамболов-Сула коментира пред БНР новината, че шоуменът Слави Трифонов влиза в политиката с партията “Няма такава държава“.    “(Политическият проект на Слави Трифонов – бел.ред.) не ме впечатли, прилича ми на новата партия на Иванчева. Човек, тръгнал да прави пореден политически проект. Аз нямам никакви очаквания към Слави Трифонов, той прави някакви неща, извършва някакви движения. Те се чуват от време на време в пространството и ги научаваме“.    В предаването “Преди всички“ Сула коментира и въпроса дали появата на тази партия не е закъсняло решение:    “Той (Слави Трифонов – бел.ред.) има политически амбиции от десетилетия, от времето на “Ку-ку“, аз не виждам защо изобщо някой може да бъде учуден от това нещо…“.  ", "date": "2019.08.01", "title": "Иван Стамболов-Сула: Възможно е партията на Слави Трифонов да доразбие протестния вот "}
{"url": "http://epicenter.bg/article/Donchev--Zatyagame-rezhima-na-barzite-krediti-sled-hakerskata-ataka-sreshtu-NAP/189525/2/0", "text": "  Обмисля се затягане на режима на отпускането на бързи кредити след хакерската атака на личните данни на над 5 милиона българи, съхранявани в НАП. Това заяви вицепремиерът Томислав Дончев във Варна:   \"Никога досега не сме били в такава криза, така че, ако трябва да бъдем абсолютно откровени, ние не можем да си дадем сметка за последиците. Специалисти анализират и твърдят, че потенциал за кой знае каква беля няма, защото единните граждански номера само допреди една-две години висяха пред избирателните секции и бяха общодостъпна информация. Сега лошото е, че в комбинация с някои други данни, защото те данните са неравноделни – за един има повече, за друг – по-малко, действително би могло да предизвика проблем, включително се обсъжда дали някои режими по отношение на примерно отпускането на бързи кредити не бива да бъдат затегнати предвид опасността да се злоупотреби с лични данни. Това е новата заплаха. Няма застрахован. Ако трябва да бъда откровен, в тази конкретна ситуация не сме били достатъчно на ниво, щом някой е успял да ни хакне\".   Дончев участва в работата на конференция на Военноморските сили и потвърди, че проектът за доставката на два многоцелеви патрулни корабa продължава и до края на годината може да бъде подписан договор.  ", "date": "2019.08.01", "title": "Дончев: Затягаме режима на бързите кредити след хакерската атака срещу НАП"}
{"url": "http://epicenter.bg/article/Borisov-i-Pendarovski--Polititsite-da-ne-se-mesyat-v-rabotata-na-savmestnata-istoricheska-komisiya--/189530/2/0", "text": "България досега винаги е била последователна в подкрепата си за европейската перспектива на Република Северна Македония, отбеляза министър-председателят Бойко Борисов по време на срещата си в Скопие с президента на Република Северна Македония Стево Пендаровски. Това съобщи Правителствената информационна служба.    Българският премиер посочи, че България е подготвена да окаже силна подкрепа за започване на преговори за присъединяване към Европейския съюз през октомври 2019 г. В същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история, добави министър-председателят Борисов. Българският премиер и президентът на Република Северна Македония се обединиха около разбирането, че политиците не трябва да се месят в работата на комисията.    Премиерът Борисов изтъкна значението на изпълнението на Договора за приятелство, добросъседство и сътрудничество, който беше подписан през август 2017 г. в Скопие. Според българския министър-председател практическата работа, която следва от този документ, може да донесе много позитивни резултати за двустранните ни отношения.    Министър-председателят Борисов даде пример с предстоящото по-късно днес откриване на възстановения паметник на полковник Константин Каварналиев. Важно е това да не остане изолиран случай, а да е само стъпка в посока на изграждане на общо бъдеще на основата на общото ни минало, каза още премиерът Борисов.    Министър-председателят Бойко Борисов и президентът на Република Северна Македония Стево Пендаровски обсъдиха възможностите за ускорено изграждане на Коридор номер 8, който е от изключително значение за транспортната свързаност в региона. В рамките на разговора беше акцентирано и върху големия потенциал в сферата на туризма, който могат да доразвиват двете страни.  ", "date": "2019.08.01", "title": "Борисов и Пендаровски: Политиците да не се месят в работата на съвместната историческа комисия! "}
{"url": "http://epicenter.bg/article/GERB-Ruse-se-obyavi-protiv-noviya-shef-na-obshtinskata-organizatsiya-Rosen-Daskalov-/189533/2/48", "text": "\"Днес, 1 август 2019 г., на свое заседание Общинското ръководство на ПП ГЕРБ – Община Русе прие политическа декларация срещу разпространената в средствата за масово осведомяване информация, че с решение на Изпълнителната комисия на партията Росен Даскалов е утвърден за общински ръководител на ПП ГЕРБ – Русе\". Това се казва в нарочно съобщение от общинската централа на ГЕРБ в Русе,      Документът е адресиран до председателя на ПП ГЕРБ Бойко Борисов, както и до членовете на Изпълнителната комисия. \"Членовете на общинското ръководство на ПП ГЕРБ – Община Русе се разграничават от  , със следното съдържание: „Росен Даскалов е утвърден за общински ръководител на ПП ГЕРБ – Русе с решение на Изпълнителната комисия на партията тази вечер“. Както вече е известно, информацията за избора беше разпространена в редица електронни издания.    В декларацията се посочва, че решението е нелегитимно, тъй като то никога не е било подлагано на обсъждане и не е съгласувано с общинското ръководство на партията. Изказва се опасението, че при формирането му Изпълнителната комисия е била подведена и не е взела под внимание волята на местните структури и разпоредбите на Устава на ПП ГЕРБ.     Русенската структура на ПП ГЕРБ заявява пълното си доверие в председателя на партията Бойко Борисов и настоява на предстоящото номинационно събрание за Местни избори 2019 в Община Русе, насрочено за 08.08.2019 г., да бъдат командировани представители на Изпълнителната комисия с опит в сферата на местното самоуправление, които на място да се запознаят с политическата обстановка и да придобият лични впечатления от нагласите и настроенията в местните структури.               С изненада установихме, че на 31.07.2019 г., в 20:30 часа, на официалната фейсбук страница на ПП ГЕРБ – Област Русе е публикуван текст със следното съдържание: „Росен Даскалов е утвърден за общински ръководител на ПП ГЕРБ – Русе с решение на Изпълнителната комисия на партията тази вечер“.   Членовете на Общинското ръководство на ПП ГЕРБ – Община Русе категорично се разграничаваме от съдържанието на тази публикация и заявяваме, че    Обявяваме за абсолютно неприемливо погазването на установените демократични правила и процедури, в т.ч. и на Устава на ПП ГЕРБ, за избор на ръководни позиции в партията, без да е потърсена и взета под внимание волята на местните структури.   Подчертаваме, че лицето Росен Даскалов е напълно непознато като член и активист в общинската структура на ПП ГЕРБ – Русе, няма никакъв принос към организационния живот на партията и изказваме своите опасения, че Изпълнителната комисия е била подведена при формирането на цитираното по-горе решение.    тъй като всяко друго действие би довело до разпадане на общинската структура на ГЕРБ в Русе и би означавало своеобразно политическо самоубийство в навечерието на предстоящите местни избори в нашата община.    Заявяваме своята готовност да работим за поредната знакова изборна победа на ГЕРБ в Община Русе, защото нямаме желание градът ни да се върне там, откъдето тръгна преди 8 години!       Имаме пълно доверие в председателя на ПП ГЕРБ Бойко Борисов и настояваме на предстоящото номинационно събрание за Местни избори 2019 в Община Русе, насрочено за 08.08.2019 г., да бъдат командировани представители на Изпълнителната комисия с опит в сферата на местното самоуправление, които на място да се запознаят с политическата обстановка и да придобият лични впечатления от нагласите и настроенията в местната структура на партията.        Иван Григоров  Емил Милушев  Михаил Павлов  Димитър Кънчев  Наталия Кръстева  Събина Павлова  Димо Тонев  Василена Цанкова  Светлозар Симеонов  Невяна Атанасова  Божидар Стоилов  Ехлиман Етем  Венета Недева  Мариела Йорданова  Петър Петракиев  Красен Колев  Светлин Савов  Ивелина Гайрева  Румен Русев  Людмила Сапунджиева  ", "date": "2019.08.01", "title": "ГЕРБ-Русе въстана срещу новия шеф на общинската организация Росен Даскалов, пишат на Борисов "}
{"url": "http://epicenter.bg/article/VMRO-BND-i-NFSB-izdignaha-Slavcho-Atanasov-kato-obshta-kandidatura-za-kmet-na-Plovdiv-/189534/2/0", "text": "ВМРО-БНД и НФСБ, на съвместна пресконференция, обявиха общата си кандидатура за кмет на Пловдив.   Това е Славчо Атанасов, депутат от НФСБ и бивш кмет на града (2003 - 2007 година), който подписа споразумение за това организациите на ВМРО-БНД за Пловдив-град и Пловдив-област.    Изключително деен депутат, който стои зад редица важни законопроекти и законови промени, сред които мълчаливият отказ в администрацията, ограничаване на футболното хулиганство и едно от най-разпознаваемите лица в парламентарната ни група.   Това каза при представянето на кандидата лидерът на НФСБ Валери Симеонов и подчерта, че номинацията му е съвсем естествена.    От своя страна Славчо Атанасов се представи с обръщение към пловдивчани, в което акцентира на критиките към сегашното управление на Пловдив. Според него настоящата местна власт работи \"при липса на диалог с гражданите, игнорира професионалните гилдии, при липса на прозрачност при обявяване на обществените поръчки, които често са с шокиращо високи цени и дълъг период на изпълнение\".   Той се ангажира, ако бъде избран, да смени философията и модела на управление в града, да предизвика пълна ревизия на общината. Ще работя за увеличаване на зелената система, за по-голяма самостоятелност на районните, за оптимизиране на администрацията, за изграждане на пътните връзки \"Модър-Царевец\", между районите \"Тракия и \"Южен\", за запазване на бетонния мост, ще има и пълна ревизия на фондация \"Пловдив 2019\", каза още Атанасов.    Двете политически сили обявиха, че все още се обсъждат обща листа за общински съветници и кандидати за кметове на шестте района.", "date": "2019.08.01", "title": "ВМРО-БНД и НФСБ издигнаха Славчо Атанасов като обща кандидатура за кмет на Пловдив "}
{"url": "http://epicenter.bg/article/Parlamentat-e-priel-84-zakona--125-resheniya-i-edno-obrashtenie-kam-balgarskiya-narod-ot-nachaloto-na-2019/189535/2/0", "text": "През седмата си сесия 44-ото Народно събрание е приело 41 закона и 65 решения. Това сочи справка за законодателната дейност на Народното събрание, подготвена от Дирекция „Пленарни заседания, парламентарен контрол и финални текстове“ и парламентарния пресцентър.   За периода от 7 май до 31 юли 2019 г. в парламента са внесени 57 законопроекта, като 26 от тях са на народни представители. Постъпили са 73 проекта за решения, от тях 64 са от депутати. Това съобщиха от пресцентъра на Народното събрание.   По време на седмата си сесия 44-ото Народно събрание е приело изменения и допълнения в Закона за енергетиката, в Закона за мерките срещу изпирането на пари, в Закона за държавната собственост, в Закона за лечебните заведения, в Закона за здравето, в Закона за политическите партии, в Изборния кодекс и др.   Парламентът е имал 34 редовни и едно извънредно пленарни заседания.   От началото на 2019 г. Народното събрание е имало 79 редовни и две извънредни пленарни заседания. В парламента са внесени 117 законопроекта, 133 проекти за решения и един проект на обръщение.   Народното събрание е приело 84 закона, 125 решения и едно обръщение към българския народ.   Използваното време за осъществяване на контролната функция на парламента през седмата сесия на 44-тото Народно събрание е 27 часа и 47 минути. Парламентарен контрол е провеждан в 9 пленарни заседания.   В Народното събрание от 7 май до 31 юли 2019 г. са постъпили 277 въпроса и 14 питания. В този период са проведени четири изслушвания на министри и едно разискване по питане.   Членовете на правителството са отговорили на 218 въпроса и 6 питания.   На най-много въпроси и питания са отговорили министърът на регионалното развитие и благоустройството Петя Аврамова – 45, министърът на здравеопазването Кирил Ананиев – 34, министърът на земеделието, храните и горите Десислава Танева – 22, министърът на вътрешните работи Младен Маринов и министърът на труда и социалната политика Бисер Петков – по 15, министърът на финансите Владислав Горанов – 14, вицепремиерът по обществения ред и сигурността и министър на отбраната Красимир Каракачанов и министърът на образованието и науката Красимир Вълчев – по 13, министърът на правосъдието Данаил Кирилов – 12, министърът на околната среда и водите Нено Димов – 10, министърът на културата Боил Банов и министърът на енергетиката Теменужка Петкова – по 7 и т.н.   Най-много въпроси и питания са отправили народните представители Георги Гьоков – 30, Валентина Найденова – 20, Георги Стоилов – 13, Дора Янкова – 11, Джевдет Чакъров, Антон Кутев, Кристина Сидорова и Любомир Бонев – по 10, Николай Цонков, Светла Бъчварова и Надя Клисурска-Жекова по 9, Георги Йорданов – 8, Иван Димов Иванов, Иван Валентинов Иванов и Илиян Тимчев – по 7, Анелия Клисарова, Даниел Йорданов, Иван Ченчев, Крум Зарков, Стефан Бурджев и Филип Попов – по 6, Георги Михайлов, Николай Тишев и Пенчо Милков – по 5 и т.н.   От ПГ „БСП за България” са внесли най-много въпроси и питания - 213 въпроса и 13 питания.   От ПГ на ПП ГЕРБ са отправили 31 въпроса и едно питане, от ПГ на ДПС - 15 въпроса, от ПГ „Обединени патриоти” - 14 въпроса и от ПГ на ПП ВОЛЯ – „Българските Родолюбци“ - 1 въпрос.", "date": "2019.08.01", "title": "От началото на 2019 г. парламентът е приел 84 закона и 125 решения"}
{"url": "http://epicenter.bg/article/Prokuraturata-ne-otkri-nesaotvetstviya-v-dohodite-na-sina-na-direktora-na-NslS/189504/3/0", "text": "Главният прокурор Сотир Цацаров е разпоредил проверка на 4 април 2019 г. по повод медийни публикации и постъпил сигнал за придобити недвижими имоти на значителна стойност от сина на Борислав Сарафов, директор на (НСлС) и зам.-главен прокурор по разследването, съобщиха от пресцентъра на Прокуратурата.   Върховна касационна прокуратура (ВКП) възложи на Националната агенция за приходите (НАП) извършването на данъчни ревизии на проверяваните лица.   На 31 юли 2019 г. Териториална дирекция на НАП – София изпрати на ВКП резултатите от приключилите данъчни ревизии. Според НАП не са открити несъответствия между декларираните и/или получени доходи и имущественото състояние на физическото лице – син на Борислав Сарафов. Ревизията обхваща периода 1 януари 2015 – 31 декември 2018 г.   До момента във ВКП не са постъпили резултати от други действия, възложени на НАП по проверки на лица, заемащи висши държавни длъжности, за придобити от тях недвижими имоти.", "date": "2019.08.01", "title": "Прокуратурата не откри несъответствия в доходите на сина на директора на НслС"}
{"url": "http://epicenter.bg/article/Pazardzhishki-kmetove-s-deklaratsiya--che-nyama-da-dopusnat-umartvyavane-na-domashnite-praseta/189503/4/0", "text": "Кметовете на населените места в Пазарджишка община излязоха с обща декларация, в която заявяват, че няма да допуснат принудително умъртвяване на домашните прасета, съобщи БНР.   В 20 километровата санитарна зона попадат всичките 31 села на община Пазарджик и още 44 населени места в други общини на областта.   Кметовете са категорични, че след втори август, когато е крайният срок, няма да допуснат в селата си екипите за принудително ликвидиране на прасетата, каза кметът на село Юнаците Стоян Кузев:   \"Тази мярка е много прибързана. Нямаме огнище на зараза и сме против унищожаването на прасетата от \"задния двор\". Не трябва да избързваме, не трябва да унищожаваме тези животни, които са здрави. Това е нашето категорично мнение. 31 кмета сме единодушни, заедно с кмета на община Пазарджик. Правим подписка от жителите на всички села, ние се подписахме, на 2 август имаме митинг, голям общински митинг от 5 часа, за да изкажем нашето несъгласие с тази прибързана мярка\".  ", "date": "2019.08.01", "title": "Пазарджишки кметове с декларация, че няма да допуснат умъртвяване на домашните прасета"}
{"url": "http://epicenter.bg/article/Kevork-Kevorkyan--Shte-ti-skasam-gaza--tsitat--/189517/11/33", "text": "      В петък вечер се почувствах особено.    Слави изпя песента „Ще ти скъсам гъза“.    И я посвети на Конституционния съд.    Този съд е над всичко в България.    Но могат да му скъсат гъза – така излезе.    Бях първият гост на „Шоуто на Слави“.    Представиха ме като „човекът, чиято съдба биха искали да имат“.    Притесних се - но си казах, че така са решили, понеже се бяха случили доста неща.    Спираха ме и сетне отново ме пускаха по телевизията.    Накрая, преди 10 ноември 1989-а, властите ликвидираха моята „Всяка неделя“.    Тя бе наричана „Следобедната Църква на Българина“.    Органът на Комунистическата партия „Работническо дело“ обаче писа, че окончателно съм нагазил в блатото на антикомунизма.    После, след „Великата Промяна“, правителството на Луканов излезе със специално Заявление срещу мен.    През 1990 година имаше и Декларация на Председателството на БСП.    През 2004 година пък – Декларация на Обединените демократични сили на Костов, прочетоха я от трибуната на Парламента.    През 1990 година искаха да ме съдят, понеже съм бил нарушил Конституцията с интервюто си с царя.    Сега пък циганите искат да ме съдят, понеже съм наричал някои техни животни точно така, както трябва – „животни“.    И т.н.    А аз си мислех, че по някакъв начин лекичко съм побутвал свободата в телевизията.    Но в петък вечер чух „Ще ти скъсам гъза“, посветена на Конституционния съд.    И се попитах: заради това ли беше всичко?    Изобщо – това ли е свободата?    Да скъсаш нечий гъз?    ***  ", "date": "2019.08.01", "title": "Кеворк Кеворкян: Ще ти скъсам гъза /цитат/ "}
{"url": "http://epicenter.bg/article/Na-2-avgust-izliza-sbornikat-s-razkazi--Shega--podpisan-ot-gratskiya-pisatel-Yanis-Palav-s/189536/6/0", "text": "На 2 август излиза сборникът с разкази „Шега”, подписан от гръцкия писател Янис Палавòс. Неговата разказваческа дарба е ярка и оригинална, а стилът му не подлежи на класификации.   „ (превод: Иван Генов, 136 стр., цена: 12 лв.) съдържа седемнайсет разказа, които завладяват със страстната си жизненост, драматизъм и непредвидимост. Тематиката им прескача от двете страни на тънката линия между живота и смъртта, надеждата и отчаянието, истинската любов и фетишизма. Самоотвержеността и обичта се противопоставят на грубия материализъм, патриархалните нрави на село – на обезличаването в града, където човекът до такава степен е издигнал предметите в култ, че неусетно самият той се превръща в предмет.   Палавос описва необикновените страсти на гърците от родния си край, но и безответната любов на един млад италианец, и мрачното отчаяние на емигрантите от Близкия изток, захвърлени от съдбата в непознатата за тях Атина. Дори ни кара да гадаем за мистериозната съдба на любимия му поет Франсоа Вийон.    е роден през 1980 г. във Велвендо̀ до Козани, Северна Гърция. Завършва журналистика в Солунския университет „Аристотел“ и управление на културата в Атинския университет „Пандион“. Автор е на два сборника с разкази, преводач на Уилям Фокнър и Джек Лондон. Прозата му е дълбоко поетична, неусетно преодолява границите между реалното, модернистичното и постмодернистичното. За сборника „Шега“ писателят е удостоен с Държавната награда за разказ в Гърция (2013). В тези шеметни и изненадващи истории реалността постепенно преминава в друго, магическо измерение, оставяйки читателя без дъх.   п „ “     PASSWORD Цели две лета, когато прекарвах ваканциите си на село, крадях от интернета на съседа. В началото дори не беше въвел парола. Като се усети, че някой го краде, си въведе password. Един ден го попитах в кафенето на коя дата е роден уж за да разбера коя му е зодията. После се прибрах вкъщи и набрах цифрите на клавиатурата. Така цели две лета си свалях музика. В един момент си помислих дали да не му изпратя поздравителна картичка за рождения ден. Днес, на 19 юли 2009 година, си взех отпуска и веднага се качих на автобуса за село. Пристигнах и срещу спирката съзрях ковчег. Вдигнах очи към майка ми и с мълчалив жест я попитах какво се е случило.   – Блъсна го кола  – каза тя.  – Толкова е тъжно, че си отиде така млад. Качих се в стаята си, включих лаптопа и набрах на клавиатурата неговия password. И влязох в нета точно както преди.   СТАРЦИ Миналата година, по Богоявление, баба ми си счупи таза. Сутринта се била запътила да ходи на литургия. Валял сняг. Тротоарът бил заледен. Тя вървяла, опряна о стената. На площада, пред пластмасовата ясла, се спънала в една дупка. След десетина минути я намерили. Топлата кръв била издълбала уханни трапчинки в снега.   Лекарите казаха, че трудно ще проходи отново. Държаха я цял месец в една полутъмна стая. Мазилката се белеше по ъглите и се виждаха слоевете боя, все едно гледаш разреза при разкопки. Още първата седмица поисках да ме пуснат в отпуск от казармата, за да отида да я видя. Тя плачеше. Майка ми ѝ държеше ръката и се навеждаше към мозайката, откъм страната на медицинската сестра.   На Заговезни тя се върна в дома на вуйчо ми. Вуйчо беше вдовец. Постоянно пътуваше по работа. Майка ми се грижеше за баба, сменяше ѝ бельото, хранеше я, решеше ѝ косите. Преди половин век е ставало обратното. А навън полетяха хвърчилата1 , после дойде Великден. В началото на лятото едно момченце от циганската махала се удави в един кладенец, завиха полицейските коли, зашумяха кафенетата. Но за баба ми животът се състоеше от един прозорец до леглото ѝ. Прозорец с размери четиринайсет инча, по-малък от екрана на телевизора, поставен отсреща върху шкафа.   През октомври се уволних от казармата. Прибрах се на село. Приятелите ми ги нямаше – един беше закъсал с изпитите, други пишеха следдипломни работи, а трети ги прибраха уплашени в казармата. Събуждах се по обяд и чаках. Заключвах се в стаята с касети, взети под наем. Следобед се разхождах из околните склонове. Кедрите хвърляха дълги сенки, от боровете се стичаше прохлада. Така си губех времето. Постепенно състоянието на баба ми се подобряваше. Някак си успяваше да се изправи на крака. Лекарят ѝ даде проходилка. Тя обикаляше из стаята – правеше по крачка на минута.   – Гледай, Тасос, гледай! – възкликна, като отидох да я видя. Наведе се напред и се хвана здраво за дръжките. Успя за няколко мига да остане в същата поза. Приличаше ми на щангист, който се е съсредоточил, преди да изтласка нагоре щангата. Тя сви коляното и направи крачка. Четиринайсет сантиметра. Усмихна се като за снимка. Един неделен следобед в края на ноември на вратата почука майка ми. Носеше пластмасова кутия. – Млечна баница за вуйчо ти. Моля те, занеси я ти, че съм капнала от умора. Бях се свил на леглото направо с обувките. Четях вчерашния вестник. Намръщих се, но тя не разбираше от дума. Слязох до къщата. Вуйчо ми се тътреше по площадката на стълбището с едни червени пантофи. – Няма ли да кажеш добър вечер на баба си? – попита. – Следващия път. Забързах се да си ходя, но видях лицето ѝ на прозореца. Беше неподвижно, застинало като за фотография. Каза ми: – Ела за малко. Партерният етаж, където живееше, едно време е бил обор. През седемдесет и девета и през осемдесета се родиха моите братовчеди. На семейството му стана тясно в къщата. Заклаха животните, изчистиха обора и преселиха баба ми в новото помещение. Още си спомням как едно закръглено прасенце грухтеше на мястото, където сега беше диванът. Издърпах една табуретка. – Как върви училището? Не отговорих. Отгоре върху масичката между нас имаше хапчета. Тя сграбчи проходилката. – Мога да вървя – каза. – Мога. – Зная, бабо. Недей ми показва. – Ти ме виж! Опря се и запристъпва. Понечих да я подкрепя. – Стой! – ми каза. – Отивам до нужника.   Измина четирите метра до тоалетната. Като влизаше, ми посочи табуретката. Не смогнах да седна и се чу шумотевица, падаха стъкла по плочките. Скочих да видя какво става, но баба ми викаше отвътре, че всичко е наред. След една минутка отвътре излезе едно момиче  – най-много да беше двайсетгодишно. Носеше плетена жилетка и черна пола, дълга до кокалчетата. Косите ѝ бяха хванати в плитка.   – Ти пък коя си? Посочи ми снимката на стената. В рамката дядо ми позираше в костюм на младоженец. А момичето, излязло от банята, се бе наклонило леко към рамото му. Обърках се. Влязох в тоалетната. Никой. Дори нямаше счупена бутилка. Момичето откачи едно палто и отвори вратата. Аз си взех якето и я последвах. Седнахме на една пейка в подножието на хълма. Прехвърчаше сняг. Облаци бяха закрили гребена на планината. Тя извади от джоба кутия „Асос“ с филтър. – Не знаех, че пушиш. Тя се засмя и сложи цигара в устата си. Порови из джобовете си за запалка. Гледах я. – Подхлъзнах се в банята и си ударих челото – каза. – Не питай, умрях. Ти влезе, залитна и падна до мен. – И аз ли съм мъртъв? – О, не. Само си се одраскал. Припадна. Имаш ли огънче? Запалих ѝ цигарата. На половин километър от тук един трактор се движеше на зигзаг из канавките. Запуших, загледан в следите, останали по калния черен път. Застудя. Якето си го имах от прогимназията, по него не бяха останали копчета. Тя ме погледна. – Искам да ти призная нещо. Пауза. Мъчеше се да разгадае мислите ми. – През окупацията бях омъжена, а спах с един италианец.  – Нова пауза. Продължи:  – Казваше се Енцо. Лейтенант от артилерията. Красавец. Свих рамене. – Защо ми го казваш? Защо точно на мен? – Исках да ми олекне. Така се случи, че ти си последният човек, когото виждам. Наоколо спокойно прехвърчаше мокър сняг, сякаш някой беше обърнал надолу стъклен съд, пълен с вода и бели снежинки. Здрачаваше се. – Хареса ли ти? – попитах. Усмихна се. – Бяха най-хубавите мигове в живота ми. Пет минути се кикотеше. Запали втора цигара. – А ти? – Какво аз? – Аз съм дотук. Ти какво мислиш да правиш оттук нататък? – Разни работи. – Заговорих за следване. За познати, у които ще живея в столицата. Казах ѝ, че си подготвям и документи за следване в чужбина. Пиша си с един френски художник, та може би ще му подредя архива. – Имам голям избор. Дръпна за последно от цигарата, угаси фаса с токчето си. Въздъхна. – Значи, нищо, а? И го знаеш… Кимнах утвърдително: – И го зная… Снегът все се стелеше. – И какво ще правиш? – Знам ли… Ще се надявам на добрината на чужденците. Ще се надявам на случая. Ще се отдам на молитви. Каквото и ти. Каквото правят всички. – Осемдесет и една години се мъчих да разбера какво правят всички хора. – И разбра ли? – Шегуваш се. Светлината гаснеше. Сякаш се издигахме нагоре. – Ти наистина ли умря? – Да. Сега сме легнали на пода. Я погледни в пакета дали не е останала някоя цигара. Беше празен. Показах ѝ го. – Това беше – каза. – Ти все ще се съвземеш.   Подухна ветрец. Отворих очи и усетих студените плочки, малко по-нататък баба ми се беше свлякла сред счупените стъкла с отворени очи, втренчени в тавана, без да го виждат.  ", "date": "2019.08.01", "title": "На 2 август излиза сборникът с разкази „Шега”, подписан от гръцкия писател Янис Палавòс"}
{"url": "http://epicenter.bg/article/Tramp-predlozhi-na-Putin-pomosht-za-spravyane-s-pozharite/189498/7/0", "text": "  Американският президент Доналд Тръмп предложи в телефонен разговор с руския си колега Владимир Путин помощ за справяне с пожарите в Сибир, предаде ТАСС, позовавайки се на Кремъл.   \"Тази вечер се проведе телефонен разговор между Владимир Путин и Доналд Тръмп по инициатива на американската страна. Президентът на САЩ предложи съдействие на Русия за борба с горските пожари в Сибир\", заяви пресслужбата на Кремъл.   Путин благодарил на Тръмп за \"внимателното отношение, предложението за помощ и подкрепата\" и казал, че ако е необходимо, Русия ще се възползва.   Путин оценил предложението на Тръмп за помощ в борбата с пожарите като залог за нормализиране на отношенията между САЩ и Русия, каза Кремъл.   Двамата лидери са се разбрали да продължат контактите, включително при лични срещи.", "date": "2019.08.01", "title": "Тръмп предложи на Путин помощ за справяне с пожарите"}
{"url": "http://epicenter.bg/article/Ungariya-zashtiti-reshenieto-da-razreshi-tranzit-na-ruski-voenni-pratki-za-Sarbiya-/189519/7/0", "text": "Правителството на Унгария защити решението си да си да позволи транзита на руски военни превозни средства през въздушното си пространство, въпреки санкциите на Общността, отбелязва изданието Politico, цитирано от Агенция \"Фокус\".    Русия достави 10 бронирани патрулни автомобила до военна база в Сърбия, част от по-широк пакет за военна помощ за балканската страна. За трансфера бе използвано въздушното пространство на Унгария, след като Румъния блокира пратката, изпратена по река Дунав.    Европейският съюз наложи оръжейно ембарго на Русия след присъединяването на Крим през 2014 г. Освен търговия с оръжия, то предвижда забрана за износ на стоки с двойна употреба, които могат да се използват както за военни, така и за граждански цели.    Говорителят на кабинета на унгарския премиер Виктор Орбан, Гергели Гуляш, заяви пред репортери, че е било дадено разрешение за транспортиране на товара през въздушното пространство на страната, тъй като за пренасянето му не е използван военен, а граждански самолет.    „Разбира се, че получихме уведомление за гражданско въздухоплавателно средство, влизащо в унгарското въздушно пространство, но това е напълно формален тип уведомление\", подчерта Гуляш и добави, че по географски причини руският товар е трябвало да бъде транспортиран през Полша и Словакия.    Говорител на ЕС каза: „Видяхме докладите. Без да коментирам спецификата, прилагането на ограничителните мерки на ЕС е отговорност на държавите-членки на ЕС“.    В петък румънското външно министерство заяви, че е блокирало превоз на танкове и бронирани превозни средства от Русия до Сърбия през река Дунав, аргументирайки решението си с ембаргото на ЕС.    Десетте БРДМ-2 пристигнаха във военната база в Сърбия в Ниш миналата седмица, според съобщенията на местните медии. Сръбският президент Александър Вучич заяви в понеделник, че „най-важното за нас е, че успяхме да транспортираме техниката до Сърбия“.    Унгарското правителство, което поддържа тесни връзки с Кремъл, проявява силен интерес към своите балкански съседи. Будапеща се надява нейн кандидат да се присъедини към следващата Европейска комисия, като получи портфолио, фокусирано върху политиката на разширяване на ЕС.    Въпреки това през последните месеци политиката на Унгария към Балканите предизвика опасения относно нарастващия обем инвестиции на проправителствени унгарски бизнесмени в балканския медиен пазар.    Решението на унгарските власти да улеснят бягството на бившия македонски премиер Никола Груевски, който трябваше да изтърпи присъда за затвор в родината си, също предизвика безпокойство в региона и в западните столици. Впоследствие Груевски получи убежище в Унгария.  ", "date": "2019.08.01", "title": "Унгария защити решението да разреши транзит на руски военни пратки за Сърбия "}
{"url": "http://epicenter.bg/article/Lyatnata-pochivka-na-Uilyam-i-Keyt-na-ekzotichniya-ostrov-Mustik-struva-54-000-paunda/189505/10/100", "text": "Херцогът и херцогинята на Кейбридж са прекарали две седмици на екзотичния остров Мустик, пише    Двамата са били там заедно с трите си деца, където са отпразнували и рождения ден на  , който на 22 юли навърши 6 години. Островът е наричан  и е частно владение. Той се намира в защитена зона в северната част на Гренадини. Плажовете са известни в финия си бял пясък и кристално чистата вода.   По информация на британски медии към кралското семейство са се присъединили и родителите на Катрин.   Семейството се радвало на   във вилата. Удобствата и екстрите обаче също струват доста. За тях двойката заплащала по .    Източник: Дарик", "date": "2019.08.01", "title": "Лятната почивка на Уилям и Кейт на екзотичния остров Мустик струвала 54 000 паунда"}
{"url": "http://epicenter.bg/article/Parvite-sladoledi-se-poyavili-v-drevna-Persiya-predi-okolo-2500-g-/189544/9/0", "text": "Горещите лета и екстремните топлини винаги тласкат хората да намерят спасение и начин да се охладят. Този стремеж даде възможност за създаване на много иновативни технически устройства и традиции, но само един елемент от тях успя да улови въображението и желанията ни, давайки време на всеки да се наслади на моментите си на слънце и да се охлади, както никога досега. Това е любимият на всички сладолед.   Историята на сладоледа последва възхода на съвременните човешки цивилизации. Първите сладоледи се появяват в древна Персия, преди около 2500 години, а в онези ранни времена всички се основавали на подсладената вода, която е била заледена, смилана на малки парченца и след това украсена с различни дегустационни гарнитури и плодове.   Тази традиция на производството на сладолед бавно достигнала гръцката и римската империя, където сладоледите били посрещани с отворени ръце и се използвали либерално от римското благородство, което имало нужни пари за финансиране на много скъп процес на производство. За съжаление след падането на Римската империя организираният транспорт на лед от планини до градовете спира, пише foodpanda, съобщи БГНЕС.   През XIII и XIV век Италия е била център на търговията с Близкия изток и Азия, а контактът им с нови и иновативни рецепти за сладолед дава възможност това лятно лакомство да се разпространи бавно в цяла Европа. Катрин д’Медичи заминава за Франция, за да се омъжи за херцог де Орлеан (бъдещ крал на Франция) през 1533 г. и представя сладоледа.   Северноамериканските улични търговци започнали да продават сладолед само няколко десетилетия след Франция и Англия, а индустриалната революция бавно, но сигурно започнала работа по решаване на проблемите на непрекъснатото охлаждане. Решаването на този проблем идва едва през 1926 г., когато непрекъснатото охлаждане най-накрая се превръща в реалност с електрически фризери.   Римският император Нерон обожава сладолед. Той създава голяма верига от бегачи, които да носят свеж лед от планината в най-големите градове на Рим.   Марко Поло запознава Европа със сладоледа на базата на мляко в края на XIII век.   Един сладолед конус може да бъде изяден с 50 близания.   САЩ са най-големият производител и потребител на сладолед в света. 90% от американските домакинства ядат сладолед.   Най-известните видове сладолед са Джелато, Неаполитан, Сорбет, пръчка и конус.   Първият конус за сладолед е създаден по време на Световния панаир в Сейнт Луис.  ", "date": "2019.08.01", "title": "Първите сладоледи се появили в древна Персия преди около 2500 г."}
{"url": "http://epicenter.bg/article/Borisov-i-Zaev-se-sreshtat-v-Skopie--obsazhdat-napredaka-na-partnyorstvoto/189494/2/0", "text": "Министър-председателят Бойко Борисов ще бъде на посещение в Република Северна Македония, съобщиха от правителствената информационна служба.   В Скопие премиерът Бойко Борисов и министър-председателят на Република Северна Македония Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев.  Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни. Министър-председателите Бойко Борисов и Зоран Заев ще проведат двустранна среща, на която ще обсъдят напредъка на партньорството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие.   В столицата на Република Северна Македония министър-председателят Бойко Борисов ще проведе среща и с президента Стево Пендаровски. В Дойран двамата правителствени ръководители Бойко Борисов и Зоран Заев ще открият възстановения паметник на полковник Константин Каварналиев. При посещението си в Република Северна Македония премиерът Борисов ще бъде придружаван от заместник министър-председателя и министър на външните работи Екатерина Захариева.", "date": "2019.08.01", "title": "Борисов и Заев се срещат в Скопие, обсъждат напредъка на партньорството"}
{"url": "http://epicenter.bg/article/Market-links--37--ot-balgarite-nyama-da-pochivat-prez-lyatoto/189495/2/0", "text": "37% от българите няма да почиват през лятото. Това става ясно от съвместното национално-представително проучване на „Маркет линкс”.   Според социолозите тази тенденция е свързана с ниския социалния статус. Близо половината от запитаните, които ще пътуват за лятната си ваканция, са отбелязали, че ще го направят в България, 9% са отговорили, че предпочитат Гърция, а 8% - друго място в чужбина.   „9% не са малко, това са около 600 хил. българи, по нашите оценки. Това отразява целия сезон – тези, които вече са били на почивка и тези, които тепърва ще ходят. Разликата е нормална. Черноморието е основния избор на туриста в България и това не е изненада”, коментира социологът Добромир Живков пред БТВ.   Проучването показва, че през последните години са се увеличили пътуванията на българите в чужбина. „Почиващите в Гърция са с много специфичен профил – основно от София, хора със средни и по-високи доходи. За тях Гърция, дори географски, е толкова близо, колкото и българското Черноморие”, допълни социологът.   Нагласите на българите към нашето Черноморие показват, че те са изострени по отношение на предлаганите услуги. 86% са съгласни, че по морските ни курорти е презастроено, 65% - че е замърсено и 45% - че е лошо обслужването.   „Имаме голям репутационен проблем с българското Черноморие. Хората виждат предимно лоши неща. Забраната на дивото къмпингуване се посреща изключително негативно”, допълни Живков. По отношение на възможностите за забавление, цените и обслужването у нас и в Гърция – резултатите са почти равни, но Гърция изпреварва страната ни по всички показатели.   На въпрос: „Ако нямате финансови ограничения, къде бихте избрали да почивате?”, 24% отговарят българското Черноморие, 29% - гръцкото и 29% - другаде.", "date": "2019.08.01", "title": "Маркет линкс: 37% от българите няма да почиват през лятото"}
{"url": "http://epicenter.bg/article/KNSB--V-zarazenite-svinekompleksi-rabotyat-okolo-20-000-dushi/189496/2/0", "text": "В заразените свинекомплекси работят около 20 000 души според данните на индустриалното свиневъдство. Засега все още една част от работодателите смятат да задържат работещите, не се знае колко от тях ще бъдат освободени. Това заяви в студиото на сутрешния блок на БНТ Светла Василева, председател на федерацията на независимите синдикати от земеделието към КНСБ.  Точната цифра на работещите ще стане ясна в зависимост от това до къде ще стигне заразата на болестта и дали ще бъдат засегнати и други свинекомплекси. \"За съжаление каквото и да е положението, една част от тези 20 000 работещи, сигурно ще останат без работа. Което означава, че ще са без социално и здравно осигуряване. В зависимост как са осигурявани, ще отидат в бюрото по труда\", каза Светла Василева. Тя уточни, че засега няма данни за уволнени или съкратени хора от заразените ферми.    БАБХ предупреди за заразата преди две години, но малко са закъснели мерки, каза още Василева.", "date": "2019.08.01", "title": "КНСБ: В заразените свинекомплекси работят около 20 000 души"}
{"url": "http://epicenter.bg/article/Desislava-Taneva-/189497/2/0", "text": "Положението е тежко. Доколко ще се справим с чумата по свинете зависи от действоята на всички нас. Не сме се провалили в тази ситуация, а в определени области е можело да се положат повече усилия за обучение сред хората. Това заяви министърът на земеделието и храните Десислава Танева пред БТВ.    \"Близо месец представители на научната общност са на терен в Северна България за обучения. Който е компетентен по темата за Африканска чума по свинете, е на терен и съм благодарна за това\", допълни тя.    „Заразата се движи по вектор към Източна Европа. Личните стопанства са най-уязвими, защото не са положени необходимите мерки за биосигурност. В Русия това заболяване не може да бъде изкоренено от 12 години. Заразата у нас е дошла от Румъния. 11 страни са засегнати от 2012 г. до сега – това са 7 г. Във всяка страна, където е влязъл вирусът, той не е излязъл. Чехия е под надзор, защото е предприела най-радикалните мерки за избиване на свинете в личните стопанства и дива свиня. Когато говорим за превантивни мерки се фокусираме върху стопанствата, където няма изградени мерки за биосигурност“, уточни Танева.    За всички това е една много тежка ситуация, изрази разбиране земеделският министър по повод сроковете за избиране на прасетата. „Положителното на мярката е, че стопаните могат да оползотворят месото от животните, преди те да са починали. България има капацитет и трябва само разбиране, така че да се справим по-бързо с вируса“.    „От 28 регистрирани огнища тип домашна свиня, от които 5 в промишлени свинекомплекси, щетата е 126 хиляди домашни свине. От личните стопанства без мерки за биосигурност и регистрираните огнища тип лични стопанства – там засегнатите свине са 526“, информира тя. \"Има 65 регистрирани свинекомплекса, от които 5 с огнища, а останалите 60 свинекомплекса се намират на 18 нови ветеринарни области. Тя заяви, че в момента върви процес по евтанизиране. „Обявени са 20-километрови санитарни зони, в които не следва да останат стопанства без мерки за биосигурност. В 6 области от страната оставаме без подобна превантивна мярка“, каза Десислава Танева.    В пазарджишкото село Юнаците хората се готвят за протест. Стопаните отказват да заколят прасетата си. Един от тях обясни, че има 10 прасета, някои от тях били бременни. При това положение не може да се използва и месото. \"Прасетата не са болни, ние сме в равнинен район и нямаме диви прасета. Няма да заколим прасетата си посред лято\", категорични са те.    Според местния градоначалник, заразата е плъзнала, заради недобре опазената граница. \"Малкият човек няма да плаща за грешките на властите\", заявиха хората. \"Защо се унищожават домашните прасета, а не популацията на дивата свиня?\", питат се хората. Освен това, защо не се прилагат мерките, предприети в Латвия за овладяване на заразата?    В отговор земеделският министър заяви, че мерки се взимат: \"Притеснява ме общата ситуация с болестта по свинете. Два са основните източници на заразата - дива свиня и България не прилага най-стриктните мерки, както е в Чехия. В Литва имат зараза от 5 години. В момента в санитарните зони, ако има предприети мерки за биосигурност, прасетата няма да се убиват, но ние нямаме такива. Това е риск от разпространение на заразата и засягане на промишленото свиневъдство“.    „През летните месеци е пикът на заразата. Това заболяване е изключително заразно. За него няма лечение, няма и ваксина. Единственият начин да ограничим щетите от заболяването е да се унищожат прасетата в личните стопанства, тъй като ако се засегне промилшленото свиневъдство загубите за икономиката ще са огромни. Този сектор задоволява 50% от потреблението на свинско месо в страната. Личните стопанства едва 3%. Освен това много хора ще останат без работа“, предупреди Танева.    „Когато спре заразата, мине периодът, в който няма открити нови огнища, минало е обезпаразитяване, едва тогава може да се спре с избиването на прасета“, разясни министърът на земеделието и храните.    „Стопаните, които не са регистрирали животните си не могат да разчитат на европейска помощ. Въпреки това ние ще компенсираме стопаните, това обаче ще стане най-рано през есента. Ще продължим активната комуникация с хората. Инициаторите на протестите са хора, които нямат прасета. Те са организирали и други недоволства“, заяви Десислава Танева.    Според ветеринарните власти, заразата в Русенско се е разпространила от кланици, в които са колени домашни прасета заедно с такива от свинекомплекси. Предвижването с автомобили също е допринесло за това, разкри Танева.", "date": "2019.08.01", "title": "Десислава Танева: България има капацитет да се справи с АЧС, но трябва разбиране и от хората"}
{"url": "http://epicenter.bg/article/Tonove-martva-riba-byaha-otkriti-v-reka-Iskar/189499/2/0", "text": "Тонове мъртва риба бяха открити в река Искър близо до врачанското село Лютиброд , съобщи  bTV . Местните хора са се надявали, че след затварянето на местен завод ситуацията с рибата ще се подобри, но се случва точно обратното.   В момента има 10 водноелектрически централи по поречието на река Искър. Жителите на село Лютиброд предполагат, че една от тях е причината за измирането на рибата.   Местният жител Иван разказва, че покрай реката мирише толкова силно на мърша, че не може да се мине. Когато отишъл да види какво става, намерил бяла мрена и щуки, които са измрели.   Иван Коцев е сигнализирал всички институции, които имат отношение към подобни казуси – ИАРА, басейновата дирекция и екодирекцията във Враца.   Те отказаха да дадат каквото и да е становище и причина”, заявява Иван, според когото замърсяването „безспорно се дължи на отварянето на шлюзовете на малката електроцентрала „Черепиш” и почистването на басейна на водоема”.   „Най-вероятно говорим за отравяне на рибата, което се дължи на замърсяване с частици на водата, което затруднява дишането на рибите”, смята Иван Коцев, който е сред организаторите на инициативен комитет в село Лютиброд, чиято цел е решаване на проблема с измиращата риба.   Екоинспекцията във Враца е взела проби от водата вчера, а резултатите ще станат известни днес.", "date": "2019.08.01", "title": "Тонове мъртва риба бяха открити в река Искър"}
{"url": "http://epicenter.bg/article/Kostadin-Paskalev--Imame-kriza-v-darzhavnostta--nisko-nivo-na-upravlenie-i-loshi-rezultati/189500/2/0", "text": "100% аз няма да бъда кандидат на БСП за кмет на София, защото смятам, че  в обществото няма достатъчно енергия, за да се говори за нови политики в местната власт, които да бъдат споделени от повече политически сили.   Това заяви в студиото на Би Ти Ви бившият регионален министър по времето на Сакскобургготски Костадин Паскалев.    А що се отнася до Мая Манолова - тя трябва да обяви какво е решението й, при тази огромна популярност, която има като омбудсман. Но след като разберем каква политика ще води в столичното кметство, тогава ще стане ясно дали БСП ще я подкрепи, посочи социалистът.   По думите на Паскалев в България имаме криза в държавността, ниското ниво на управление, некомпетентните управленци и затова имаме лоши резултати като държава. Ударът срещу институциите, какъвто беше срещу НАТ, е знак за лошо управление, подчерта той.    Според бившият министър с новия начин на финансиране на партиите имаме симулация на демократичен процес. Очевидно трябва да се направят промени в Закона за политическите партии.   Костадин Паскалев съвсем лаконично коментира и случващото се в БСП преди местните избори. Диалогът в БСП се надявам да мине на принципна основа, а не на личностна. Не бих правил прогнози как ще се представим на местините избори, но направихме нещо позитивно - приехме платформа, в която ясно са дефинираните политиките на БСП.   Паскалев коментира и оставката на шефа на КОМПИ Пламен Герогиев и сагата около него, свързана с незаконно строителство. Оставката на Георгиев не беше изненада. Един юрист като него абсолютно невъзможно е да не е знаел, че може да има проблем с незаконно строителство. Очевидно оставката му показа, че е искал да бъде прочистен да излезе чисто бял след проверката на НАП, посочи Паскалев. Според него в  дейността на КОНПИ е имало повече пиар, отколкото действително свършена работа.    Ако трябва обективно да коментирам - в държавата сме свидетели на една поразителна активност на прокуратурата, но никой не се интересува от изхода на мега делата, които са започнати. И затова имаме усещането, че прокуратурата се използва като бухалка.   Що се отнася до това дали имаме предрешен избор на главен прокурор, Паскалев обясни: \"Мен лично много ме притесни едно изказване на Иван Гешев, което беше като на човек, който е постановил присъди на определени лица, които имат проблем със закона. Това за мен не е редно, докато няма окончателни решения на съда. А на протестите срещу Гешев гледам като на нещо естествено.\"  ", "date": "2019.08.01", "title": "Костадин Паскалев: Имаме криза в държавността, ниско ниво на управление и лоши резултати"}
{"url": "http://epicenter.bg/article/Plamen-Georgiev-obmislya-da-sadi-obshtinata-zaradi--quot-nezakonnite-navesi-quot-/189501/2/0", "text": "Бившият вече председател на Антикорупционната комисия Пламен Георгиев обяви, че данъчната му ревизия е приключила вчера. Затова и подава оставка. По думите му заключението на НАП е, че няма несъответствия в доходите на семейството. Така приключва казусът с терасата по отношение на председателя на антикорупционната комисия. По отношение на Пламен Георгиев като собственик на имота обаче развръзката тепърва предстои, съобщава Би Ти Ви. Първоначалната проверка на община Слатина завърши със становището, че почти 60 квадрата от навесите са незаконни. Шефът на столичния строителен надзор Влади Калинов реши да обезсили това становище и се раздели с поста си. Тогава Калинов се позова на декларация на бившия собственик, в която пише, че е строил тези навеси, преди да бъде издаден Акт 16 на сградата. Георгиев обмисля да съди общината заради това, че през 2012 г., преди да купи апартамента, е било установено незаконно строителство и нищо не е направено. Юристи обаче отбелязват, че когато купуваш нещо, притежаваш и активите и пасивите, така че ако Георгиев е купил имота с незаконно строителство, то той трябва да понесе последствията от това. До месец се очаква да е готова новата проверка на инспекторите от „Слатина”, която ще бъде окончателна.", "date": "2019.08.01", "title": "Пламен Георгиев обмисля да съди общината заради \"незаконните навеси\""}
{"url": "http://epicenter.bg/article/Plamen-Georgiev-e-podal-molba-do-VSS-da-bade-vazstanoven-kato-prokuror/189502/2/0", "text": "В понеделник ще се проведе заседание на Прокурорската колегия на ВСС с единствена точка в дневния ред – молба от Пламен Георгиев Димитров за възстановяване на длъжност „прокурор” в Специализираната прокуратура, съобщиха от ВСС, предаде БГНЕС.   Вчера парламентът прие оставката на шефа на КПКОНПИ Пламен Георгиев. Пламен Георгиев излезе в дълъг отпуск още през месец април тази година, след като прокуратурата и НАП стартираха проверка срещу него. Причина за нея стана терасата му с площ от 186 кв. м, която Георгиев не е декларирал, въпреки че е вписана в нотариалния му акт.   Имотът на Георгиев стана част от разразилия се скандал „Апартаментгейт“, който доведе до редица оставки от публични длъжности на замесените в него.  ", "date": "2019.08.01", "title": "Пламен Георгиев е подал молба до ВСС да бъде възстановен като прокурор"}
{"url": "http://epicenter.bg/article/Samo-Balgariya-i-Rumaniya-ne-sa-vaveli-oshte-sistemata-za-prosledyavane-na-falshivi-lekarstva-/189507/2/0", "text": "Освен България и Румъния всички останали страни членки на ЕС са въвели европейската система за проследяване за фалшифициране на лекарствените продукти над 95 на сто. Това каза пред БНР Деян Денев – председател на Българската организация за верификация на лекарствата.    \"Последните седмици има по-интензивен процес на свързване на аптеки, и не само свързаните аптеки проверяват много повече опаковки, отколкото досега, но за съжаление голям е процентът все още, който остава от несвързани аптеки, и надяваме се, тъй като все пак е летен период, по-трудно се правят сериозни промени, септември месец това да бъде окончателно преодоляно\", заяви Деян Денев.    Председателят на Асоциацията на аптеките в България Николай Костов прогнозира, че не всички аптеки в България ще успеят да внедрят системата за проследяване за фалшифициране на лекарства.    \"Има много малки аптеки, които не им е посилно, а и няма никакъв смисъл да го правят, защото те просто имат съвсем символични доходи. Те работят сами в аптека, съвсем различна организация имат, но са важни от социална гледна точка. Има и такива, които вече затвориха. Чак като почнат да ги глобяват, проверяват, най-вероятно и тогава ще затворят някои от тях. Борим се да има аптеки в малките населени места, от друга страна, ги унищожаваме с някакви подобни актове\", посочи Костов.  ", "date": "2019.08.01", "title": "Само България и Румъния не са въвели още системата за проследяване на фалшиви лекарства "}
{"url": "http://epicenter.bg/article/Stanishev-otkri-leten-lager-na-Mladite-evropeyski-sotsialisti-v-Albena/189509/2/0", "text": "„Вчера имах удоволствието пред 600 младежи от цяла #Европа да открия летния лагер на Young European Socialists - младежката организация на Партията на европейските социалисти.   Особеното вълнение обаче идва от това, че за първи път организираме това голямо събитие за нашето семейство в #България. Благодаря на активистите на Младежкото обединение на БСП и на ЕЛИА за усилията, които положиха България да стане дом за младите социалисти от цяла Европа!“. Това написа във Фейсбук председателят на Партията европейските социалисти.    „В продължение на 4 дни ще проведем десетки дискусии с политици и експерти. В тях ще участват и младежки делегации от 31 организации от 25 страни. Надявам се тези стотици младежи да опознаят и заобичат България, нашия народ, история, традиции и природа.“, пише Станишев.   „Преди 20 години, когато БСП беше в международна изолация, само си мечтаехме това да се случи. И не си вярвахме много. Ще е полезно никой в БСП да не забравя откъде тръгнахме и докъде стигнахме. Да помним също, че без външно признание трудно ще убедим българите, че можем да дадем европейска перспектива на страната. Без силната подкрепа от политическото ни семейство за едно ляво управление ще е много по-трудно да осъществи дълбока социална промяна, от каквато се нуждае България“, казва в поста си председателят на Партията европейските социалисти.   „Пред стотиците млади социалисти говорих за пътя, който извървяхме. Преди една година политолози, медии, анализатори пророкуваха срив и политическа смърт за социалдемокрацията. Вещаеха, че ще бъдем 3-та или 4-та сила със стотина депутати на европейските избори.   Опровергаването на тези прогнози и постигането на 154-ма евродепути не е чудо, а резултат от последователна и добре премерена политическа линия. В трудно за социалистите време успяхме да запазим единството ни. Изработихме предизборен манифест, който предложи дълбоки промени в посоката на развитие на ЕС - “Нов социален договор за Европа”. Обединихме се зад най-силния кандидат за президент на ЕК - Франс Тимерманс. Той направи вдъхновяваща кампания в цяла Европа, спечели всички дебати и изведе листата в Холандия от трето място до победа!“, споделя той.   „Малко не ни достигна, за да бъде избран Тимерманс за президент на Комисията. Много жалко, защото така пътят към обновена социална, солидарна, устойчива и обърната към ежедневието на хората Европа, щеше да е ясно трасиран“, казва във Фейсбук Станишев.   Но животът продължава, а с него и политическите ни битки, споделя той.   „Избраната за президент на ЕК Урсула фон дер Лайен пое сериозни писмени ангажименти към социлистите: - Превръщането на Европейския социален стълб от прокламация в План за действие и пълното му прилагане; - Реализация на огромна част от “Младежкия план” на ПЕС - от “Младежката гаранция”, през “Детска гаранция”, подплатена от милиарди евро, до утрояване на финансирането за програмата “Еразъм+”; - Създаване на Европейски “Фонд за справедив преход”, който трябва да защити региони и социални групи, застрашени от бързия растеж на “зелената икономика”; - Опазване на Кохезионната политика като иструмент за покрепа и догонващо развитие на по-изостаналите страни и региони, към които за съжаление спада България; - Политика на равенство межу двата пола, като за нас най-важно е да има ясен и ангажиращ план за намаляване на разликата в заплащането между мъжете и жените, което остава стряскащо високо“.   “През следващите месеци главната задача на социалистите в Европа ще бъде с цялата тежест на семейството ни да постигнем тези и много други ангажименти да станат неразделна част от програмата за работа на ЕК“, смята той.   „Вярвам, че можем да постигнем тази задача, защото без гласовете на групата ни новата Комисия няма да събере нужните гласове в Европарламента“, казва Станишев.   „Пред 600-те младежи от България и цяла Европа говорих и за интернационлизма като идея, която ни прави единно семейство“, споделя още председателят на Партията европейските социалисти.   “Всички сме патриоти на своите отечества, но голяма и радикална промяна за Европа можем да постигнем само заедно. Националистическата карта, която десницата разиграва в много страни, обективно обслужва статуквото, категоричен е той.   През следващие месеци и години БСП ще има нужда от солидарността на социалистите от Европа в битките си с ГЕРБ на местно и национално ниво“, категоричен е той.   На добър час на летния лагер на Младите европейски социалисти!  ", "date": "2019.08.01", "title": "Станишев откри летен лагер на Младите европейски социалисти в Албена"}
{"url": "http://epicenter.bg/article/Andrey-Slabakov--Parlamentat-v-Strasburg-e-bezsmislen/189512/2/0", "text": "„Искам да се махне парламента в Страсбург, защото е безсмислен”, заяви Андрей Слабаков в „Тази сутрин”. Режисьорът бе избран за евродепутат от листата на ВМРО.   „Моето място (в европарламента) е на гражданин, който да прави някакви смислени предложения”, смята Слабаков, но отбелязва, че в момента „гласуваме скучни неща като това кой да бъде председател”.   Новото му поприще не е повлияло на стила му на самобитния му стил обличане, макар да признава, че за откриването е облякъл костюм.   Всички евродепутати се обличат както искат и той не е единственият, който се разкарва по тениска в Страсбург, отбеляза Слабаков, а официалният дрескод е само за изказванията.   Денят му в Европарламента започва с пиене на кафе на местата, където е разрешено пушенето. Той не единственият любител на тютюна сред европейските представители.   „Председателят на Европарламента пуши много. Постоянно се засичаме на местата за пушене. Аз пуша по четири цигари, а той по три”, разказа Слабаков, който отбеляза, че със Сасоли са се засичали в италианската телевизия РАИ по времето, когато сегашният председател на Европарламента е бил журналист.   Слабаков смята да прекарва времето си и в Брюксел, и в България.   Освен с работата си като евродепутат, в момента режисьора се занимава и с организирането на нов рок фестивал в България заедно с бившия кмет на Каварна Цонко Цонев и певеца Димитър Аргиров.   Събитието ще се проведе на 9 и 10 август в Челопеч. Ще участват световни рок групи като Cradle of Filth, Scarlet Aura, Silked & Stained, Pretty Maids, AXXIS и Wild Souls.   „Избрахме Челопеч, защото кметът Алекси Кесяков е много готин”, заяви Андрей Слабаков.   Фестивалът ще се нарича „Вълчата пътека” и има за цел да се превърне в най-голямото рок събитие в България и да замести Каварна рок фест.  ", "date": "2019.08.01", "title": "Андрей Слабаков: Парламентът в Страсбург е безсмислен"}
{"url": "http://epicenter.bg/article/Zaradi-loshi-usloviya-na-zhivot--Balgarche-otneto-ot-mayka-mu-v-Italiya/189514/2/0", "text": "Българче е отнето от майка му в Италия. Вече близо година детето е разделено от родителя си.   На 13 юли политик от „Форца Италия” отправя официално парламентарно допитване до министрите на правосъдието, социалните политики и здравеопазването, заради това, че през 2018 г. 12-годишно българче е отнето от майка му, съобщи Нова телевизия.   Директорът на училището, което детето посещава, е подал сигнал до социалните власти, които извършват проверка на дома на българското семейство. При нея е констатирано, че условията за живот не са добри. Именно това заключение се оспорва от политика на „Форца Италия”. Според него отнемането на детето е равностойно на отвличане.   От Министерството на външните работи съобщиха, че българското посолство в Рим работи за редовни срещи между отнето в Ладисполи българско дете и майка му. След намеса на мисията ни вчера майката е успяла за първи път от три месеца да установи контакт по телефона с детето си.    Детето е настанено от една година в католически социален дом, тъй като според италианските социални служби е констатирана липса на грижи от страна на майката.   Посолството ни в Рим е отправило запитване към италианските власти по случая и очаква официална информация. Следващата седмица се очаква да се проведе среща със сенатор Лучо Малан и адвокатката на майката.  ", "date": "2019.08.01", "title": "Заради лоши условия на живот: Българче отнето от майка му в Италия"}
{"url": "http://epicenter.bg/article/Dva-slabi-trusa-sa-registrirani-na-teritoriyata-na-stranata-/189515/2/0", "text": "Два слаби труса са регистрирани на територията на страната. Това сочи справка на сайта на Националния институт по геофизика, геодезия и география (НИГГГ), предаде Агенция \"Фокус\".    Първото земетресение е регистрирано в 09.34 часа тази сутрин край пазарджишкото село Главиница с магнитуд 2,3 и дълбочина 2 км.    Вторият трус е от 10.44 часа край Кресна на границата със Северна Македония с магнитуд 2,3.    Няма данни да са нанесени материални щети.  ", "date": "2019.08.01", "title": "Два слаби труса са регистрирани на територията на страната "}
{"url": "http://epicenter.bg/article/KNSB--2048-lv--tryabvat-na-chetirichlenno-semeystvo-za-normalen-zhivot-v-Balgariya/189516/2/0", "text": "За нормален живот на четиричленно домакинство - двама възрастни и две деца, са необходими 2448 лева месечно. Това сочат данните на Института за социални и синдикални изследвания на КНСБ за края на второто тримесечие на годината, предаде БТА.  Издръжката на живот за човек от четиричленно домакинство е 612,15 лева.    Данните бяха представени на пресконференция днес от президента на КНСБ Пламен Димитров и от експерта Виолета Димитрова.  Парите са необходимите за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти за четиричленно домакинство.  Общият ръст на издръжката спрямо предходното тримесечие е 6 лева, а спрямо юни миналата година - 87 лева.    За покриване на общата стойност на необходимите средства за издръжка /2448 лева/, трябва нетният размер на заплатата, която получават двамата възрастни, да бъде не по-нисък от 1 224 лева за всеки от тях, при условие, че двамата възрастни са заети и заплатата е единствен източник на доходи.    Необходимите средства за издръжка на живот на четиричленно домакинство, живеещо в София са 3233 лева, средно на човек - 808, 37 лв., което е с 37 на сто повече от средните нива на издръжката за страната. Ако доходите на семейството в столицата се покриват само от заплатата на възрастните, то за всеки от тях нетната средна работна заплата не трябва да бъде по-ниска от 1617 лева, за да може семейството да живее нормално. Официалните данни за заплатите през първото тримесечие в София - столица, отчитат нетна средна работна заплата от 1285 лева /бруто 1656 лв./, която е с близо 20,5 на сто по-ниска от реално необходимия разполагаем доход за покриване на издръжката на живот на един човек от домакинство.  Домакинствата, които живеят със средства на човек под издръжката на живот са 71,3 на сто, като има тенденция за намаляване - през 2016 година са били около 78 на сто.    Данните на синдиката сочат, че 28,7 на сто от домакинствата в страната са с общ доход на човек над издръжката на живот, 30,3 на сто от домакинствата са с доход на човек до 348 лева /официалната линия на бедност за 2019 г./, или близо до 2 млн.185 хиляди, като спрямо същия период на предходната година намаляват с около 57 хиляди души. 41 на сто от домакинствата са с общ доход на човек от домакинство от линията на бедност /348 лева/ до необходимите средства за издръжка на живот /или около 2 млн. 958 хиляди души/. За едногодишен период се отчита намаление с около 22 хиляди души /при 44 на сто през същия период на 2018 г./    От КНСБ отчитат, че размерът на средната нетна заплата плавно се доближава до необходимия за издръжката на живот, но все още изоставането е значително. Размерът на нетната средна работна заплата е по-нисък с 287 лева, или изоставането е с около 23,5 на сто. Разликата се свива около 2 пъти за десет години, изоставането през същия период на 2009 година е - 50,8 на сто.    От синдиката обаче отбелязват, че въпреки благоприятните икономически тенденции и устойчивото нарастване на средната работна заплата за десетгодишен период със 70,5 на сто, едва 30 на сто от българите получават средна или по-висока заплата, като и устойчиво се запазва тенденцията на регионална диференциация в трудовите възнаграждения. Около и над 30 процента е по-нисък средният размер на нетната средна работна заплата от средния за страната в области като Видин /-34 на сто/, Благоевград /- 35,5 на сто/, Кюстендил /-30 на сто/, Смолян /-29,6 на сто/ , Хасково /-28,8 на сто/.    От КНСБ отчитат още силно разслоение в обществото - най-богатите 20 процента от населението получават средно 7,7 пъти повече от най-бедните 20 на сто, при средно за ЕС от пет пъти. Очертаната ситуация се задълбочава с влизането в сила от 1 юли на новите цени на електро и топлоенергията, смятат от КНСБ.    От синдиката предлагат целево социално подпомагане срещу риска \"водна бедност\", като целева група са хората с право на помощ за отопление. Предлага се целевата помощ за вода да е месечна, предоставянето да е с ваучер, който да дава право да се покрие разходът за вода на човек за месеца до определения натурален показател за подпомагане - 2,8 куб.м по отчет на подпомагания потребител.", "date": "2019.08.01", "title": "КНСБ: 2448 лв. месечно трябват на четиричленно семейство за нормален живот в България"}
{"url": "http://epicenter.bg/article/Nay-golemiyat-ekarisazh-veche-e-otvoren--ochakva-porachki-ot-darzhavata-zaradi-chumata/189520/2/0", "text": "Обслужването на икономически интереси доведе до принудителното затваряне на най-големия екарисаж в страната (Шуменският), каза управителят на съоръжението Мирослав Александров в интервю за предаването „Преди всички“ на „Хоризонт“. След година и половина престой от вчера екарисажът е отворен и има готовност да се включи в обезвреждането на убитите заради чумата прасета. Европейските регламенти определят изгарянето на животински трупове в мобилни инсинератори като най-ефективен метод за борба с епидемии. На второ място са екарисажите и едва на трето загробването, казва Мирослав Александров и има свое обяснение защо държавата избра загробването като първи метод: „Тази дейност дори и по загробване, тя ще се заплати. Ако някой е решил да  обслужва икономически интереси, т.е. средствата да бъдат насочени към дадена  компания, а не към екарисажа, логично е да прескочи това второ място и да отиде направо на трето“. Екарисажът в Шумен е запазил капацитета си и очаква държавата да му възложи  ангажимент по изгарянето на животински трупове, каза още Александров, но припомни, че за предишни години БАБХ все още му дължи 8 млн. лева. Междувременно днес Агенцията по храните започва проверки в населените места в Северна България, които попадат в 20-километровата зона около Индустриалните свинекомплекси. Вчера изтече срокът, в който стопаните можеха доброволно да умъртвят домашните си прасета. За Южна България срокът е утре.  Кметовете в Пазарджишко обаче вече излязоха с обща декларация, в която заявяват, че няма да допуснат принудително  умъртвяване на домашните прасета. ", "date": "2019.08.01", "title": "Най-големият екарисаж вече е отворен, очаква поръчки от държавата заради чумата"}
{"url": "http://epicenter.bg/article/Dzhordzh-Kluni-ima-izvanbrachno-dete--za-koeto-ne-znael/189506/10/100", "text": "Актьорът Джордж Клуни се сблъска с доказването на бащинство, откакто получи писмо, в което се казва, че е баща на извънбрачно дете, пише Гламур.   Джордж Клуни получил у дома анонимно писмо с молба да се подложи на тест за бащинство, за да се докаже дали той е бащата на петгодишната Ава, чиято майка е Стейси.    Съобщава се, че писмото е прочетено и от съпругата му Амал и това й е причинило стрес.    Датата на зачеване на Ава съвпада с датата, когато Джордж и Стейси се разделили.  Източник: БГНЕС", "date": "2019.08.01", "title": "Джордж Клуни има извънбрачно дете, за което не знаел"}
{"url": "http://epicenter.bg/article/Dzhey-Lo-otsyada-v-broniranata-vila-na-Erdogan/189513/10/100", "text": "За визитата си в Турция латино звездата Дженифър Лопес ще отседне във вила Краун, която е с бронирани прозорци, специално подготвена за президента Ердоган през 2015 г. по време на домакинството на страната на срещата на Г-20.    Изпълнителката на On the Floor пристига в южната ни съседка за концерт на 6 август в турския курорт Анталия. Шоуто ще се състои в луксозен хотел в Белек, а подготовката за гостуването й е отнела на турските организатори цяла година. Билетите за концерта пък са на главозамайващи цени от 1135 до 50 000 евро (за ложите).    Специално за певицата ще бъдат доставени бели рози от района Ъспарта, който се слави като турската Долина на розите. Реквизитът ѝ ще бъде докаран с 10 тира. Екипът й наброява 90 души и ще пристигне с два самолета. Лопес няма да се задържи дълго на турска земя, като планира да отлети веднага след шоуто.    Организаторите подготвили и честване на рождения ѝ ден в хотела, а така също и обиколка с хеликоптер на курорта Анталия с посещение на Аспендос, където се намира голям древен амфитеатър на открито.    Децата на Дженифър Лопес ще я придружават по време на престоя ѝ в Анталия. Те също ще се радват на специални приготовления, като специално за тях е подготвен отделен детски клуб в хотела.  Източник: Канал 3", "date": "2019.08.01", "title": "Джей Ло отсяда в бронираната вила на Ердоган"}
{"url": "http://epicenter.bg/article/Megan-razprostrani-nevizhdani-snimki-ot-perioda-na-bremennostta--Galeriya-/189531/10/100", "text": "Меган Маркъл разпространи снимки от периода на бременността си, които не бе показвала досега. На тях ясно се вижда, че, когато са направени, тя е била в доста напреднала бременност. \r\n \r\n В Инстаграм профила на Sussex Royal херцогинята публикува фотосите, които отразяват срещите ѝ с жени от организацията Smart Works. Меган е била наистина впечатлена и заинтересована от начина, по който тази организация помага на жени в тяхното кариерно развитие.   На една от снимките се вижда как Маркъл подбира подходящо облекло за една от клиентките на организацията по повод предстоящо интервю за работа.   Херцогинята на Съсекс, която е известна с безупречния си моден вкус, този месец тя е и гост редактор на списание Vogue, забелязала при своите визити на Smart Works, че макар че организацията получава много дарения, повечето от тях не си подхождат по стил и цветове.   Затова тази есен Меган ще участва дейно в съчетаването и подбора на всички тоалети, така че да се подготвят сетове, с които дамите да се чувстват удобно и с необходимото самочувствие, когато се явяват на интервю за работа.   Източник: Дир.бг  ", "date": "2019.08.01", "title": "Меган разпространи невиждани снимки от периода на бременността си (Галерия)"}
{"url": "http://epicenter.bg/article/Parvata-kniga-za-Hari-Potar--sadarzhashta-greshki-pri-izdavaneto--be-prodadena-za-28-500-liri/189532/10/99", "text": "Първата книга за Хари Потър, съдържаща някои грешки при издаването й, беше продадена на търг и донесе на собственика й 28 500 лири, съобщи телевизия Скай нюз.    Тръжната сесия беше организирана от \"Хенсънс окшъниърс\" в чест на рождения ден на Хари Потър и на авторката на фантастичната сага Джоан Роулинг.    Лотът бе първата книга за момчето магьосник, озаглавена \"Хари Потър и философският камък\", издадена през 1997 г. Томът е бил отпечатан от издателство \"Блумсбъри\" в 500 екземпляра. Той съдържа някои грешки, като изписването на думата \"философски\", а на 53-а страница в списъка за предметите за обучение два пъти е спомената вълшебната пръчица. Самата авторка на произведението е изписана като Джоан Роулинг, а не като Джей Кей Роулинг, като в останалите книги.    По думите на 54-годишния офис работник, предложил рядкото издание на търг, той закупил книгата преди 20 години за 1 британска лира.    ", "date": "2019.08.01", "title": "Първата книга за Хари Потър, съдържаща грешки при издаването, бе продадена за 28 500 лири"}
{"url": "http://epicenter.bg/article/Megan-Markal-s-novo-amploa--sazdava-modna-liniya-ofis-obleklo/189538/10/84", "text": "Херцогинята на Съсекс   заяви пред френското издание на сп. \" \", че работи над проект за създаване на нова модна линия офис облекло.   Колекцията ще бъде осъществена съвместно с брандовете \" \", \" \", \" \" и \" \".   Цялата печалба от продажбата на артикулите ще бъде предоставена на асоциацията \" \", която предоставя услуги на безработни жени.   Източник: Дарик", "date": "2019.08.01", "title": "Меган Маркъл с ново амплоа, създава модна линия офис облекло"}
{"url": "http://epicenter.bg/article/Astrolozhkata-Alena--Merkuriy-shte-otmasti-na-vsichki--koito-kriyat-prasetata-si/189543/10/99", "text": " Това разказа астроложката Светлана Тилкова-Алена, след като   пише в. \"България днес\". Епидемията в България вече стигна застрашителни размери и се очаква поне 300 хиляди свине да бъдат избити, за да се ограничи заразата.    Според Алена годината на глигана няма нищо общо с удара по свиневъдите. \"Интересно е да търсим връзка между годината на глигана и чумата по свинете, но глиганът не е канибал, тъй че не той е причината за смъртоносната епидемия.  разказва астроложката. По думите на Алена чумата у нас може да е дело на злонамерена човешка ръка.    \" . И вместо да си спомним повелята на Глигана, изискващ от всеки от нас, но и задължаващ ни да живеем без притворство, лицемерие, злост, да бъдем почтени в мислите и делата си, за да не търпим съдбовни наказания, ние сторихме обратното. Много от заразените животни са нерегистрирани, за да не плащат стопаните държавната такса от 15 лева, не е висока, но защо да не \"прецакаме държавата\". Хитринка, довела до разпространение на болестта. Хитринка, която Глигана забранява и наказва\", предупреждава Алена.    И това няма да спре дотук, категорична е топастроложката.      \"Напомням, че случващото се е в момент на ретрограден Меркурий, чието действие приключва на 1 август.   Защото заради Меркурий, Глигана и Юпитер, жертви на добре отлежалия суджук и сланина дори след година може да се окажат техните близки, приятели, роднини, които са благоволили да се облажат от тайно скътано месо\", разкрива още Алена.   Според астроложката не само държавата с бездействието си, но и стопаните, решили да \"тарикатстват\", са виновни за ужасяващите последици от заразата.    \"Глигана в съчетание с Юпитер ни разкрива дали и до каква степен епидемията е могла да бъде спряна.      Овластените държавни институции са подходили чиновнически отговорно, но фактически безотговорно към проблема. Вината за случващото се търси в странични фактори, в дивите прасета, а не в стопаните, отглеждащи прасета,   На 12 юли 2019 г. - Година на Глигана, ден на неподходящи познанства, грешни съвети и обща вибрация на трудности, породени от странични фактори, започна да се разраства проблемът и да се множат по неведоми пътища заболелите животни. Има проклятие във всичко това, да, има го, но не заради Годината на Глигана, а заради отказа на стопаните тарикати да признаят, че има необявени животни, а когато бъдат открити, бързо да ги колят и замразяват. Тези хора си имат свои правила, нищо че са вредни и за тях самите и задължително в един момент ще паднат в капана на собствените си действия\", предупреждава още Алена.", "date": "2019.08.01", "title": "Астроложката Алена: Ретроградният Меркурий ще отмъсти на всички, които крият прасетата си"}
{"url": "http://epicenter.bg/article/Ekvivalentat-na-Oskarite-v-sveta-na-komunikatsiite-idva-u-nas/189564/10/0", "text": "Еквивалентът на Оскарите в света на комуникациите - Cannes Lions, идва в София по покана на Noble Graphics. Фестивалът, който преди месец събра на Френската ривиера лектори като режисьорa Алфонсо Куарон („Рома“), носителят на „Грами“ Джон Леджънд и тв продуцентa Шонда Раймс („Анатомията на Грей“), гостува с образователните си програми в София.   NobleGraphics, единствен представител на България с отличие на престижния форум, пренеся най-добрите съвременни практики в рекламния бизнес в първото издание на NobleAcademy (25 и 26 октомври, Нов Български Университет).     Целта на NobleAcademy е да вдигне нивото на пазара като срещне млади специалисти в сферата на маркетинга и рекламата с професионалисти, чието въображение и лидерски качества движат част от най-силните брандове в спорта, модата и технологиите. Сред тях са Стив Лейтъм (мениджър Таланти и обучение в Cannes Lions), Сам Сондърс (криейтив директор на METROPLEX, САЩ), Максимилиан Калхед (съосновател на ThePopUpAgency, Англия), Мариам Акхунова (криейтив директор на Possible, Русия), Дорис Данер (вицепрезидент на TBWA за Централа и Източна Европа), Разван Капанеску  (основател на WINGS Creative Lab) и много други.    В рамките на два дни, чрез множество лекции и три ексклузивни уъркшопа, участниците в Noble Academy ще се запознаят с новите тенденции в изграждането на стратегии, работещи бизнес модели, тактики за оцеляване на корпоративната идентичност в дигитална среда, успешни творчески подходи и ефективни екипи.   „Вярваме, че само заедно и с общи сили можем да развиваме пазара, а подготовката на младите професионалисти е определяща за бъдещето на българската икономика“, споделиха мотивацията си организаторите от Noble Graphics. „Да срещнеш на живо имена от този ранг и да имаш възможност да се учиш директно от техния опит, е уникална възможност, която ще даде на участниците в академията шанса да отворят нови врати в професионалното си израстване“.   Билети за първото издание на Noble Academy се продават на преференциални цени до края на август. Местата са ограничени до 93.", "date": "2019.08.01", "title": "Еквивалентът на Оскарите в света на комуникациите идва у нас"}
{"url": "http://epicenter.bg/article/Gartsiya-zabrani-vnosa-na-svinsko-meso-ot-Balgariya/189523/7/0", "text": "Гърция забрани вноса на свинско месо от България. Строги проверки са въведени на граничните пунктове. Под пълна забрана е вносът на свинско месо и продукти, предаде БНР.   Вземат се превантивни мерки срещу разпространението на африканската чума по свинете. Силен е контролът на властите и в пограничните райони с България.   Агенцията по безопасност на храните в Гърция въведе извънредни мерки по контрол след информацията за огнища на африканска чума по свинете в България.   Няма регистриран случай в Гърция, заявиха пред медиите от аграрното министерство. Специалисти предполагат, че е въпрос на време вирусът да засегне и свинефермите в Гърция.   В пограничните райони е наложен строг контрол. Всички собственици на свинеферми са информирани и задължени да вземат превантивни мерки. Екипи на специалисти са в постоянен контакт с фермерите и извършват изследвания на свинете.   Проверяват също за сертификати свинете в кланиците.   Премиерът Кириакос Мицотакис се информира лично за прилагане на мерките срещу разпространението на африканската чума по свинете.  ", "date": "2019.08.01", "title": "Гърция забрани вноса на свинско месо от България"}
{"url": "http://epicenter.bg/article/Shte-ima-li-amerikanski-sanktsii-za--quot-Severen-potok-2-quot-/189528/7/96", "text": "Американският президент Доналд Тръмп отдавна критикува „Северен поток 2“ и атакува Германия затова. А сега в Сената на САЩ има мнозинство, което се обявява за въвеждане на санкции срещу газопровода през Балтийско море, пише германският в. „Ханделсблат“, цитиран от БНР.    В сряда комисията по международни въпроси в американския Сенат одобри с 20 на 2 гласа законопроект „за защита на енергийната сигурност на Европа“.    Законопроектът предвижда въвеждане на санкции срещу компании, участващи в изграждането на газопроводите „Северен поток 2“ и „Турски поток“, заяви председателят на комисията Джим Риш, цитиран от „Файненшъл таймс“.    Той допълни, че целта на текста е противопоставяне на руското зловредно влияние. И допълни, че законопроектът се отнася и за „Турски поток“, който свързва Русия и Турция през Черно море и бе завършен през март.    Тръбата впоследствие ще доставя газ от Турция за Европейския съюз посредством планирано разклонение през Югоизточна Европа (руският енергиен министър Александър Новак заяви миналата седмица, че ще премине през България – б.р.).    „Тези тръбопроводи може да доведат до допълнително дестабилизиране на Украйна и до обогатяване на режима на Путин и поставят под риск сигурността на страни от НАТО“, подчерта републиканецът Риш.    В своя реакция днес операторът на „Северен поток 2“ обяви, че прави оценка на американския законопроект, но е твърде рано да коментира евентуалните му последствия.  ", "date": "2019.08.01", "title": "Ще има ли американски санкции за \"Северен поток 2\"?"}
{"url": "http://epicenter.bg/article/Otbelyazvame-mezhdunarodniya-den-na-birata-/189542/7/0", "text": "Днес е Международния ден на бирата. За първи път любителите на бирата го почитат през 2007 година в Санта Круз, Калифорния, предаде Канал 3.    От малко местно събитие постепенно празникът става международен и се чества в 207 града, в 50 държави, на 6 континента.    Сред любопитните факти за бирата са, че в нея има витамини и заздравява костите.    Напоследък учени опровергаха твърдението, че от нея се напълнява.    Напротив, с пиенето в разумни количества даже може да отслабнете. Заклети трезвеници обаче твърдят, че това е по-скоро маркетингов ход.  ", "date": "2019.08.01", "title": "Отбелязваме международния ден на бирата "}
{"url": "http://epicenter.bg/article/Holandiya-zabrani-noseneto-na-burki-na-obshtestveni-mesta/189549/7/0", "text": "След спорове, продължили 14 години, в Холандия беше въведена забрана на бурките, предават БТА и Нова тв.    Дрехи, които прикриват лицето, като бурки и воали, вече не могат да бъдат носени в обществени институции като училища, болници и правителствени учреждения, нито в автобуси и влакове. Вътрешното министерство призова местните власти и органите на реда да прилагат забраната.    От представителите на силите за сигурност вече се изисква да казват на забулените жени да показват лицата си. Ако не го сторят, може да им бъде отказан достъп до обществени сгради и да им бъдат наложени глоби от най-малко 150 евро.    Забранени са и други средства за прикриване на лицето като маски и мотоциклетни каски.    Холандският крайнодесен популист Герт Вилдерс нарече забраната \"исторически ден\". Той заяви пред холандско радио, че това е \"първата антиислямска мярка\", въведена в страната.    Не е ясно обаче до каква степен забраната ще бъде прилагана наистина, след като няколко града, както и болници, компании за обществен транспорт и полицията заявиха, че няма да я спазват.    Франция беше първата държава в Европа, въвела забрана на пълния ислямски воал през 2011 г., припомня ДПА. Няколко страни последваха нейния пример. В Дания забраната на прикриващите цялото лице воали е в сила от една година. Досега според властите са били наложени глоби от 134 до 1340 евро в 39 случая, включително на 22 жени, носещи бурки или никаби.    В Германия досега са били въвеждани само изолирани и ограничени забрани - например, за обществените служби в провинция Хесен.    Мнозина смятат прикриващия цялото лице воал за символ на потискането на жените в исляма. Критиците на забраната обаче я приемат като посегателство над религиозната свобода. Смята се, че в Холандия има около 150 жени, които носят редовно бурки или никаби.  ", "date": "2019.08.01", "title": "Холандия забрани носенето на бурки на обществени места"}
{"url": "http://epicenter.bg/article/-quot-Okeanski-shtit---2019-quot--Moskva-pokazva-boynata-si-mosht-v-Baltika-/189552/7/97", "text": "Около 70 кораба, бойни катери и други морски съдове, както и 58 летателни апарата на Военноморските и Военновъздушните сили на Русия участват в ученията „Океански щит-2019“, които се провеждат в Балтийско море в периода 01-09 август, предават ТАСС и Агенция \"Фокус\".    Според официално съобщение на Министерството на отбраната общо над 10 600 души са включени в маневрите на руския флот, а морските съдове са най-вече от групите, по-рано участвали в големия военноморски парад, провел се в Санкт Петербург и Кронщад.    Ръководител на ученията е главнокомандващият ВМФ на Русия адмирал Николай Евменов.    Целите на учението са подобряване на сработването между корабите от руския флот, уменията за разгръщане на съдовете от Военноморските сили и тяхната готовност да защитят интересите на Русия.  ", "date": "2019.08.01", "title": "\"Океански щит — 2019\": Москва показва бойната си мощ в Балтика "}
{"url": "http://epicenter.bg/article/NASA-shte-poseti-asteroid-s-tsenni-metali-na-stoynost-1-kvintilion-dolara/189554/7/0", "text": "НАСА планира мисия до астероид с огромни залежи на благородни метали, сред които и злато, чиято стойност възлиза на 1 квинтилион долара (квинтилион – 1 с 18 нули). Това означава, че ако стойността на астероида бъде разделена между всички хора на Земята, всеки от нас ще получи 92 млрд. долара.   16 Psyche е астероид съставен предимно от метал и е от огромен интерес за НАСА, защото ще помогне на учените да разберат как се е формирала нашата планета и ядрото ни. Макар съдържанието на злато да не е ясно, много учени спекулират, че то е в огромни количества.   Според други обаче астероидът е съставен предимно от желязо. Човечеството все още е далеч от добив на ценни метали в Космоса, но от НАСА планират първата разузнавателна мисия до астероида още през 2022 г. Апаратът на космическата агенция ще достигне целта си през 2026 г., като ще прекара в орбита около него 21 месеца.   През това време НАСА ще картографира и изучи астероида, за да установи дали наистина е бил част от планета преди.   Източник: бТВ", "date": "2019.08.01", "title": "НАСА ще посети астероид с ценни метали на стойност 1 квинтилион долара"}
{"url": "http://epicenter.bg/article/Dubayski-printsesi-v-nevolya-se-opitvat-da-izbyagat-ot-strogiya-semeen-poryadak/189555/7/0", "text": "В последните години две млади принцеси се опитаха да избягат от своя баща, всемогъщия емир на Дубай Мохамед бин Рашид ал Мактум след болезнени драми, достойни за трилър и в крайна сметка претърпели провал. Сега шестата съпруга на емира - принцеса Хая, която избяга в Лондон, иска защита от британското правосъдие.   В Обединените арабски емирства - стратегическа страна в Персийския залив - случаите с   станаха център на медийното внимание и разбуниха духовете в Дубай, който пази в пълна дискретност случващото се в управляващото семейство. Градът-държава управлява много внимателно имиджа си в чужбина на важен международен финансов център и рай на лукса за туристите с гигантските си търговски центрове и все по-впечатляващи и модерни небостъргачи.   Това лято обаче, 45-годишната Хая, шеста съпруга на владетеля на емирството от 2004 г., предизвика сензация, като избяга в Лондон от 70-годишния си съпруг.   Впоследствие тя предприе безпрецедентна процедура срещу съпруга си, като поиска във вторник пред съдията по семейни дела в лондонския Висш съд да получи мярка за защита от принудителен брак, какъвто може да бъде наложен на едно от двете деца на двойката. Хая поиска също мярка за защита от издевателства, както и охрана за децата си.   Шейх Мохамед бин Рашид ал Мактум, от своя страна, поиска децата му да бъдат върнати в Дубай.   Двудневното изслушване в лондонския Висш съд продължи и вчера. Родена и израсла в Йордания, Хая, която е получила образование в елитни британски частни училища и е завършила Оксфордския университет, е въплъщение на модерната мюсюлманка.   , довери тя през 2016 г. пред женско списание в емирството.   , отбеляза в началото на юли в Туитър директорът на организацията \"Хюман райтс уоч\" Кен Рот, имайки предвид принцесите Латифа и Шамса, дъщери на емира.   Преди време  , но без успех. През март 2018 г. 32-годишната Латифа ал Мактум обяви във видеозапис в YouTube, че иска да избяга от страната. С насълзени очи тя каза, че в \"течение на три години е била затворена и измъчвана\" от баща си след първия ѝ опит за бягство през 2002, когато била на 16. Тя го критикува \"че мисли единствено за имиджа си\" и е \"съсипал живота на толкова хора\". , казва тя.   Видеото беше публикувано, тъй като опитът, предприет на 24 февруари 2018 г. и достоен за трилър, наистина се проваля с гръм и трясък. С помощта на финландска приятелка принцесата успява да напусне града-държава, за да се качи тайно в крайбрежието на съседното султанство Оман на американска ветроходна яхта. В нощта на 4 срещу 5 март обаче, в международни води близо до индийския щат Гоа, яхтата \"Ностромо\" е задържана от индийския военен флот, разказаха пред АФП собственикът на плавателния съд - французинът Ерве Жобер - и финландската приятелка на принцесата Тина Яухиайнен.   Двамата чужденци казват, че са били отведени в Дубай, затворени на тайно място, а после експулсирани. Колкото до принцесата, оттогава тя не се е появявала публично и вероятно продължава да е в Дубай.   На 17 април 2018 г. дубайското правителство най-сетне наруши мълчанието си по този невероятен случай, потвърждавайки, че принцесата е била \"върната\" при семейството си и се чувства \"добре\".   Базираната във Великобритания организация \"Задържана в Дубай\", с която АФП се свърза и която твърди, че оказва правна помощ на жертвите на несправедливости в Емирствата, отбеляза, че    Във видеото си от март 2018 г. принцеса Латифа обясни, че е била дамгосана от участта на по-голямата си сестра, принцеса Шамса, също дъщеря на емира на Дубай. През 2000 г., едва 18-годишна, Шамса, която вероятно е родена през 1981 г., се опитала да избяга от баща си, докато била във ваканция в Англия.   Според разказа на Латифа след двумесечно бягство младото момиче било открито, било \"дрогирано\", отведено в Дубай с частен самолет и затворено.   , твърди Латифа.   През ноември 2018 г. ОАЕ беше домакин на Световна среща на върха за толерантността, заклеймена от правозащитни организации като лицемерие предвид практиките в страната, хвърлила, според организациите, в затвора множество правозащитници като Ахмед Мансур, осъден през 2018 г. на 10 години затвор, и университетския преподавател Насер Бин Гаит, получил същата присъда през 2017 г.   Източник: Дир.бг", "date": "2019.08.01", "title": "Дубайски принцеси в неволя се опитват да избягат от строгия семеен порядък (Видео)"}
{"url": "http://epicenter.bg/article/Moskva--Vashington-si-tarsi-povod-za-konflikt-v-Persiyskiya-zaliv-/189561/7/97", "text": "Москва е останала с впечатлението, че САЩ си търсят претекст за конфликт в Персийския залив, предават Ройтерс и БНР.    „Събитията се движат към опасна точка и създават рискове за широкомащабен военен сблъсък“, заяви говорителката на руското външно министерство Мария Захарова.    „По принцип възниква усещане, че във Вашингтон просто си търсят повод за нагнетяване на ситуацията, продължаване на агресивната реторика спрямо Иран и за преминаване към по-активна гореща фаза на конфликта“, допълни тя.  ", "date": "2019.08.01", "title": "Москва: Вашингтон си търси повод за конфликт в Персийския залив "}
{"url": "http://epicenter.bg/article/Epizod-ot--quot-Masha-i-Mechoka-quot--postavi-rekord---dostigna-4-miliarda-gledaniya-v-YouTube--Video-/189562/7/0", "text": "Епизодът \"Маша хапва каша\" от популярната руска анимационна поредица \"Маша и Мечока\" постигна рекорд в Ютюб, като стана единствената анимация, гледана над 4 милиарда пъти, съобщава ТАСС, цитиран от Новини.бг   Агенцията припомнята огромната популярност на тези анимационни герои, които имат милиони почитатели от Европа до Южна Америка, от Азия до арабските страни.    С почетен статут на \"милиардници\" в Ютюб се радват и други два епизода от поредицата - \"Приятен апетит\" с над 1,3 милиарда гледания в Ютюб и \"Голямото пране\" с над 1,1 милиарда гледания.", "date": "2019.08.01", "title": "Епизод от \"Маша и Мечока\" постави рекорд - достигна 4 милиарда гледания в YouTube (Видео)"}
{"url": "http://epicenter.bg/article/Politsiyata-obezopasyava-Moskva-zaradi-nerazreshen-protest-na-opozitsiyata-/189566/7/97", "text": "Московската полиция поиска от руската Първа футболна лига нещо безпрецедентно – да промени календара на мачовете и премести оживеното столично дерби между отборите на „Спартак“ и „Динамо“ на друга дата, вместо на трети август, когато трябва да се играе мачът, пише руското издание “Коммерсант“, цитирано от Агенция \"Фокус\".    Правоохранителните органи се опасяват от възможни безредица по време на мача, който съвпада с насрочения за същия ден опозиционен протест, който вероятно ще се проведе, въпреки че не получи разрешение от властта.    Това извежда на преден план опасната възможност на полицията в руската столица да не й стигнат силите за да се справи и едновременно със задачата да държи феновете под контрол и противопостави на протестиращите, макар организаторите на демонстрацията да обявиха, че смятат да проведат мирно събиране. В същото време от ръководството на футболното първенство не бързат с решението си, засягащо едно от най-оживените събития през сезона.    Според източници на вестника от руското МВР, организаторите на протеста са твърдо решени да го проведат в събота, макар и без разрешението на градските власти, така че топката е в ръцете на футболната асоциация. Изданието припомня, че за друга голяма среща, тази между ЦСКА (Москва) и „Динамо“, която се игра на 5 март 2019 г., столичната полиция мобилизира хиляда и осемстотин полицаи, а за дербито между ЦСКА и „Спартак“ от септември 2018 г. - две хиляди души.    В същото време на протеста на 27 юли, когато бяха арестувани около хиляди души заради безредици, по данни на МВР е имало общо не повече от 3,5 хил. демонстранти, искащи опростяване на процедурата за регистрация на кандидат за кмет на Москва, тъй като според тях пред опозицията съзнателно се създават пречки в процеса.    Според чужди медии на протеста от края на миналия месец са се събрали по-голям брой хора. Ако в събота, когато от руското МВР предвиждат най-малко седем хиляди недоволни, се стигне до сблъсъци между протестиращи и полиция, това би могло, в комбинация с мача, да създаде сериозна опасност от хаос в Москва.  ", "date": "2019.08.01", "title": "Полицията обезопасява Москва заради неразрешен протест на опозицията "}
{"url": "http://epicenter.bg/article/Skandal--Salvini-obvini-Germaniya-v-iznudvane-po-vaprosa-za-migrantite-/189569/7/0", "text": "Италианският вицепремиер и вътрешен министър Матео Салвини обвини Германия в прибягване до изнудване при опит да се постигне споразумение за разпределяне на мигранти, спасени в Средиземно море, предават ДПА и БТА.    Пред телевизия Скай Ти Джи 24 Салвини заяви, че Берлин е намекнал в писмо, че Германия би могла да вземе 30 мигранти от кораба \"Грегорети\" на италианската брегова охрана, ако Рим позволи на 40 мигранти от кораба на германска хуманитарна организация \"Алан Курди\" да слязат в Италия.    \"Алан Курди\" спаси мигрантите близо до Либия по-рано тази седмица и сега е южно от остров Лампедуза. Салвини забрани на плавателния съд да влезе в италиански води.    Говорител на организацията \"Сий Ай\", която използва кораба, каза, че тя няма да наруши забраната и че се надява на бързо решение на въпроса. Той допълни, че условията на борда на плавателния съд са стабилни.    \"Грегорети\", който караше над 100 мигранти, не можа да влезе дни наред в италиански води, преди няколко европейски страни да се съгласят да приемат мигрантите, които той превозваше.  ", "date": "2019.08.01", "title": "Скандал! Салвини обвини Германия в изнудване по въпроса за мигрантите "}
{"url": "http://epicenter.bg/article/Lyuben-Dilov--Lav-varhu-vartyashto-se-zabchato-kolelo-/189521/11/33", "text": "  Да ни е честита, прелюбезни, 22-годишнината от приемането на новия български герб. Точно в средата на седмицата – на 31 юли – отбелязваме това творение, създадено от изключителните артисти Георги Чапкънов и Кирил Гогов. Гербът има три лъва, четири коронки, два моста, шест пулпита и един кариес профунда. Трите лъва имат общо четиридесет нокти, което е израз на тогавашното състояние в обществото, когато маникюристите бяха по-добре платени от зъболекарите.    Гербът има още шест кръста, и шест жълъда – символ, чието значение все още е загадка, свързана със закона за горите. Според някои, с короните, вървят и горите, а накрая се турга кръст на всичко. Дълго се спореше за имената на трите лъва. Според някои са Тракия, Мизия и Македония, според други – Бойко, Сотир и Делян, според трети символизирали трите власти – съдебна, законодателна и изпълнителна. А някъде, затрупана с жълъди, се криела и четвъртата – медийната. Абе изобщо, спорът коя власт е по-четвърта никога не е преставал. Дори върху герба.    Предишният български герб, изобразяващ лъв, подскачащ върху въртящо се зъбчато колело, беше израз на разбирането на българите за държавата като индустриализиран цирк. Но това беше преди. После циркът изгоря, а и индустриализация вече няма…    През всичките тези години, обаче, върху зъбчатото обществено колело подскачаше един забележителен лъв. Забележителен, защото стърчеше над всички – Слави Трифонов. Откакто имаме нов герб, имаме и Слави Трифонов. 19 години в ефира на БиТиВи и преди това още три в „7 дни” и БНТ. Постижение, без аналог в българските медии. Няма да ви разказвам живота му.    Първо, е достатъчно публичен и почти всичко се знае. Второ има цели две биографии – едната писана от мен, другата – от Иво Сиромахов. Моята, разбира се, е по-добра. Хайде, да не съм нескромен, но да речем – по-смешна е и по-трогателна. Поради гордост и предразсъдъци трудно се намира обаче, въпреки сензационния за времето си тираж. Казва се за „За стърчането” и описва точно това, което прави Слави. Стърчи във всеки един смисъл. За някои неприятно, за други – вдъхновяващо. Няма важна публична фигура, която да не си е опитвала зъбите и ноктите върху него през тези години. Няма и важна публична фигура, без следи от неговите зъби и нокти. Няма и важна публична фигура – национална или чуждестранна – през тези 22 години, която да не е посядала на диванчето му.    Създаде си собствен прайд, разшири ловните полета на телевизионната реклама до 23.30, прокара цял оригинален стил в популярната музика, наречен шеговито от мен още през 1995, „Балканто”. Няма да ни стигне целия вестник, да изреждаме нещата, които Слави направи за първи път през тези 22 години, но сме длъжни да отбележим най-важното. През цялото това време, независимо от крайните оценки за него, той неотменимо разширяваше и охраняваше териториите на свободата. Няма как всички да са съгласни с естетиката му, или с изразните средства, но пък мнението, че Слави е свободен във всеки един смисъл е доминиращо. А има ли поне един свободен човек в едно общество, появяват се и други.    Сигурно ще прозвучи високопарно, но това е парадокс, който не мога да не отбележа: един от най-несвободните в лично отношение хора, които познавам, посвети 22 години от живота си на прокламиране и демонстриране на свободата. И това, в известна смисъл го прави герб. Не случайно най-яростния му сблъсък беше именно с партията, наречена по същия начин.    Още, когато си другаруваха с Бойко Борисов преди 2005-а година, бях сигурен, че 111 хиляди квадратни километра са твърде малко за две такива фигури. Даже им го предрекох лично – съвсем скоро ще се сблъскат и шумът от сблъсъка ще бъде титаничен. Просто ловната им територия е една и съща, защото характера на властите – медийна и изпълнителна – е един и същ. Триенето между двамата дълги години даваше ток на публичния живот и медиите, подозирам, че ще продължава да го прави. То си е направо физичен закон, вследствие от гравитационното присъствие на големите публични тела…    Изкусително е да кажем, че през седмицата отбелязваме края на една епоха. Познавайки Слави, убедено мога да кажа, че това съвсем не е краят. Първо, е продължение на една неизтребима тенденция, започнала с „Ку-ку”, „Каналето” и „Хъшове”, разклонила се след това в безброй измерения, открити от талантливите ѝ създатели и сподвижници през годините. Второ, прайдът на Слави може да сменя формата, но няма как да смени инстинктите и ловните си територии – медийната и политическа савана на опосканата българска душа. Трето, егото му е достатъчно стърчащо, за да изпълни смисъла на думите, че от всичката вода на света, само жаждата е по-голяма…    Дали може, обръщайки се назад във времето, Слави да каже, както Цезар, преди точно 2066 години на тази дата (2 август) – Veni, vidi, vici? Съмнявам се. Тази игра е природна - в нея няма победители и няма щастлив край (то, щастлив край има само в тайландските масажи).    Има задържали се най-дълго. Върху въртящото се зъбчато колело.  ", "date": "2019.08.01", "title": "Любен Дилов: Лъв върху въртящо се зъбчато колело "}
{"url": "http://epicenter.bg/article/-Galap--Prezidentat--Maya-Manolova-i-Slavi-Trifonov---s-nay-visok-reyting/189529/11/0", "text": " Но се регистрира и известен „рестарт“ в резултатите на изборите за Европейски парламент.    Такива са изводите на „Галъп интернешънъл“ от изследването през юли в края на отиващия си политически сезон.   С напредване на мандатите обикновено популярността се износва с различна скорост. Последните данни на „Галъп интернешънъл“ от юли не носят изключение.    Останалите се колебаят.   Изглежда окончателно отминат периодът на известно „стопляне“ по отношение на парламента – в началото на мандата, когато доверието трайно бе по-близо до 30%, а недоверието беше трайно под 70% (и това всъщност беше един от най-малко лошите периоди за публичния образ на институцията в последното десетилетие).  Резултатът е по-скоро задоволителен на фона на доверието в други политически фигури у нас. Отношението към парламента и към правителството по традиция се движат синхронно, като  , а и поради липса на конкретна фигура, която да му придава част от своята лична популярност, както това се случва с други институции.  (останалите се колебаят). Спад ясно бе отчетен през пролетта на 2019 г., което вероятно се дължи на поредицата от скандали в този период.   Изборните резултати и започващият летен сезон обаче, като че ли влияят благоприятно и водят за стабилизиране на доверието в правителствената институция.   Но дори и това стабилизиране не отменя обичайното плавно   За сравнение: в първите месеци и години на мандата си кабинетът „Борисов 3“ имаше нива на доверие традиционно над 30%, а недоверието не превишаваше 60%. Традиционно високо доверие получават фигури, които стоят по-скоро извън ежедневния непосредствен политически дебат. С по-ниско доверие са личности на по-оперативни ръководни постове и личности, които по-отдавна са в политическия процес. При доверието в партийните фигури значение играят електоратите – колкото по-голяма е една партия, толкова повече доверие би получил съответният лидер. Затова и автоматичното сравняване и „класиране“ едва ли е най-правилният подход.   При всички останали недоверието по традиция е повече от доверието и това е стандартната ситуация в страната.  Президентската институция традиционно има по-високо доверие в сравнение с правителство и парламент, но в предходния мандат (на Росен Плевнелиев) беше загубила трайно доверие. Въпреки че има моментни колебания по отношение на доверието в държавния глава, президентът завършва политическия сезон без съществена загуба на доверие спрямо предходни периоди.   При Мая Манолова в годините пък настъпи подобряване на показателите за доверие.    Разбира се, това се дължи и на факта, че още не е пряко намесен в политическия процес.  Останалите се колебаят или не могат да отговорят. Години наред доверието при нея също бе в сходни стойности с недоверието, но в последните години се забелязаха симптоми на ерозия. Тя най-много личи в самата София – където доверието във Фандъкова не е по-високо от това в страната, но недоверието към нея преминава над 50%. Сред партийните лидери,  16% се колебаят. Той е единствената напълно разпознаваема личност – липсват хора, които не могат да отговорят какво мислят за него.   Традиционно около една трета от българите симпатизират, а над 50% са настроени отрицателно.   Подобни нива има и еврокомисарят по цифровата икономика и общество Мария Габриел, но там все още разпознаваемостта е сравнително ниска. Близки стойности, както беше отбелязано, има и Цвета Караянчева. ", "date": "2019.08.01", "title": "„Галъп“: Президентът, Мая Манолова и Слави Трифонов - с най-висок рейтинг"}
{"url": "http://epicenter.bg/article/Yordan-Velichkov--Diplomati-preduprezhdavat-Ferdinand-i-Boris-III--che-shte-zagubim-voynite--Uvolneni-sa-/189539/11/0", "text": "  Причините, театърът на военните действия и трагичните резултати от Втората световна война са били обект на сериозен анализаторски труд, отразен в стотици издания. Наред с обективното и добронамерено анализиране на реалностите на войната, не липсват и опити за подмяна на някои факти, преиначаване на събития, фалшифициране на приноса на отделните държави в разгрома на хитлеристка Германия.  Всяка годишнина от по-значимо събитие, особено от мащаба на война, трябва задължително да бъде повод за размисли, изводи и поуки.  80-годишнината от началото на Втората световна война (1  септември 1939 г.) е добър повод да се разтвори една страница от новата българска история, която разкрива  В навечерието на Първата световна война България разполага както с все още много добра армия и команден състав, така и с подготвени дипломати. Факт, за който твърде малко се знае, защото е бил старателно укриван десетилетия. Българските дипломати, които твърдо подкрепят политиката към национално обединение на българския народ, и макар и пратеници в чужбина на царя, са единствените, които  се противопоставят на поетия вече от Фердинанд курс към Германия и Австро-Унгария.    В многобройните дипломатически документи – доклади и шифрограми, изпратени от  повечето европейски страни, се правят задълбочени анализи и оценки на международното положение, на съотношението на силите и ресурсите на воюващите страни и преобладаващата част от тях прогнозират победа на Антантата. В почти цялата дипломатическа кореспонденция не се влага никакъв субективизъм, пристрастност или изблик на емоции.  Впечатляваща е изключителната компетентност, задълбоченост и невероятно чувство за отговорност към собствената страна.   Те не си заравят главите в пясъка, не се стремят да се харесат на висшестоящите, включително и на Фердинанд, а твърдо и безкомпромисно отстояват собственото си мнение, в правотата на което са напълно убедени и категорично разобличават антинационалната политика на монарха. Затова и някои от тях са принудени да напуснат дипломацията, а други плащат с дипломатическата си кариера. Един от първите дипломатически представители, който осъжда поетия от България курс към Тройния съюз, е  . С изключително убедителни многобройни аргументи, които излага в кореспонденцията си до София, той прави упорити опити да вразуми българските ръководни фактори да не тласкат страната към нова национална катастрофа. Дипломатът смазващо разобличава опитите на Фердинанд да оправдае присъединяването към Германия, уж с нежеланието на Антантата да удовлетвори нашите териториални претенции.   Като имам предвид, че изходът от войната ще бъде в полза на Съглашението, а също и това, което то ни осигурява, не трябва да губим време за спорни зони, а да почнем веднага преговорите на солидна база, която то ни дава“, апелира пълномощният ни министър в Лондон. С неколкократното си потвърждаване на категоричното си становище, че огромна част от българските национални идеали могат да бъдат реализирани само с помощта на Антантата, Хаджимишев впечатлява с голямата си компетентност на международник. Той смята, че това е пътят, чрез който след векове на вражди и войни ще настъпи мир и добросъседство между балканските народи. Ще се сложи край на взаимното изтребление. Невероятна предвидливост и далновидност, доказана през последното столетие. Гибелната за България прогерманска политика категорично е разобличена и от  .  След като разбира, че Фердинанд не желае и да чуе за съюз с Антантата, Маджаров, този горд и достоен българин, наследник на авторитетен и заможен род от Копривщица, завършва дипломатическата си кариера с думите:  Безпримерна е смелостта и откровеността на   В една от телеграмите си той предупреждава:  . За тази дръзка и смела позиция Чапрашиков е уволнен, макар че е бил няколко години началник на кабинета на Фердинанд.  Съветите са му отхвърлени с ирония, а стряскащите предупреждения към управляващите - заглушени. Те ще останат завинаги в дипломатическата и политическа история и ще свидетелстват, че България, наред с крайно примитивните си политици и пълното нищожество монарха, е имала и способни, ерудирани, интелигентни, смели и достойни дипломати, въпреки дворцовия деспотизъм и безпощадната административна разправа с всеки, дръзнал дори да мисли различно от Фердинанд. Най-парадоксално е, че всички ръководители на дипломатически представителства и дори голяма част от висшите дипломати се одобряват лично от Фердинанд. Един от най-приближените му е и   Изпращан е на едни от най-важните дипломатически постове - Букурещ, Виена, Петербург (където служи 10 години), Париж. Когато започва войната през 1914 г. е преместен в Рим. Отлично познаващ международната обстановка в резултат на огромния си дипломатически опит, Станчев е категоричен. Печелившата карта за България в тази война е намесата й на страната на Антантата. Фердинанд е гневен на довчерашния си приближен и дворцов сановник и моментално го уволнява. Същата съдба споделя и опитният дипломат  .  Очевидно, Макар и не толкова брутален като баща си  Фердинанд, но подобен пренебрежителен подход към информацията на дипломатическите ни представителства показва и Борис III. Дипломати, които не само не споделят, но и са категорично срещу влизането на България в Тройния пакт, са уволнявани, понижавани или премествани на по-незначителни постове. Един от тях –  . Освен че е противник на влизането на България в пакта, той възразява лично на Хитлер за предложението му направено на Югославия да получи Солун, а това означава и Егейска Македония срещу преминаването на германските санитарни транспортни  средства през югославска територия. За тази му дързост е преместен в Мадрид. Крайни противници на обвързването на България с Тройния  пакт са и   В знак на протест срещу влизането на българската страна в пакта ръководителят на българската дипломатическа мисия във Великобритания подава оставка. А като един от най-опитните и способни български дипломати Стаменов недвусмислено прогнозира дори изхода на войната. Въпреки големите успехи на германската армия в първите месеци на нападението, той е категоричен:    Друг изявен дипломат е   Само няколко дни след започването на Втората световна война той телеграфира на София, че тази война ще бъде загубена за Германия. В тази връзка препоръчва България да бъде изключително внимателна и предпазлива в своята външна политика. За тази му позиция пълномощният министър е строго наказан.   Впечатляващо е професионалното ниво на  . Научил от американската преса за обявената от България война на САЩ и Англия, той изумен телеграфира в София, надявайки се, че става въпрос за грешка. Той дори не си представя, че може да се намери нормален български политик, който да извърши такова безумие. Впрочем,   След обявяване на война на Англия и САЩ дежурният офицер в Белия дом събужда президента и докладва тази новина. „Това изненада ли ви?“ – го пита президентъг и добавя:  Защо монарсите Фердинанд и Борис III, наложили еднолични режими, се отнасят с пълно пренебрежение, цинична ирония и враждебност към безценната информация на лично изпратените от тях дипломатически представители в чужбина? Защо вкарват България в един съюз от три държави срещу фактически целия свят? Освен крайният германски национализъм на Фердинанд и стремежът на Борис III с подкрепата на Хитлер да запази престола в момент на бурно развиващите се републикански настроения в Европа и България, има ли други причини, които тикат двамата монарси към тези безумни и гибелни за България решения? Защо се вярва на двама чужденци – Фердинанд и Борис III, и дори се прави опит първият от тях да бъде тихомълком реабилитиран, въпреки престъпните му деяния? А за втория, макар и необразован, страхлив и с нестабилна психика -  качества, констатирани от най-близкото му е обкръжение - се внушава, че е един изключително опитен политик, „спасил“ България? От какво? Та жертвите и разрушенията, които понася България са повече от тези на Чехословакия, Дания и Норвегия, противници на хитлеристка Германия, например. И не Прага, Копенхаген и Осло бяха разрушени, а София. Факти, които не подлежат дори на коментар. Защо десетилетия наред се мълчи за дипломатическата информация, разобличаваща задкулисната антибългарска политика на двамата монарси? Защо се проявява недоверие към невероятните професионални качества на дипломатическите ни представители, които с международния си опит, образование, интелект и безгранична преданост към родината си са несравними с Фердинанд и Борис III.       Най-изявени учени и политици многократно подчертават ролята на историята като най-верен ориентир за бъдещото развитие на всяка държава. Разбира се, обективна и безпристрастна история, писана от историци, а не от партийци. Такава история е крайно необходима в този момент и на България.", "date": "2019.08.01", "title": "Йордан Величков: Дипломати предупреждават Фердинанд и Борис III, че ще загубим войните. Уволнени са!"}
{"url": "http://epicenter.bg/article/Parvan-Simeonov--Shansat-na-GERB-i-BSP-e-da-zalozhat-na-harizmatichni-figuri-za-mestniya-vot/189547/11/0", "text": "„Сделката за изтребителите Ф-16, което е стъпало в интеграцията на България в НАТО. Отстраняването на Цветан Цветанов, което е начало на ново летоброене в ГЕРБ. Европейските избори, които послужиха за известен рестарт на ГЕРБ, но и като хипотеза за съществуването на нова политическа ос - между ГЕРБ и ДПС. Снощното обявяване на Слави Трифонов, че потегля по политически път“. Така политологът Първан Симеонов подреди най-важните събития през изминалия политически сезон в интервю за предаването „12+4“ по програма „Хоризонт“ на БНР.  Кризите се трупат, трупат, но не дават кой знае какво отражение, заяви Първанов по повод серията от кризи през този месец. Той посочи данни от проучване на „Галъп интернешънъл“, според които в ход е традиционното износване на правителството, но въпреки че рейтингите не падат драстично при поредицата от скандали. Социологът обаче направи веднага уговорката: това не означава, че в първия момент, „когато хората припознаят някаква алтернатива, няма да я залюбят достатъчно бързо. Очертае ли се по-ясна алтернатива и хората изведнъж започват да се извръщат и да търсят други опции“.  За предстоящите местни избори Първан Симеонов изрази мнение, че ГЕРБ трудно ще повторят толкова мащабни резултати, каквито получиха на предходните избори за местна власт, а БСП са се самозатворили, „а местни избори трудно се печелят избори“. Това е така, защото при балотажи трябват съюзници.  По думите му БСП трябва да измисли някакъв хитър вариант от типа на Румен Радев на президентските избори през 2016 г.  Според него шансът и на двете партии е да заложат на харизматични фигури за местния вот. „Борисов е доказал, че може да играе рисково, т.е. да се откаже от сигурното и да догони дивото. На европейските избори изгони питомното - Цветанов, обаче сам си догони дивото, карайки джипа“, коментира политологът. Според него, ако Бойко Борисов намери личности, които „да освежат феодализиралите се леко градове, той може да излезе на плюс“. Първанов определи ДПС като все по-важен и незаобиколим фактор в българското управление: „Струва ми се, че и ГЕРБ не успя да ги заобиколи“.", "date": "2019.08.01", "title": "Първан Симеонов: Шансът на ГЕРБ и БСП е да заложат на харизматични фигури за местния вот"}
{"url": "http://epicenter.bg/article/Svetlana-Sharenkova--Diplomatsiya-ili-natisk---otkriyte-razlikata-/189556/11/0", "text": "  Новоназначената посланичка на САЩ Херо Мустафа при изслушването си в Сената е обявила, че ще се бори с корупцията в България, защото корупцията създавала почва за… руско влияние у нас. Какво излиза, че няма корупция по принцип, а има „лоша” (руска) и „добра” (евро-атлантическа) корупция, с едната ще се води борба, а за другата ще важи принципа „Мръсник, но наш мръсник”. Принцип, често използван от американската дипломация по отношение на удобни на Вашингтон диктатори и корумпирани правителства.    Та думата ни е за „добрата” корупция, с която няма да се бори г-жа Мустафа.Защото как иначе може да се нарече огромният натиск да купим изтребителите F-16 на авансово завишена цена, с плащане накуп 5 години преди самолетите да са произведени. Така бедна и вече негорда България стана спонсор на военно - промишления комплекс на САЩ.    Какво друго освен пример за корупция са американските централи, чрез които повече от десетилетие изтичат милиарди по посока на САЩ. Да изреждаме ли нататък – искането да отворим широко вратите си за ГМО, да подпишем споразуменията ТТИП и СЕТА, които поставят транснационалните корпорации над националните държави, да наложим санкции срещу приятелска Русия, от които губи българската икономика...   Трудно ще забравим посещенията на държавния секретар Хилари Клинтън и на американските сенатори, след които българските правителства услужливо се отказаха от стратегическите енергийни проекти - газопровода „Южен поток” и АЕЦ „Белене”. Списъкът е твърде дълъг.    Дали всичко това българските управляващи са направили от любов към евро-атлантическите ценности, или срещу съответните материални, политически и кариерни стимули!? Всеки посланик на САЩ дава клетва как ще се бори срещу руското влияние в България. А това само по себе си е намеса във вътрешните ни работи, недопустима от правилата на международните отношения.   Нима тези опитни дипломати не знаят, че между България и Русия не става въпрос за „влияние”, а за специални отношения и вековна дружба, основана на обща вяра, история, писменост и съдба. За общ славяно-православен цивилизационнен корен, подобно на англосаксонския между САЩ и Великобритания.    Даже и в днешния многополюсен свят САЩ продължават да се месят в избори по цял свят, подпомагат „цветни” революции, очернят и дестабилизират неугодни им правителства.   Подобно нещо не правят други две велики сили – Русия и Китай. Те подават към всички ръка за градивен диалог и сътрудничество в икономиката, политиката, сигурността, борбата с тероризма...   Не налагат на никого своя модел, но строят мостове към другите държави чрез инициативите ШОС, БРИКС, „Един пояс, един път” и „17 плюс 1”...    Разликата в концепциите и подходите в дипломацията на САЩ, от една страна, и на Русия и Китай, от друга, е очевидна. Каубойският подход и натиск в международните отношения са част от безвъзвратно отиващо си време и са неуместни към суверенна България, към суверенния Европейски съюз. Едно посолство на велика сила може да си отгледа и да си купи елити, но не и цели народи.", "date": "2019.08.01", "title": "Светлана Шаренкова: Дипломация или натиск – открийте разликата "}
{"url": "http://epicenter.bg/article/-quot-Arteks-quot--Sadat-potvardi-zakonnostta-na--quot-Zlaten-vek-quot--/189511/4/0", "text": "Със свое решение от 30 юли 2019 Софийският административен съд потвърди валидността на Разрешението за строеж на многофункционалната сграда \"Златен век“ и отмени заповедта на ДНСК за спирането на строежа.    От аргументите на съда става ясно, че ДНСК не е имала правно основание за спирането на строежа и строителството може да продължи,    Съдът се произнесе, след като \"Артекс“ обжалва заповедта на ДНСК, тъй като в нея се съдържат съществени нарушения на процесуалните правила, противоречие с материално правните норми и несъответствие с целта на закона.    Освен това, съдът счита, че съобразно практиката на ВАС, десетгодишното разрешение за строеж на сградата ще изтече през 2028 г.      „Липсата на прозрачност и правната несигурност, създадени от действията на институциите преди това решение на САС, доведоха до загуби за „Артекс“ в размер на 1 800 000 лв от издаването на заповедта на ДНСК на 15.04.2019 до днес.    В крайна сметка с това си решение Съдът потвърди, че Разрешението за строеж на „Златен век“ е валидно – нещо, в което ние от „Артекс“ винаги сме били сигурни.    Решението на съда идва и като потвърждение на множество официални правни становища на видни правни специалисти като проф. Дончо Хрусанов, проф. Огнян Герджиков, проф Иван Русчев, проф. Димитър Костов, проф. Иван Тодоров, Явор Зартов.    Така, както е посочено и в Решениетo, съобразно визираната практика на Върховният административен съд, десетгодишният срок спрямо издаденото Разрешение за строеж ще изтече през 2028 г.    В една правова държава Законът следва да се изпълнява от всички нейни субекти, т.е. очакваме и разчитаме, че институциите и гражданите ще се съобразят с решението на съда.    Бихме искали да уверим всички наши настоящи и бъдещи клиенти, че „Артекс“ продължава изграждането на сграда „Златен век“! Независимо от понесените загуби, продължаваме да държим на качественото строителство и ще изпълним всички договорни задължения към клиентите си.“  ", "date": "2019.08.01", "title": "\"Артекс\": Съдът потвърди законността на \"Златен век\" "}
{"url": "http://epicenter.bg/article/VI-blok-na-AETs--Kozloduy--raboti-s-namalena-moshtnost-/189540/4/0", "text": "Шести блок на АЕЦ „Козлодуй“ работи с по-малка мощност, тъй като две от главните циркулационни помпи са изключили и са задействали автоматиката за разтоварване на блока.    От централата съобщават, че причините за повредата са отстранени, но, за да заработят отново помпите, блокът ще трябва да бъде спрян за няколко часа.    Радиационната обстановка е нормална. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор.  ", "date": "2019.08.01", "title": "VI блок на АЕЦ “Козлодуй” работи с намалена мощност "}
{"url": "http://epicenter.bg/article/Angelkova--Spadat-v-turizma-e-edva-0-3--predvidihme-go-/189560/4/0", "text": "Министърът на туризма Николина Ангелкова проведе работна среща с ръководители и членове на Българската асоциация на професионалистите в мениджмънта на хотели. Това съобщиха от министерството на туризма.    Както личи от името на организацията, тя обединява представители на висшия мениджмънт на престижни хотели в София и в страната. Министър Ангелкова изтъкна важността на разнообразните туристически услуги, които България предлага, и открои ролята на специалистите за устойчивото им развитие и за качеството на продукта.    Последните данни на националната статистика сочат, че за периода януари-юни 2019 г. у нас са направени на 3,6 млн. визити на чуждестранни туристи, което е 0,3% спад спрямо същия период на рекордната за туризма 2018 г., отбеляза министър Ангелкова и подчерта, че тези резултати не кореспондират по никакъв начин с опити сезонът да се описва в негативни краски.    Още в началото на годината предупредихме, че 2019 г. ще е предизвикателна за туризма, каза министърът. Тя подчерта, че независимо че за юни отстъплението на пазари Германия и Русия не е в толкова сериозен размер, усилията за създаване на атрактивен продукт за туристите продължават.    За да привлечем повече посетители в България, предприемаме допълнителни мерки за насърчаване на организирания туризъм в крилата на сезона – през май, юни и септември, информира министърът. Тези стъпки ще бъдат свързани с активна реклама за бранд България чрез насочени послания към всеки пазар според специфичните му интереси. Пилотно механизмът ще стартира по Черноморието.    Работим насочено към водещите 10 входящи пазара за страната, но и за увеличаване на интереса на туристите от държавите от топ 20 и топ 30, както и от перспективните пазари - Китай, Индия, Япония, САЩ и др., отбеляза още министърът. Фокусираме се също върху транспортната свързаност, прилагаме съвременните дигитални технологии в рекламата и в административното обслужване, подчерта министър Ангелкова.    Говорейки за водещите приоритети в работата на ведомството, тя се спря на няколко фактора за стимулиране на туристическите дейности. Ключово е намаляването на административната тежест за бизнеса. Отпаднаха редица изисквания и ние сме първата държавна администрация, предлагаща услугите си в режим 24/7, включително с лицева идентификация. Финализирахме наредбата за категоризация на местата за настаняване и развлечения, като неработещите изисквания към тях бяха премахнати, поясни още тя.    Сред ключовите приоритети министърът открои също привличане интереса на големите международни брандове в туризма, което е изключително важно за утвърждаване имиджа на страната като конкурентна дестинация с високо качество на продукта.    Изпълнителният директор на Българската асоциация на професионалистите в мениджмънта на хотели Георги Дучев благодари за срещата и изрази готовност за сътрудничество. Представителите на бизнеса изтъкнаха необходимостта за обединени усилия на държавата, хотелиерите и общините за популяризирането на България. Зад тази позиция заставаме изцяло като администрация, потвърди министър Ангелкова.    По повод политиките за споделената икономика в туризма министър Ангелкова обърна внимание, че този въпрос е предмет на сформирана тематична работна група в министерството. Идеята е да ползваме добрите чуждестранни практики и се обмисля на европейско ниво да се инициира дискусия за евентуална обща рамка, защото това е общо предизвикателство, свързано не само с конкуренцията, но и с имиджа на дестинациите, и с фиска, стана ясно от думите на министър Ангелкова.    В работната група са включени представители и на държавни институции, браншови организации и българските общини. Имиджът на сектора зависи от усилията на всеки един от нас, обобщи министър Ангелкова и призова за мобилизация, така че позиционирането на България на туристическата карта на Европа и отличните резултати, вече постигнати в сектора, да бъдат надградени въпреки предизвикателствата.    Министър Ангелкова припомни и важността на Единната система за туристическа информация, която трябва да функционира изцяло от 1 октомври 2019 г., и призова час по-скоро да се изпълнят всички законови изисквания за попълването й.  ", "date": "2019.08.01", "title": "Ангелкова: Спадът в туризма е едва 0,3%, предвидихме го "}
{"url": "http://epicenter.bg/article/Protesti-v-Yuzhna-Balgariya-sreshtu-prinuditelnoto-izbivane-na-domashni-praseta-/189567/4/0", "text": "Протести в Южна България срещу принудителното избиване на домашни прасета. Недоволните от превантивните мерки срещу разпространението на африканска чума блокираха пътя Сливен - Ямбол край село Крушари. Междувременно над 30 села в Пазарджишка област обявиха бойкот на крайните превантивни мерки и няма да съдействат на властите за планираното масово унищожение на животните в личните си дворове, предава БНТ.    За да потуши напрежението в региона, земеделският министър отиде на спешна среща с кметовете и областния управител на Пазарджик.    „Стоп на евтаназията на домашни прасета\" - казаха стопаните пред Областната дирекция по безопасност на храните в Ямбол.    \"Искам да се изследва прасето ми, ако има болест тогава да се убива. Щом няма доказана болест, как така ще се убива?\", каза стопанка от с. Безмер.    \"С какво е моето прасе по различно от това на фермерите, на големите ферми на които ще им платят обезщетение, а на моите без доказана чума ще влязат в двора да го умъртвят?\", попита Стамен Митев от с. Безмер.    По-късно недоволни от превантивните мерки срещу африканската чума, блокираха и пътя Сливен - Ямбол.    А в Пазарджишко повече от 30 кмета се обединиха в обща декларация и заявиха, че в областта не е регистрирана африканска чума и те няма да допуснат принудително унищожение на домашните прасета. Настояха и за отмяна на заповедта на Областната епизоотична комисия, според която до 2 август стопаните могат сами да заколят животните си, след което се пристъпва към евтаназирането им.    \"Никаква опасност няма. Тук нямаме популация на диви прасета. Няма да се подчиним на тази заповед, ако искат да ни глобяват. Това е поминъкът на хората\", каза Стоян Кузов - кмет на село Юнаците.    \"Няма да го умъртвя. Аз взимам 200 лева пенсия. Мога ли да си купя пържоли. С това караме. Все едно искат да ни отрежат главите нацяло\", категорична бе Линка Димова.    В Пазарджишка област има 1500 свине, гледани в заден двор, но тази цифра може да се окаже далеч от реалната, защото много от животновъдите нито са ги регистрирали, нито са ги обявили.    Властите вече търсят начини да стимулират дребните стопани, които не са регистрирали животните си, но ще ги умъртвят доброволно - това стана ясно на срещата с министър Десислава Танева в Пазарджик.    \"Все едно да ги поощрим за това, че са разбрали сериозността на положението, за това, че мерките са ги изпълнили доброволно. Защото прилагайки цялата строгост на закона, в момента тези стопанства са незаконни и следва без значение има или няма чума да установят властите да ги заличат\", заяви Танева.    На срещата беше договорено удължаване с една седмица на срока, в който стопаните от област Пазарджик трябва доброволно да умъртвят прасетата от личните си стопанства.    \"Кметовете поеха за доброволно клане на домашните свине, ако нямаше такъв поет ангажимент нямаше смисъл от този срок\", добави Десислава Танева.    С промяна в закона за извънредните ситуации Десислава Танева ще предложи по - ранно откриване на сезона за групов лов на дива свиня. Въпреки постигнатите договорки, стопаните заявиха, че са частично удовлетворени.    Хората остават в протестна готовност. Десетки недоволни стопани се очаква да се включат в планирания за утре протест в центъра на Пазарджик   Междувременно експерти изчислиха, че до момента епидемията от африканска чума е довела до избиването на повече от 100 000 прасета в Северна България.  ", "date": "2019.08.01", "title": "Протести в Южна България срещу принудителното избиване на домашни прасета "}
{"url": "http://epicenter.bg/article/Direktorat-na-zatvorite-e-vremenno-otstranen-ot-dlazhnost-/189508/3/0", "text": "Директорът на Главна дирекция \"Изпълнение на наказанията\" Васил Миладинов временно е отстранен от длъжност. Срещу него е образувано дисциплинарно производство. Това съобщиха от Министерството на правосъдието, цитирани от БТА и Нова тв.    От изказване на министър Данаил Кирилов пред медиите в началото на юли стана ясно, че предстои промяна в ръководството на затворите.    Предметът и резултатите от разпоредената проверка ще бъдат обявени след приключването й, допълват от правосъдното ведомство.  ", "date": "2019.08.01", "title": "Директорът на затворите е временно отстранен от длъжност "}
{"url": "http://epicenter.bg/article/Heroin-za-1-mln--leva-e-zaloven-na--Kapitan-Andreevo---VIDEO--/189522/3/0", "text": "17 килограма хероин е заловен на ГКПП „Капитан Андреево”. Стойността на наркотика се изчислява на над 1 милион лева, предава Нова тв.    Пратката е намерена в петък при претърсването на колата на британски гражданин с иракски произход, който влизал в България. 17-те пакета с хероин били скрити в двойно дъно на хладилна чанта.    Малко по-късно в Хасково е задържан и 37-годишен иранец, който пребивава в Германия. Той е бил получател на стоката, която трябвало да стигне до Западна Европа.    Разбиха двоен канал за трафик на наркотици    Това е трети подобен опит за трафик на наркотици през „Капитан Андреево”, хванат за последните 4 месеца. За това време са задържани общо 300 килограма наркотици.  ", "date": "2019.08.01", "title": "Хероин за 1 млн. лева е заловен на „Капитан Андреево” (ВИДЕО) "}
{"url": "http://epicenter.bg/article/Prokuraturata-razprostrani-dokazatelstvata--sabrani-sreshtu--quot-Tad-grup-quot-/189526/3/0", "text": "Обвинението освети част от разговорите във фирма \"ТАД груп\", до които са се добрали разследващите.    между 14:05 часа и 14:15 часа  Кристиян Бойков споделя на Георги Янков:    създаден на 11.07.2019 година (4 дни преди изтичането на данни на НАП в интеренет пространстното), който съдържа 106 имekd на база данни, идентични с тези на базата данни на НАП, чийто борй е по-голям от изтеклия, а именно 57.     , че той пише писмо до медиите от руски анонимен мейл. Данните от компютъра на Бойков са дали информация на разследващите, че на 9 юли, 6 дни преди изпращането на данните на НАП до медиите, е създадена специална папка, от която става ясно, че са търсени данни за премиера, главния прокурор и Делян Пеевски.   , който съдържа структурата на базата данни на НАП и части от нея, която не е изпратена до медиите.   Прокуратурата открила още 106 имена на база данни, идентични с тези на НАП. От запазена кореспонденция между Бойков и лице с име Иван Петров, става ясно, че   .    че    събран в хода на разследването по случая с обвинения в кибертероризъм собственик на „ТАД груп“ Иван Тодоров, по повод протеста на Апелативната специализирана прокуратура за определените мерки за неотклонение „парична гаранция“ на Тодоров и двама от служителите във фирмата, и с разрешение на наблюдаващия прокурор.   Това съобщиха от Специализираната прокуратура. Материалите са публикувани   Заличени са всички лични данни, факти и обстоятелства, увреждащи интересите на трети страни, както и нецензурни думи и изрази.     Относно личните данни на магистрати, такива са събирани основно за прокурори и следователи, а папката е със заглавие: „ Ne se chistiiiii“.   Публикувани са и част от свидетелски показания, които ще бъдат представени в цялост на Специализирания наказателен съд:       Установен е видео материал от камера за видео наблюдение от терасата на офиса на “ТАД Груп“ ЕООД, на който   проведен на 15.07.2019 г. между 14:05 часа и 14:15 часа / /   Във видео материала Кристиян Бойков споделя на Георги Янков:     ", "date": "2019.08.01", "title": "Прокуратурата разпространи доказателства срещу \"Тад груп\": Правителството трябва да се свали..."}
{"url": "http://epicenter.bg/article/Zapochva-razsledvane-na-teritoriyata-na-Frantsiya-po-kazusa--quot-TAD-Grup-quot-/189537/3/0", "text": "Специализираната прокуратура издаде Европейска заповед за разследване на територията на Република Франция.   Това съобщиха от пресцентъра на прокуратурата.   В рамките на разследването трябва да бъде разпитан главният редактор на сайта „Биволъ“ Атанас Чобанов по досъдебното производство срещу служители на „ТАД Груп“, във връзка с факти, относими по предмета на доказване.   Европейската заповед за разследване ще бъде изпратена на френските власти, тъй като там е постоянният адрес на главния редактор на сайта.   Вчера стана ясно, че хакерите от фирмата „ТАД Груп” са избирали определени фирми, чиито данни нерегламентирано да копират,  Това се вижда от доказателствата по разследването за кибертероризъм и разпитите на служители на компанията.   В младежките си години е комсомолски секретар, а през 1989-а кандидатства за членство в Българската комунистическа партия. През последните няколко години прави неуспешни опити да се включи в политиката. След промените става активист на СДС, после минава през НДСВ и ДСБ, като на последните избори за Европарламент бе в листата на „зелените“.    Чобанов прави няколко опита да създаде своя партия, но не успява да привлече симпатизанти – сред тези опити са „Е-партия” и Съюз на българите по света „Бъдеще”.    Във Франция отдавна тече дело срещу Атанас Чобанов за публична клевета. Той е даден в поредица от статии във френската преса като емблематичен пример за източване чрез неефективни назначения на Националния център за научни изследвания (CNRS). Оказва се обаче, че срещу солидните месечни траншове т.нар изследовател не е свършил почти никаква работа.    Преди да стане „независим журналист“, Атанас Чобанов се опитвал да се предложи на българските тайни служби. Според информация на българите във Франция, които поддържат връзки с българското посолство в Париж, се говори, че Чобанов се е предлагал нееднократно за сътрудник на българските тайни служби, но след като за това не са му предложени финансови облаги, се отказва и започва да злослови срещу тях.  ", "date": "2019.08.01", "title": "Прокуратурата погва \"Биволъ\" по казуса \"ТАД Груп, търсят за разпит Атанас Чобанов"}
{"url": "http://epicenter.bg/article/Razbiha-banda-za-razprostranenie-na-narkotitsi-v-tri-oblasti/189551/3/0", "text": "Специализираната прокуратура привлече към наказателна отговорност седем лица за участие в организирана престъпна за разпространение на наркотици в три области на страната. Разследва се дейността им и във връзка с производство на марихуана, след като при действията по разследването е намерено и иззето оборудване за наркооранжерия. Това съобщиха от пресцентъра на прокуратурата.   Участниците в групата са задържани на 31 юли 2019 г. при операция на ГДБОП, Териториалните служби БОП в Бургас, Плевен-Ловеч, ГДНП и Специализираната прокуратура в три области – Бургас, Ямбол и Ловеч.   Според събраните доказателства групата е действала от октомври 2018 г. При извършените претърсвания на жилища, промишлени помещения, офиси и автомобили са намерени и иззети различни доказателства за престъпната й дейност. В жилище на един от участниците в село Дерманци, Ловешко, е открито голямо количество канабис, пакетиран за продажба на едро. Там са намерени и иззети вентилатори, осветителни тела и други части от цялостно оборудване за отглеждане на растения в затворени помещения.   В къща на друг участник в групата в село Веселиново, Ямболско, освен наркотици, е открито и иззето автоматично огнестрелно оръжие. Суха тревна маса в буркани и оборудване за наркооранжрия са открити в старо промишлено помещение, където се предполага, че доскоро е бил отглеждан индийски коноп.   В едно от претърсените помещения е намерено и иззето голямо количество пари в евро.   На седемте обвинени за участие в престъпната група е наложено задържане до 72 часа. Предстои в Специализирания наказателен съд да бъде внесено искане за налагане на мярка за неотклонение „Задържане под стража за всеки от тях.", "date": "2019.08.01", "title": "Разбиха банда за разпространение на наркотици в три области"}
{"url": "http://epicenter.bg/article/Metodi-Lalov-e-podal-ostavka-ot-Sofiyskiya-rayonen-sad-/189558/3/0", "text": "Съдията от Софийския районен съд (СРС) Методи Лалов е депозирал оставка пред Съдийската колегия на Висшия съдебен съвет (ВСС). Това е станало в следобедните часове в четвъртък,   като се позовава на съдии от СРС.    В писмото си до кадровиците Лалов иска да бъде освободен от длъжност, считано от 2 септември т.г. Макар магистратите да трябва да са партийно неутрални, Лалов излага основно политически мотиви в оставката си.   Ходът с оставката на изявяващия се в множество медии магистрат е по-скоро опит за изпреварващи действия, с оглед очакваните решения на кадровия орган на съдебната власт през есента, по образуваните дисциплинарни производства срещу Лалов. По една от дисциплинарките срещу съдията, образувана преди две години, предложението е той да бъде дисциплинарно уволнен.    Не за първи път Методи Лалов прибягва да подобни изпреварващи ходове. В края на 2016 г., когато бе наясно, че Съдийската колегия на предишния състав на ВСС не възнамерява да го подкрепи за втори мандат начело на СРС, съдията мелодраматично подаде оставка, като събра пред сградата на Съвета служители от Софийския районен съд.    След като Лалов се раздели с председателския пост на най-големия съд в страната, той се отдаде на политиканстване и участия в мероприятия, организирани от свързани с подсъдимия беглец от правосъдието Цветан Василев.    Очакванията са Лалов да стартира кариера като адвокат, като успоредно се занимава и с политика.  ", "date": "2019.08.01", "title": "Методи Лалов е подал оставка от Софийския районен съд "}
{"url": "http://epicenter.bg/article/Plovdivski-pozharnikari-spasiha-dve-momchentsa-ot-vodite-na-r--Vacha/189559/3/0", "text": "Днес към 14.35 часа бил получен сигнал за деца, които си играели в коритото на река Въча, но заради бързо покачващото се ниво на водата, не можели да излязат оттам. Това съобщиха от пресцентъра на МВР, предаде Агенция \"Фокус\".   Веднага към мястото били насочени четири пожарни екипи и водолази. На място спасителите видели децата, обгърнали с ръце дънер в средата на коритото на реката и викащи за помощ. Силното течение на водите затруднявало работата на екипите, които не успели с въжета да достигнат до бедстващите. Спасителите не губили и минута, с помощта на лодка достигнали до децата и ги качили живи и невредими в нея.   Двете момченца, на видима възраст 5 и 8 години, са предадени на родителите.  ", "date": "2019.08.01", "title": "Пловдивски пожарникари спасиха две момченца от водите на р. Въча"}
{"url": "http://epicenter.bg/article/-------------/189541/2/0", "text": "Община Момчилград предприе допълнителни мерки за ограничаването на комарите. Заради обилните валежи от дъжд това лято популацията на кръвосмучещите е увеличена. Това е причината да се пръска освен в населените места и в района на водоемите, за да бъдат унищожени яйца и ларви на комари.   Предстои в Момчилград да бъде извършено трето за този сезон пръскане. Това съобщиха от пресцентъра на общината.    При благоприятни метеорологични условия площите в града ще бъдат третирани в понеделник /5 август/ след 21,30 часа.   Препаратът, с който се пръска, не представлява опасност за живота и здравето на хората и животните. Въпреки това препоръката към жителите на Момчилград е да не бъдат на открито в понеделник след 21 часа и да затворят прозорците на домовете си.", "date": "2019.08.01", "title": "Община Момчилград взе допълнителни мерки срещу комарите"}
{"url": "http://epicenter.bg/article/V-Skopie--Borisov-se-izvini--che-e-izpolzval-dumata--severnomakedontsi--/189545/2/0", "text": "Българският министър-председател Бойко Борисов се извини, че е използвал думата „северномакедонци“ по-рано, съобщава електронното издание “МКД“и цитирано от \"Фокус\". На съвместна пресконференция с колегата си Зоран Заев Борисов поясни, че става въпрос за неволна грешка.    „  Той е на посещение в Скопие, където са в ход церемониите по отбелязване на две години от подписването на Договора за добросъседство между двете страни.    Историческата личност на Гоце Делчев е мост между македонския и българския народ, каза от своя страна Зоран Заев.    „Радвам се на обществените инициативи за решаването на споровете между двете страни. Вече решихме противоречията за четири личности. Вярвам, че ще постигнем консенсус и за личността на Гоце Делчев. Днес приветствам комисиите от двете държави да постигнат консенсус и по този въпрос. Нека покажем и на Балканите, и на Европа, и на целия свят, че можем да решаваме различията си с диалог, общуване и търпение. Не случайно Република Северна Македония и България продължават да отдават почит на големия Делчев заедно“, обясни той.    Двете страни не спират да градят приятелството си и да поддържат добросъседските си отношения за благото на двата народа и на бъдещите поколения, обобщи Зоран Заев.  ", "date": "2019.08.01", "title": "Борисов в Скопие: Извинявайте, че ви нарекох „северномакедонци“! Беше моя грешка!"}
{"url": "http://epicenter.bg/article/Chobanov--Ima-tselenasocheno-deystvie-na-prokuraturata--s-koeto-iska-da-poluchi-dostap-do-nashite-danni/189546/2/0", "text": "  \"Смятам, че прокуратурата се опитва да пришие \"Биволъ\" към някакво дело, по което могат да поискат със СРС-та и с други методи да разберат по какви теми ние работим. ... Има целенасочено действие на прокуратурата, с което тя иска да ни злепостави и да получи достъп до нашите данни\".   Това каза пред БНР Атанас Чобанов - главен редактор на сайта \"Биволъ\", по повод европейската заповед за разследване, с която прокуратурата поиска от френските власти той да бъде разпитан във връзка за разследването за кибератката срещу Приходната агенция.   Чобанов обясни, че в момента е на почивка в Европа и заяви, че ще съдейства на френските власти, когато те се свържат с него. Той отрече да има каква и да връзка с разследваната заради кибератаката срещу Националната агенция за приходите \"ТАД Груп\".   \"Преди около две седмици получихме от анонимен чат информация, че сайтът на Комисията за защита на личните данни е пробит. Обърнахме се към тях, към Националния център за реакция при инциденти в киберсигурността. Те затвориха пробойната и даже публикуваха благодарствен адрес. Направихме проверки - на 14 хиляди души данните бяха неправомерно достъпни. Това е анонимен източник, за който аз не знам кой е\", обясни той в предаването \"12+4\".   По-късно Атанас Чобанов заяви пред БТВ: Не познавам Кристиян Бойков, не познавам никой от \"ТАД груп\", не съм общувал с такива лица. \"Общувал съм единствено по анонимен чат относно данни, които са изтекли от Комисията за защита на личните данни, за което имаме публикация, има и благодарствено писмо от КЗЛД\", уточни той. \"Това, което прокуратурата иска да прави, е евентуално да получи достъп чрез европейско разследване до нашите сървъри, до нашите данни, комуникации, за да разбере какви други разследвания ние водим, които властта не харесва и паралелно Сотир Цацаров да си отмъсти, да получи удовлетворение, така да се каже, с институционалната бухалка срещу \"Биволъ\" за това, че разкрихме неговите имоти, купени на половин цена, за които той още не е дал обяснение, за това, че свалихме половината правителство чрез \"Апартаментгейт\", с къщи за гости и другите разследвания, които продължават\", допълни Чобанов.  ", "date": "2019.08.01", "title": "Атанас Чобанов пред БНР: Прокуратурата иска да получи достъп до нашите данни"}
{"url": "http://epicenter.bg/article/50-balgarski-voennosluzheshti-uchastvat-v-mashtabnoto-uchenie--AGILE-SPIRIT---2019--v-Gruziya-/189548/2/0", "text": "Общо 50 български военнослужещи от състава на Сухопътните войски и Силите за специални операции участват в „AGILE SPIRIT – 2019“ - едно от най-мащабните учения, домакин на които е Грузия. Това съобщиха от пресцентъра на министерството на отбраната.    В учението участват над 3000 военнослужещи от общо 14 нации (Грузия, САЩ, Белгия, България, Великобритания, Гърция, Латвия, Литва, Норвегия, Полша, Румъния, Турция, Черна гора и Украйна). Многонационалното военно учение бе тържествено открито на 27 юли в района на Втора пехотна бригада от Западното оперативно командване на Сухопътните войски на Грузия в гр. Сенаки.    Учението продължава до 9 август 2019 г. Сред неговите основни цели са повишаване на оперативната съвместимост и усъвършенстване на оперативните способности на участващите сили по време на планирането и провеждането на операции в многонационална среда. То допринася и за поддържането на стабилна и сигурна среда в Черноморския регион.    „AGILE SPIRIT – 2019“ включва компютърно-подпомагано командно-щабно учение, което се провежда във войсковия район на Втора пехотна бригада в гр. Сенаки, и тактически учения, които се провеждат на полигони „Орфоло“ и „Вазиани“ в Грузия.    Ученията „AGILE SPIRIT“ се провеждат ежегодно от 2011 г. насам и са един от компонентите на сътрудничеството на Грузия със САЩ и НАТО. До 2015 година те са с изцяло грузинско-американско участие, но след това се включват военнослужещи от различни страни-членки на Алианса, включително и Република България, както и партньорски страни.  ", "date": "2019.08.01", "title": "50 български военнослужещи участват в мащабното учение „AGILE SPIRIT – 2019“ в Грузия "}
{"url": "http://epicenter.bg/article/Borisov-v-Doyran--Istoriyata-tryabva-da-se-pazi--vseki-pametnik-e-vazhen-/189550/2/0", "text": "Историята трябва да се пази. Всеки паметник е важен, за да могат хората да помнят историята. Това заяви министър-председателят Бойко Борисов в Дойран, където заедно с премиера на Република Северна Македония Зоран Заев откриха възстановения паметник на полковник Константин Каварналиев, съобщиха от Правителствената информационна служба.    Щастлив съм, че изпълнихме ангажимента си, с който почитаме един герой, отбеляза премиерът Борисов, изтъквайки подвига на нашия пълководец.    Каварналиев е истински герой, може да вдъхновява не само нашето поколение, добави българският премиер. Борисов благодари на премиера Заев и на кмета на Дойран.    Тук, на тези места, стотици българи са дали живота си, посочи още министър-председателят Бойко Борисов. Той добави, че се е проливала кръвта и на много други народи и се е водела война след война. Ние сме се били с кой ли не и сме най-бедни, сега искаме да пробваме с работа и дипломация, каза още премиерът Борисов.    Той изтъкна, че вече доста години живеем в мир и имаме редкия шанс да видим Република Северна Македония в НАТО и ЕС.  ", "date": "2019.08.01", "title": "Борисов в Дойран: Историята трябва да се пази, всеки паметник е важен (СНИМКИ, ВИДЕО)"}
{"url": "http://epicenter.bg/article/Politolozi--Proektat-na-Slavi-Trifonov-nyama-da-uchastva-na-mestnite-izbori-/189553/2/48", "text": "Слави Трифонов няма технологичното време да създаде организация, за да се яви на местните избори. Около това мнение се обединиха политолозите доц. Румяна Коларова и Георги Киряков в ефира на „Плюс-Минус. Коментарът след новините” по Нова тв.    „Не е новина, че Слави Трифонов даде началото на нов политически проект. Отдавна се очаква да се направи. Имаме вече няколко успешни опита за превръщане на един телевизионен проект в политически”, каза политологът доц. Румяна Коларова.    „На първо място трябва да се фокусираме върху заявката, че неговият проект ще бъде свързан с референдума. Все пак по темите на референдума има предприето политическо действие, така че това е заявка със задна дата. Вече знаем, че финансирането стана 1 лев. Освен, че е със задна дата, има една неяснота – къде ще се ситуира този проект, каква ще бъде платформата и какво ще бъде финансирането”, добави тя.    „Ясно е, че Слави Трифонов няма да се явява лично като политик. Там, където има персона, която води нов политически проект, винаги е по-важно тези, които се присъединяват. 100% нови играчи нямат шанс. Дори в най-светкавично създадените проекти има разпознаваеми лица”, подчерта Коларова.    Според нея Трифонов ще трябва да избере къде точно да позиционира проекта си идеологически.    „Ако реши да подкрепи Мая Манолова, това ще бъде ляв проект, което ще бъде за сметка на широката подкрепа, която има като шоумен. За него обаче по-важното е да даде нов живот на своя проект като шоумен. Мисля, че тази политическа заявка е само средство, както и досегашните му инициативи, за да поддържа публиката, която има”, добави тя.    Политологът Георги Киряков подчерта, че Слави Трифонов е помагал на много политически играчи през годините.    „Слави Трифонов ще „разтвори ветрилото до край” със сигурност. Той или няма да се позиционира никъде идеологически, или ще се позиционира навсякъде. Даже няма да бъде центристка партия. Второ важно нещо за него е, че ако не се яви той като лице – това ще бъде спънка пред бъдещия му политически проект”, каза още той.    „Парламентарните партии трябва да се притесняват, защото проектът на Трифонов може да вземе мястото им в НС. Такава партия например е ВОЛЯ”, подчерта Киряков.    „През референдума, той успя да направи „ядки” на много места в България. Хората, които му събираха подписите, могат да бъдат ядрата на партийните му структури в страната”, добави още политологът.  ", "date": "2019.08.01", "title": "Политолози: Проектът на Слави Трифонов няма да участва на местните избори (ВИДЕО)"}
{"url": "http://epicenter.bg/article/Obrazovatelniyat-pazar-prizna-otnovo-UniBIT-/189557/2/0", "text": "Университетът по библиотекознание и информационни технологии ще посрещне 70-годишнината от създаването на Държавния библиотекарски институт (създаден през 1950 г.) и 10-годишнината от преобразуването му като университет, за 70-ти пореден път с пълни учебни зали.   За поредна година УниБИТ успешно реализира пълния си прием на студенти в образователно-квалификационната степен „бакалавър“ във всичките направления и специалности.    Наред с класическите специалности като „Библиотекознание и библиография“, „Печатни комуникации“, „Информационни технологии“ интерес представляват и специалностите „Комуникации и информиране“, „Национална сигурност“, „Информационни ресурси на туризма“ и „Обществени политики и практики“. За някои от изброените специалности за едно място кандидатстват 23 кандидат-студента.   Фактите говорят сами, казва проф. Стоян Денчев – председател на Общото събрание на Университета и бивш дългогодишен Ректор:    И наистина – в момента на бюрото на Ректора на Университета проф. д.н. Ирена Петева има 357 молби на кандидат-студенти които чакат някой от приетите студенти да се откажат, за да заемат тяхните места.  ", "date": "2019.08.01", "title": " УниБИТ реализира 104% от приема на студенти за учебната 2019-2020 г."}
{"url": "http://epicenter.bg/article/Nad-800-mladezhi-ot-tsyala-Evropa-obsazhdat-v-Albena-badeshteto-na-ES/189563/2/0", "text": "В Албена започна най-голямото европейско младежко събитие. Обединението на младите в БСП е домакин на Летен лагер 2019-та под наслов „ Борим се срещу всяка социална несправедливост“.   Лагерът на младите европейски социалисти се провежда ежегодно през последните 30 години и за първи път България има честта да бъде домакин на най-мащабното международно европейско мероприятие. Над 800 участници от 30 европейски държави, сред които  Франция, Германия, Испания, Италия, Португалия и др. вече са в черноморския курорт.     Сред гостите в България са  младите лидери на Европа - неотдавна избрани социалисти водители и кметове. Главен фокус на лагера са темите, свързани с борбата с неравенствата във всички сфери на обществото и намирането на нови възможности за подобряване на стандарта на живот във всички европейски държави, създаването на връзка с младите хора, борба с нарастващата заплаха от измененията в климата и замърсяването на околната среда, социална кохезия и интеграцията на Западните Балкани.   За първи път на такова събитие ще бъде обсъждана темата за отношенията между Европейския съюз и Руската федерация.   През първия ден най-голям интерес предизвика представянето на новоизбрания евродепутат Цветелина Пенкова на тема “Как да привлечем младите към социалистическата идея”.  ", "date": "2019.08.01", "title": "Над 800 младежи от цяла Европа обсъждат в Албена бъдещето на ЕС"}
{"url": "http://epicenter.bg/article/Borisov--Radvam-se--che-dovarshihme-deloto-na-moite-golemi-priyateli-Krasi-Uzunov-i-Bozhidar-Dimitrov-/189565/2/0", "text": "\"Радвам се, че с възстановяването на паметника на полк. Константин Каварналиев днес, успяхме да довършим делото на моите големи проятели и родолюбци Краси Узунов и Божидар Димитров.\" Това написа във Фейсбук премиерът Бойко Борисов, който днес заедно с колегата си Зоран Заев откри възстановения паметник на българския герой в Дойран.    \"Те участваха активно години наред в работата по възстановяването на паметника. Сигурен съм, че днес, докато са ни гледали отгоре, как всички заедно се поклонихме пред паметника на знаменития полк. Каварналиев, са изпитали гордост, че сме довършили делото им благодарение на патриотизма и родолюбието, на които ни учеха\", написа още премиерът.    \"Щастлив съм, че изпълнихме ангажимента си, с който почитаме един герой, който може да вдъхновява. Тук на тези места стотици българи са дали живота си, проливала се е кръвта и на много други народи, водела се е война след война. Сега искаме да пробваме с работа и дипломация, за да продължим да живеем в мир\", пише Бойко Борисов.  ", "date": "2019.08.01", "title": "Борисов: Радвам се, че довършихме делото на моите големи приятели Краси Узунов и Божидар Димитров "}
{"url": "http://epicenter.bg/article/Pochina-bivshiyat-upravitel-na-BNB-Lyubomir-Filipov-/189568/2/0", "text": "Почина бившият управител на Българска народна банка Любомир Филипов,    Управителният съвет на БНБ поднася на семейството и близките му най-дълбоки съболезнования за тежката и непоправима загуба.    Роден на 14 юни 1945 г. в Берковица, Любомир Филипов завършва изчислителна математика и програмиране в Софийският университет. В периода 1967 - 1976 г. е на работа към Научния център към Държавния комитет за планиране. През 1973 г. специализира в Оксфорд, Великобритания.    През юли 1976 г. постъпва на работа в БНБ като съветник на председателя. През 1978 г. е назначен за генерален директор на кредитното планиране и член на УС на БНБ. В периода 1984-1989 г. е член на УС на Международната банка за икономическо сътрудничество (Москва).    От 1989 г., след специализация в Нюйоркската банка на Федералния резерв, е генерален директор на дирекция \"Банкови външноикономически отношения\" в БНБ.    През 1990 - 1991 г. е последователно началник на управления \"Банкови регулатори и анализи\" и \"Левови операции\".    От юли 1991 г. Любомир Филипов е член на УС на БНБ. През 1994 - 1996 г. е подуправител, а между 24 януари 1996 и 11 юни 1997 г. - управител на БНБ, припомнят от банката.   Като управител на БНБ г-н Любомир Филипов е един от стожерите на паричния съвет, които успяват да укрепят българския лев и да осигурят плащанията по външния дълг на страната. От 1997 г. работи в частна търговска банка, а от 2004 до 2012 г. отново е член на УС на Международната банка за икономическо сътрудничество.    Със своя професионализъм и отдаденост на банкерската професия г-н Филипов остави трайна и значима следа в Централната банка по време на мандата си от 1996 до 1997 г. и допринесе за утвърждаването ѝ като стабилна и ефективна институция. Неоценим е приносът му в справянето с предизвикателствата в политическия и икономическия живот през периода на неговото управление.  ", "date": "2019.08.01", "title": "Почина бившият управител на БНБ Любомир Филипов "}
