{"url": "http://epicenter.bg/article/Korneliya-Ninova--GERB-se-darzhat-politicheski-litsemerno--vkarvat-ni-v-praven-absurd-/193615/2/0", "text": "ГЕРБ се държат политически лицемерно, вкарват ни в правен абсурд и демонстрират морална нищета. Това каза лидерът на БСП Корнелия Нинова по време на дебатите по Наказателния кодекс на първо четене за отпадането на съкратеното съдебно производство при тежки умишлени престъпления, предаде репортер на Агенция „Фокус“.    „Благодаря на всички ви от всички парламентарни групи, които подкрепихте законопроекта на „БСП за България“. Показахме единомислие по един твърде важен и сложен въпрос. Призовавам ви по същия начин единодушно и без партийни окраски да отхвърлим предложения законопроект от Министерски съвет или г-н министър, правя второ предложение – оттеглете законопроекта. Аргументите ми за това, което предлагам. Нека да видим с какви мотиви е внесен законпроекта на МС официално писмено и изговорени устно. Първо, беше казано при внасяне на този законпроект, че го правите като алтернатива на законопроекта на БСП. По тази тема няма алтернатива. За зверски изнасилено и убито дете, единствената алтернатива е възмездие. Прав сте, г-н министър, нека да не внасяме в това политически и партийни пристрастия. Да гледаме обективно на ситуацията. Не разбирам защо всяко различно мнение схващате като политическа омраза. Не, просто имаме различно мнение и сега ще го чуете\", заяви Нинова.    \"Вторият аргумент, с който внасяте вашия законпроект, да не отпада съкратеното производство е, че ще бъде много скъп на бюджета и на съдебната система, защото по общия ред делото изисква експертизи, разходи и т.н. Какъв е изборът тук – пари или справедливост. Ние избираме второто. Вие мислите за парите. Дори и в тези случаи. Третият ви аргумент – бързина на процеса. Щели да се забавят делата, да изтече давностният срок и да бъдат прекратени без присъда. Само че бързината на процеса не зависи от съдиите. Зависи от тази зала. Зависи от това какви закони ще напишем. В какви срокове ще ги накараме да работят. Какви ще са давностните срокове. Не прехвърляйте отговорността на съда, тя е на законодателя“, допълни още Нинова.    Тя заяви, че БСП има вяра на съда, но те работят по законите, които в тази зала са приели.    „БСП е последователна в позицията си по този въпрос. Г-н Корнезов в 41-ото НС внася такова предложение за отпадане на съкратено произвоство, Янаки Стоилов - в следващо. Сега и ние го правим и нямаме никакви скрупули. Последователни и твърди сме – при тежки престъпления, при изнасилвания и убийства да няма съкратено производство и да не се намаляват присъди. Казвате да се съобразим с мненията на експертите. Добре, главна прокуратура отхвърли вашия закон, съдии, експерти се изказаха срещу него“, изтъкна още тя.    „Представям на вашето внимание национална подписка, която съдържа 15 882 подписа преди 1 седмица, вече са над 20 хил. Обръщам се към министър Кирилов и вие скъпи близки, на пострадали, да дойде тук и от трибуната да ви се извини. Не може да каже, че някой ви разкарва напред назад, за да просълзявате народни представителки. Обида към тези хора е да твърдите, че някой ги разкарва насила. Идете там, идете в Сотиря да видите за какво става дума и тогава ще ви питам дали вие няма да се разплачете“, добави още Нинова.    Според нея е създаден прецедент, с който се премахва съкратеното производство и закон, с който се премахва.    „Някой юрист да излезе и да ни обясни какъв казус е това. Това е правен абсурд“, допълни Нинова.  ", "date": "2019.09.25", "title": "Корнелия Нинова: ГЕРБ се държат политически лицемерно, вкарват ни в правен абсурд!"}
{"url": "http://epicenter.bg/article/Donchev--Osnovnata-ni-zadacha-e-da-maksimizirame-efekta-ot-vsyaka-investitsiya-s-evropeyski-sredstva/193639/2/0", "text": "„Основната ни задача е да максимизираме ефекта от всяка инвестиция с европейски средства. За целта трябва да полагаме системни усилия, за да облекчим всеки бенефициент и така парите да отключват възможности.“ Това заяви вицепремиерът Томислав Дончев при откриването на Третото заседание на Комитета за наблюдение на Споразумението за партньорство с Европейската комисия 2014-2020 г. и Годишна среща за проследяване изпълнението на програмите, съобщиха от Правителствената информационна служба.    Вицепремиерът Дончев отбеляза националния консенсус на политическо ниво за необходимостта от икономическа трансформация и ролята на държавата да подпомогне процеса като подчерта: „Влизаме в зряла фаза на изпълнение на настоящия програмен период и във финална фаза на програмиране на новия програмен период. Застъпването на двата периода е предизвикателство, но не е нещо ново за нас. Натрупаният опит дава своите ефекти – по-добри сме от преди, трудностите от изминалите години вече са рутина, но това не е достатъчно. Избираме да сме дръзки, да направим скок и да променим нещата по-глобално“.    Аурелио Сесилио, началник на отдел „България, Хърватска и Словения“ в Генерална дирекция „Регионална и селищна политика“ на ЕК, коментира напредъка в изпълнението на Споразумението за партньорство. Анализът показва, че подборът на проекти е в напреднала фаза и се наблюдава сериозен прогрес в сравнение с 2017 г.    За ЕК напредъкът по програмите показва, че България е около средното ниво на изпълнение.    „Настоящият момент е важен с оглед на подготовката ни за бъдещето. България е изправена пред много предизвикателства, но с подкрепата на ЕК ще успее да изготви ново Споразумение за партньорство и нови оперативни програми, които ще създадат предпоставки българите да се възползват в най-голяма степен от европейските средства през периода 2021-2027 г.“ допълни Аурелио Сесилио.  ", "date": "2019.09.25", "title": "Дончев: Основната ни задача е да максимизираме ефекта от всяка инвестиция с европейски средства"}
{"url": "http://epicenter.bg/article/Evrodeputatat-Ivo-Hristov-prizova-za-zashtita-na-evropeyskite-pchelari-/193641/2/0", "text": "Евродепутатът Иво Христов призова за защита на европейските пчелари    Пчеларите в Европейския съюз са поставени пред редица трудности, произтичащи от промяна в климата, ефекта от монокултурното земеделие, използването на различни препарати и др. За голяма част от пчеларите в моята страна, България, пчеларството е малък, но много важен допълнителен поминък. Това заяви Иво Христов, член на Групата на Прогресивния алианс на социалистите и демократите в Европейския парламент, по време на заседание на Комисията по земеделие и развитие на селските райони в ЕП, съобщиха от пресофиса на евродепутата. На заседанието бе обсъдено споразумението на свободна търговия между Европейския съюз и страните от южноамериканския търговски блок Меркосур (Аржентина, Бразилия, Парагвай, Уругвай).    По последна информация, в Европейския съюз за миналата година са произведени 230 000 тона мед. Търговският блок Меркосур произвежда близо 140 000 тона. От това количество, близо една трета – 45 000 т. – ще може да се пласира безмитно в Европа, ако споразумението влезе в сила.  „Стойността на меда от Меркосур обаче и сега е по-ниска от себестойността на меда, произвеждан в Европа“, отбеляза българският евродепутат.    „Какъв инструмент за защита на европейските пчелари предвижда Европейската комисия в случай на натиск от страна на Меркосур? Кога и как може да бъде задействан той и ако няма такъв, как предвижда ЕК да защити европейските пчелари?“, попита Иво Христов по време на заседанието на земеделската комисия.    В отговора си Джон Кларк, директор на отдел „Международни отношения“ към Главна дирекция „Земеделие и развитие на селските райони“ на Европейската комисия, посочи, че ЕК очаква с приемането на споразумението до 5-10 години южноамериканският мед да измести китайския в Европа, тъй като медът от Меркосур е с по-високо качество от китайския. Г-н Кларк уточни, че Европа не успява да произведе достатъчно мед, за да удовлетвори търсенето на вътрешния си пазар.    „Считам, че стратегията на ЕК е порочна и ощетява местните производители. Вместо стимули за сектора, чрез споразумения за безмитен внос от трети страни тя ще засили пазарния натиск и в средносрочен план ще доведе до криза в сектора и понижаване на качеството на продукта. Пчеларството е не само производство, но и ключов елемент за съхранението на природното равновесие и трябва да бъде защитено от безпощадната логика на пазара“, коментира българският евродепутат.    Аржентина годишно произвежда около 76 000 тона, Бразилия 42 000 тона, Уругвай 20 000 тона, Парагвай – близо 2 000 тона. В България годишното производство е между 10 и 11 000 тона, голяма част от които са за износ.", "date": "2019.09.25", "title": "Евродепутатът Иво Христов призова за защита на европейските пчелари "}
{"url": "http://epicenter.bg/article/Karayancheva--Ubedena-sam--che-Lyubomir-Levchev-zavinagi-shte-zhivee-chrez-dumite-i-stihovete--koito-ostavi/193646/2/0", "text": "Любомир Левчев завинаги ще живее чрез думите и стиховете, които ни остави, написа във Фейсбук председателят на Народното събрание Цвета Караянчева. Ето го и целия текст на публикацията на Караянчева: Днес ни напусна големият български поет и писател Любомир Левчев! Отиде си един творец, оставил трайна диря в нашия културен живот, носител на множество национални и международни литературни награди, автор с ценен принос в развитието на българската поезия и проза. Убедена съм, че Любомир Левчев завинаги ще живее чрез думите и стиховете, които ни остави! Поклон пред паметта му!. ", "date": "2019.09.25", "title": "Караянчева: Убедена съм, че Любомир Левчев завинаги ще живее чрез думите и стиховете, които остави"}
{"url": "http://epicenter.bg/article/Radev-razgovarya-s-kralitsata-na-Holandiya-v-ramkite-na-foruma-na-OON-v-Nyu-York/193648/2/0", "text": "Президентът Румен Радев е разговарял на четири очи с кралицата на Холандия Максима в рамките на форума на ООН, който се провежда в момента в Ню Йорк.    Началникът на кабинета на държавния глава Калоян Методиев разпространи снимка на двамата лидери в личния си профил във Фейсбук. Фотосът е знаков за развитието на приятелските отношения между двете страни.   Предстои Радев и Максима ще вземат участие в глобалния бизнес форум \"Блумбърг\" заедно с премиера на Бутан. Темата е несигурността в света днес.    Припомняме, че президентът Радев е на няколкодневна визита в САЩ, където взема участие в общия дебат на 74-тата сесия на Общото събрание на ООН в Ню Йорк. Кралица Максима от своя страна е специален представител на генералния секретар на ООН за програмата за финанси за развитие.  ", "date": "2019.09.25", "title": "Радев разговаря с кралицата на Холандия в рамките на форума на ООН в Ню Йорк"}
{"url": "http://epicenter.bg/article/Georgi-Gyokov--Predlagame-po-golemi-danachni-preferentsii-za-raboteshtite-roditeli/193649/2/0", "text": "„Целта на промените, които внесохме, е да се дадат по-големи данъчни преференции на работещите родители с деца, ненавършили 18 г. възраст. Това е мярка, изцяло насочена срещу демографската криза. С предложението си ние стимулираме работещите родители. Ако то бъде прието, родители с едно дете ще имат право на данъчна преференция до 600 лв. на година, тези с две деца – до 1200 лв., с три – до 1800 лв.“   Това заяви народният представител от ПГ на „БСП за България“ Георги Гьоков от парламентарната трибуна в дебатите по Закона за данъците върху доходите на физическите лица.   Той обясни, че тази преференция ще обхване работещите и осигуряващите се родители.   „Правим го, защото всички партии и политици говорим за страшната демографска катастрофа, която ни е сполетяла, но никой нищо не прави. Само БСП прави разумни предложения, но няма кой да ни чуе“, коментира още Гьоков. Той добави, че демографската катастрофа е факт от повече от тридесет години, а в най новата ни история няма действащи политики за преодоляване на тази надвиснала заплаха.  Георги Гьоков коментира още, че мотивите на левицата за предложението помощта за началото на учебната година за деца от семейства с ниски доходи да се разшири не само за 1 клас, както е сега, но и за деца от 2, 3 и 4 клас са свързани преди всичко със сериозната бедност и социалното разслоение на българското общество, които непрекъснато нарастват. „Хората, които получават доходи под необходимите за нормален живот спрямо средните български стандарти, достигнаха 71 %. България е сред страните в ЕС с най-голямо финансово разслоение на населението, което вместо да намалява, се увеличава. Делът на работещите бедни достига 10 %, а хората на минимална заплата са 470 хил. - 21% от наетите“, каза още народният представител. Той коментира още, че издръжката на живот в България става все по- трудна. „Близо 2/3 от разходите са за храна, отопление, транспорт, а всяко ново увеличение поставя пред сериозно изпитание значителна част от българските домакинства, независимо, че има някакъв ръст на доходите“, заключи Георги  Гьоков.        „Факт е, че българската нация е най-бързо изчезващата и нас трябва да ни е срам, че не предприемаме нищо. Българската нация изчезва без да има война или епидемия. От 2009 г. обаче вие продължавате да говорите едно и също нещо – няма нужда от преференции, а комплексен подход. Това е така, но какво направихте за 10 години.“   Това заяви зам.-председателят на ПГ на „БСП за България“ Драгомир Стойнев. Той попита управляващите какво са направили в сферата на образованието и здравеопазването, за да подпомогнат младите семейства. Стойнев каза още, че държави като Австрия, Белгия, Великобритания, Гърция, Естония, Ирландия, Италия, Испания, Литва, Полша, Словакия, Словения, Унгария, Чехия, Франция и много други имат подобни стимули в данъчните си системи. „1.66 лв. на месец е преференцията на дете в България, това е срамота. От нашето предложение ще се възползват работещите хора и трябва да го проумеем сега, защото след години ще бъде късно. Нека да започнем с тази мярка, за да тръгнем отнякъде и да застанем зад хората, които си плащат данъците, работят и живеят тук . Нека подкрепим младите семейства и децата на България“, коментира още Драгомир Стойнев.      „Всеки ден в залата на парламента говорим за демографския срив, но не се предприемат никакви действия“, заяви народният представител Надя Клисурска. Тя припомни, че България е лидер в световно мащаб по ниска раждаемост, висока смъртност застаряващо население. „Между 40 000 и 60 000 души годишно ще намалява населението на България през следващите 20 години, ако не настъпи рязка промяна в страната по отношение на стандарта на живот, прогнозира БАН“, каза още Клисурска. Тя заяви още, че България е единствената държава в света, която в продължение на 30 години не е излязла от списъка на държавите с висок отрицателен прираст. „Населението застарява, а средната продължителност на живота е най-ниска.Ние искаме да обърнем модела от стимулиране чрез социални помощи на стимулиране чрез данъчни преференции. Това ще окаже влияние върху 775 000 български семейства – младите, активни и работоспособни хора, които са избрали да живеят, работят и отглеждат децата си тук“, каза още Надя Клисурска.    „При всяко едно наше предложение за помощ на младите семейства, децата и преодоляване на демографската криза управляващите имат един мотив – само с финансови стимули проблемът не се решава. Трябват комплексни мерки и нашето предложение за данъчни преференции е първата стъпка“, обясни народният представител Виолета Желева. Тя коментира, че сривът в раждаемостта е най-вече сред младите, образовани и работещи хора. Желева каза още, че те не получават никаква държавна подкрепа, въпреки че отглеждат децата си тук. „Затова трябва да ги стимулираме чрез данъчни преференции. Към момента данъчната преференция за работещи родители с деца, ненавършили 18 години, е 20 лв. годишно или 1,66 лв. месечно. Ние предлагаме данъчната преференция да бъде по-значима – 50 лв. на месец за първо дете и 100 лв. за второ. Само с популизъм деца и родители не се хранят, нужни са и политики“, заключи Виолета Желева.  ", "date": "2019.09.25", "title": "Георги Гьоков: Предлагаме по-големи данъчни преференции за работещите родители"}
{"url": "http://epicenter.bg/article/Emil-Radev--Nuzhen-e-efektiven-evropeyski-mehanizam-za-konfiskatsiya-na-pechalbi-ot-prestapna-deynost/193651/2/0", "text": "Конфискацията на доходите от престъпления е ключова мярка за борба с организираната престъпност. Тъй като 99% от възможните печалби от престъпна дейност не се конфискуват и остават на разположение на престъпниците, ЕС се нуждае от ефективен инструмент за противодействие на общоевропейско ниво. Тази позиция българският евродепутат от ГЕРБ/ЕНП Емил Радев изрази пред свои колеги и представители на Европейската комисия в рамките на представянето на изготвения анализ относно неоснованите на присъда мерки за конфискация в ЕС. Изслушването се проведе в Комисията по граждански свободи, правосъдие и вътрешни работи на Европейския парламент, на която българският евродепутат е зам.-председател, съобщиха от пресцентъра на ГЕРБ.    Анализът на ЕК разглежда законодателството на всички държави-членки по отношение на мерките за конфискация, които не се базират на присъда. Документът представлява междинна стъпка за евентуално бъдещо хармонизиране на европейското законодателство в тази област.    Законовите рамки на държавите-членки относно конфискацията без присъда са претърпели значителни промени през последните години. Въпреки това, действителният процент на окончателно конфискувани пари все още е много нисък.    „В България прилагаме механизъм на конфискация без присъда на богатство с неясен произход и през последните години се постигат много добри резултати“, посочи Радев.    Според румънската депутатка Рамона Стругариу България е много добър пример за прилагане на конфискация, неоснована на присъда. Тя изрази надежда, че и Румъния ще приеме подобно законодателство.    Всички евродепутати, участващи в дискусията, подчертаха, че при тези процедури трябва да има гаранции за спазване на човешките права така, както са залегнали в Договорите на Европейския съюз, в Хартата за основните права на ЕС, а също и в Европейската конвенция по правата на човека.  ", "date": "2019.09.25", "title": "Емил Радев: Нужен е eфективен европейски механизъм за конфискация на печалби от престъпна дейност"}
{"url": "http://epicenter.bg/article/Rumen-Radev/193652/2/0", "text": "Президентът Румен Радев и съпругата му Десислава Радева присъстваха на прием, даден от президента на САЩ Доналд Тръмп и съпругата му Мелания Тръмп по случай 74-ата сесия на Общото събрание на ООН. Това съобщиха от прессекретариата на държавния глава.   Държавният глава е на няколкодневна визита в САЩ, където взема участие в общия дебат на 74-тата сесия на Общото събрание на ООН в Ню Йорк.    По-рано Румен Радев направи изказване на политическия форум на високо равнище, посветен на изпълнението на Целите на устойчивото развитие.   Според него устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск.  Постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие, подчерта президентът в изказването си.  Държавният глава разговаря и с президента на Глобалния бизнес форум Майкъл Блумбърг. Тази година форумът събира в Ню Йорк световни лидери, които обсъждат начините за преодоляване на икономическата нестабилност в света.    ", "date": "2019.09.25", "title": "Радев и съпругата му Десислава на прием на Доналд и Мелания Тръмп"}
{"url": "http://epicenter.bg/article/Nachalnikat-na-zatvora-v-Sofiya-iska-premestvane-na-Kuyovich-pri-po-strog-rezhim-/193599/3/0", "text": "Днес Софийски градски съд ще проведе заседание по искането от началника на затвора в София Будимир Куйович да бъде преместен от общежитие от открит тип, в такова от закрит тип. В съда има образувано и друго дело по жалба от Куйович, в която той обжалва заповед на началника на затвора, с която му е променен режимът от лек в общ.    БГНЕС припомня, че в края на август наркобосът Будимир Куйович беше задържан на магистрала “Тракия” да шофира с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене, но е бил в отпуск за добро поведение. Той беше заловен с фалшивия документ за управление на МПС при рутинна проверка на “Пътна полиция” на изхода на София.    В началото на септември изпълняващият длъжността началник на Софийския затвор Десислав Трайков беше освободен от длъжност след разпореждане на правосъдния министър Данаил Кирилов. Трайков подаде заявление за освобождаване от длъжност след последвалите персонални нападки срещу него по случая „Куйович” и заяви, че името му е незаслужено опетнено.    Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове. Докато течаха делата на Куйович, той успя да обвини тогавашния вътрешен министър Румен Петков, че е вземал пари от него. Петков подаде оставка като член на кабинета на Сергей Станишев. Заедно с него си тръгнаха главният секретар на ведомството ген. Илия Илиев и антимафиот номер едно по това време ген. Валентин Петров.    Преди да бъде осъден, соченият за човека на Сретен Йосич у нас имаше 10-годишна забрана за влизане в страната ни. Куйович обаче я наруши 14 пъти. Докато развиваше криминална дейност в България, той успя да се ожени и да се сдобие с дете.  ", "date": "2019.09.25", "title": "Началникът на затвора в София иска преместване на Куйович при по-строг режим "}
{"url": "http://epicenter.bg/article/Kristalina-Georgieva-shte-zastane-nachelo-na-MVF/193603/4/0", "text": "Кристалина Георгиева ще стане първият представител на страна с  нововозникваща пазарна икономика начело на финансовата институция, информира Ройтерс, цитирана от БТА.    Изпълнителният съвет на МВФ изслуша снощи Георгиева, която е единствен кандидат за поста, а днес се очаква да гласува кандидатурата й.  Гласуването е до-голяма степен протоколно. Георгиева, която е подкрепяна от френския президент Еманюел Макрон, миналия месец получи одобрението на останалите страни от ЕС, както и мълчалива поддръжка от САЩ.  Източник от МВФ посочи пред Ройтерс, че Георгиева е подготвена за този пост.    \"Тя убеди съвета, че е лидерът, от който институцията се нуждае и ще бъде силен защитник на мултилатералната система\", посочи източникът, пожелал анонимност.    Кристалина Георгиева ще е втората жена начело на МВФ след Кристин Лагард, която се оттегли на 12 септември. Георгиева има репутация на лидер, който е прям, защитава равнопоставеността на жените и се бори с климатичните промени. Новият директор ще ръководи кредитна институция с близо 1 трилион долара, но в сложен момент за световната икономика и търговия - основно заради търговската война между САЩ и Китай, ръста на протекционизма и оттеглянето на Вашингтон от редица установени международни структури.  \"Тя успя да сплоти разнородна група акционери. Това е силата й,\" отбелязва Скот Морис, старши научен сътрудник в Центъра да глобално развитие и бивш служител в американското финансово министерство. Морис предполага, че Георгиева вероятно ще следва модела на Кристин Лагард, която е действала не като представител на ЕС, а като защитник на интересите на институцията и на отделните държави.  ", "date": "2019.09.25", "title": "Кристалина Георгиева ще застане начело на МВФ"}
{"url": "http://epicenter.bg/article/Novi-litsa-redom-do-veteranite-v-listite-na-BSP-i-GERB-za-Sofiya/193624/11/0", "text": "Листите за общински съветници в София вече са ясни. Списъците с кандидати за Столичния общински съвет и на двете водещи партии ГЕРБ и БСП са основно обновени. При ГЕРБ това личи по-ясно, заради присъствието на популярни имена в челото, докато при социалистите по-напред са досегашните съветници.    За подреждането на ГЕРБ, казват, основна роля играе кметът на столицата и зам.-председател на партията Йорданка Фандъкова. Листата на БСП, напротив, е колективно дело на партията – тя е резултат от тайно гласуване на делегатите на столичната конференция на социалистите.    Какво обаче се крие зад двете листи, които очаквано ще фокусират най-голямо внимание от страна на избирателите?    ГЕРБ с прекъсване управлява България вече десет години, но София – без прекъсване през цялото това време. Няма как да не се натрупат напрежения в обществото, а и вътре в групата съветници. След вълната от критики, емблема на които стана ремонтът на централната ул. „Граф. Игнатиев“, кметът Йорданка Фандъкова трябваше да отговори. И като политик и зам.-председател на управляващата партия тя отговори чрез кадровия подбор на съветниците. Един кмет е нищо без мощно ядро в общинския съвет – такива са правилата.  И Фандъкова заложи на нови лица – но нови само за политиката. А иначе – доказани експерти в своята област, обществено одобрявани личности.  Както и на имена, чиято роля ще бъде да правят листата симпатична на обикновения гражданин и да разтварят ветрилото на подкрепа.    Затова в листата на ГЕРБ от 61 кандидати, колкото са членовете на Столичния общински съвет (СОС), 36 досега не са били съветници.    В палитрата на Фандъкова най-ярко блестят имената на известния инвазивен кардиолог проф. Иво Петров, на арх. Ивайло Петков, който е един от основателите на „Група Град“ и на проф. Асен Николов от „Майчин дом“. С включването на арх. Петков Фандъкова демонстрира чуваемост към критиките, защото групата често не пести негативните си оценки към градоустройствени решения на общината.  Прави впечатление включването в екипа на ГЕРБ на популярния директор на столичното 119-ото училище Диян Стаматов. Предложението към него дошло лично от Фандъкова. Стаматов е и бивш зам.- министър на образованието.  Журналистът от БГ радио – Симеон Колев, пък е от фигурите, от които ще се очаква да отворят палитрата към младата част от избирателите.   На челни места обаче са и хора като досегашния председател на столичния общински съвет Елен Герджиков – трети след Фандъкова и проф. Иво Петров. Веднага след Герджиков е Малина Едрева, знаково лице на „Московска“ 33. В листата са и млади, но вече наложили се експерти, като Христиан Петров, шеф на Центъра за градска мобилност (на 20-то място) и Владимир Данаилов, който ръководи Столичната общинска агенция за приватизация и инвестиции (38-ми в подреждането).    Прави впечатление, в листата не намериха място дългогодишните съветници и стари кадри на ГЕРБ Андрей Иванов, Орлин Алексиев и Орлин Иванов. Тримата се свързват с бившия втори човек в партията Цветан Цветанов, но и с много скандали. И с освобождаването им в ГЕРБ явно разчитат да покажат критично отношение. И Борисов, и Фандъкова са с ясното съзнание, че ако искат и този път да успеят, трябва не само да заложат на нови лица, но и да прочистят “къщичката си”. Затова и отстраняването на тримата мина безболезнено, тихо - в унисон с новите настроения в партията след махането на Цветанов.       Повечето скандали в столичната община – от този за чистотата на въздуха до прословутите „ремонти на ремонта“, започнаха от акции на червените общинари. Те дори настояваха с референдум да се определи къде да се изгаря РДФ-отпадъците и бяха категорично против това да става в ТЕЦ „София“ - почти в центъра на столицата, както планираше управлението на града. Червените общинари повдигнаха въпроса и за заплащането на шофьорите от градския транспорт и битката им се увенча с успех. „Шофоьорите в градския транспорт роби ли са?“, публично попита лидерът на БСП-София Калоян Паргов. И разпространи снимки от местата за отдих на водачите, онагледяващи ужасните им условия на труд.  Общинарите от БСП неколкократно настояваха и за стратегия за спасяване и оздравяване на столичната топлофикация.  Затова е логично при тайното гласуване партийният актив да е отчел тези акции на представителите си в СОС.    Листата на БСП я води Калоян Паргов, който бе определен за първа позиция с пълно мнозинство при тайния вот на червената конференция. На избираеми места са досегашните общинари Милка Христова, Иван Таков, Владимир Данев, Альоша Даков, Николай Николов. Седмият досегашен общински съветник - Борис Цветков, бе подреден от делегатите на червената конференция чак на 19-а позиция. Цветков обаче е и кандидат за кмет на един от столичните райони - „Искър“. В списъка са още двама от претендентите за кметски места в столичен район. Това са Николай Николов (девети в листата), кандидатът за “Красно село” и Иван Таков - за “Възраждане” (трети в подреждането). На челно място – четвърти, е Иван Пешев, управител на „Дума“.   В червената листа е знаковото за левицата лице Добромир Задгорски, макар и на 40-ото място.   В първата десятка в червената листа - на шесто място, е юристката Диана Тонова. Като кандидат за общински съветник тя е ново лице, но не е нова за политиката, нито за делата на столицата, тъй като бе областен управител на София - град в служебния кабинет на проф. Огнян Герджиков.    С тайно гласуване делегатите на столичната конференция определиха и местата за коалиционни партньори и гражданската квота - 11-о, 16-о, 21-о, 31-о, 40-о, 45-о, 50-о и 55-о.  Най-напред в този списък е представтелят на Комунистическата партия Иван Мечков, който е 11-ти.  Зам.-шефът на политически клуб “Тракия” Краснодар Беломорски е на 16-а позиция.    Сред известните имена в червения списък е психологът Христо Монов. Той е от гражданската квота и въпреки, че е 21-ви, има реален шанс да влезе на „Московска“ 33 с преференции.    За гласуването за общински съвет трябва да се знаят две неща – има преференции, както е и при вота за парламент, но няма „праг“, както е при националните избори. Затова всеки глас на общински вот е важен, защото общински съветник става всеки кандидат, който е получил гласове, равни на т.нар. квота – броят на действително подадените гласове, разделени на 61.    За пренареждане на листата в столицата след промените в изборните правила са необходими около 7000 гласа, но Монов е не просто популярно име, той е силна политическа фигура.                                                                                                                                                                  ", "date": "2019.09.25", "title": "Листите на ГЕРБ и на БСП за София - нови лица, редом до ветерани"}
{"url": "http://epicenter.bg/article/Kakvo-se-sluchva-kogato-si-zatvornik-i-za-teb-ne-lobira-BHK--/193640/11/33", "text": "Пет решения на 2-ри състав от Наказателно отделение на Софийския апелативен съд (САС), с председател съдия Калин Калпакчиев, все по искания за условно предсрочно освобождаване, взети през месеците май, юни и юли на 2019 г., показват нагледно пристрастното отношение на магистратите при пускането от затвора 6 години, 6 месеца и 25 дни по-рано на убиеца Джок Полфрийман.    Справката в деловодната система на съда показва, че и в петте случая съдиите отказват освобождаването на изтърпяващи наказанията си лишени от свобода, макар в голямата си част представените пред магистратите аргументи и доказателства да съвпадат с тези на австралиеца. Нещо повече - при нито един от петте казуса не става въпрос за осъдени за умишлено убийство, а за признати за виновни за престъпления, за които размерът на наказанията е в пъти по-нисък от 20-те години затвор за убиеца на студента Андрей Монов.    \"Правен свят\" вече показа конфликта на интереси на председателя на съдебния състав Калин Калпакчиев и на докладчика по искането на Полфрийман – Весислава Иванова, с оглед тяхната публична обвързаност с Българския Хелзински Комитет (БХК) – неправителствената организация, която от години работи за освобождаването на Полфрийман. Оказва се, че същите съдии проявяват изключителна строгост, когато се произнасят по искания на затворници за условно предсрочно освобождаване, които обаче не са ползвали услугите на БХК, т.е. не са разчитали на лобистка подкрепа пред съдебния състав от САС.    Водещи мотиви за предизвикалото обществен скандал решение за предсрочното освобождане на Джок Полфрийман бяха това, че той е изтърпял повече от половината от наказанието от 20 години лишаване от свобода, като се приспадне времето, в което е упражнявал труд, както и твърденията, че е осъзнал постъпката си и дори вече се е поправил. Като доказателство за последното съдиите приемат и мнението на председателя на БХК Красимир Кънев, който дори не е юрист, а философ по образование, като игнорират настояването на прокурора по делото Полфрийман да не бъде пускан предсрочно.        В края на юни месец по дело 727/2019, докладвано от съдия Весислава Иванова, съдебният състав с председател Калин Калпакчиев и трети член – Виолета Магдалинчева, отказва условното предсрочно освобождаване на осъден на 3 години затвор и изтърпял вече над 1 година и 8 месеца за участие във въоръжена организирана престъпна група. Според съдиите лишеният от свобода не е представил достатъчно доказателства, че се е поправил, а и понеже дълго време е престоял в затворническата болница, не изпълнявал плана на присъдата си. Имало и все още висок риск от проява на рецидив. Макар да говорим за различни казуси и личностни характеристи, видно е, че съдиите намират за основателно лишеният от свобода да остане още една година и два месеца в затвора, докато в случая с Пофлрийман не намират за проблемно, че го освобождават цели шест години и половина по-рано.    Идентичен казус. Месец по-рано, по дело 579/2019 съдебният състав отказва предсрочна свобода и на друг затворник, който има две присъди – едната за две години и три месеца, а втората – пет месеца лишаване от свобода. И макар затворникът да е изтърпял вече над 1 година и близо 6 месеца от първата си присъда, наличието на втората, макар и от едва пет месеца, е един от мотивите за строгост на съдебния състав. Излиза, че пет месеца в случая имат много по-голямо значение за магистратите, ако става въпрос за поредния анонимен рецидивист, но не и шест години и половина, ако става въпрос за чуждестранен затворник, ползващ се със защитата на БХК.        Отново в края на юни месец – по дело 685/2019, докладвано лично от Калин Калпакчиев, съдебният състав отказва предсрочното освобождаване на затворник на когото му остава да изтърпи още 3 месеца и 27 дни от присъда в размер на 1 година и 9 месеца. Макар да е изтърпял 4/5 от наказанието, негативна оценка от ръководството на Софийския затвор за лишения от свобода, каквато същото ръководство бе дало и спрямо Джок Полфрийман, служи за мотивиране на отказа.    По друго дело – 698/2019, докладвано отново от Калпакчиев, следва отново отказ. Този път става въпрос за лишен от свобода с присъда от 7 години, от която му остават по-малко от 2 години и 3 месеца. Подобно на Полфрийман и този затворник е проявявал положително отношение към труда, но оценката, която затворническото ръководство му дава е негативна. Това мотивира Калпакчиев да откаже предсрочното освобождаване. Седем страници аргументи срещу искането на Полфрийман за предсрочното му пускане, обяви, че е представило ръководството в оставка на Софийския затвор, но очевидно субективната преценка на съда ги е оценила като недостатъчни.    Петият пример е от дело 637/2019 и се отнася до искане на осъден на 5 години за причиняване на смърт по непредпазливост на две лица (при катастрофа). На затворника му остават още 1 година, 4 месеца и 18 дни от присъдата, работи, но поправителният процес при него не е довършен. Следва отказ от условно предсрочно освобождаване.    Разбира се, че преценката на съда по всеки от изброените казуси е индивидуална и сравняването им с решението по искането на Полфрийман не следва да се абсолютизира. Съдебната практика обаче е много показателна и е нагледно доказателство за наличието на двоен стандарт, проявен от съдебния състав с председател Калин Калпакчиев, спрямо казуса с австралиеца.    Точно това прави решението за предсрочното освобождаване на убиеца с цели 6 години, 6 месеца и 25 дни по-рано не само скандално, но и разкриващо в най-пълна степен тежките зависимости в съдебната система като цяло, което води след себе си и до закономерната липса на доверие у обществото към правосъдието.  ", "date": "2019.09.25", "title": "Какво се случва когато си затворник и за теб не лобира БХК? "}
{"url": "http://epicenter.bg/article/Boris-Dzhonsan--Nyakoi-britanski-polititsi-iskat-Brekzit-kato-machenieto-na-Prometey/193579/7/0", "text": "Британският премиер Борис Джонсън във вторник заяви, че ако се реализират желанията на някои британски политици, Брекзит ще бъде безкраен процес, като мъчението на Прометей от гръцката митология, предава Reuters, цитирана от \"Фокус\". Според легендата, главният бог на древните гърци Зевс наказал Прометей за това, че откраднал огъня от боговете и го дал на хората. Гръмовержецът го изпратил на планински връх, където орел изяждал неговия черен дроб, който пораствал пак, само, за да се нахрани хищната птица отново и отново. „Това продължило вечно, нещо като усещането от Брекзит в Обединеното кралство, ако се реализира това, което искат някои законодатели“, заяви Джонсън на ежегодната среща на световните лидери в ООН. Повече от три години, след като Великобритания гласува на референдум за излизане от Европейския съюз, страната продължава да търси начин да реализира волята на гражданите на фона на яростната съпротива срещу излизането от Съюза в парламента. Джонсън уверява, че Обединеното кралство при всички положения ще напусне ЕС на последната крайна дата – 31 октомври.  ", "date": "2019.09.25", "title": "Борис Джонсън: Някои британски политици искат Брекзит като мъчението на Прометей"}
{"url": "http://epicenter.bg/article/Priyatel-na-zaginaliya-boksyor--Trenyorat-go-pita-dali-iska-da-mu-bie-inzhektsiya-v-dupeto/193584/8/0", "text": "Всички знаехме, че Борис Станчов играе със самоличността на братовчед си Исус. Неговият мениджър също го знаеше. Реално хората плащат повече пари на тези, които губят. Това сподели пред камерата на БНТ приятел на загиналия по време на мач български боксьор в Албания.    ,,Бях в стаята, когато треньорът влезе при нас и попита Борис дали иска да му бие една инжекция в дупето, за да придобие повече агресия на ринга, но Борис тогава отказа, като му отвърна, че може да се справи и без стимуланти. После чух треньорът да му казва ''Айде, бе, женчо'' и му изсипа една ампула в шишето с вода и Борис я изпи'', разкри неговият приятел.  ", "date": "2019.09.25", "title": "Приятел на загиналия боксьор: Треньорът го пита дали иска да му бие инжекция в дупето"}
{"url": "http://epicenter.bg/article/Beloslava-Hinova-defilira-za-Emporio-Armani-i-Dolce-Gabbana/193570/10/0", "text": "Моделите на модна агенция „Ивет Фешън“ Белослава Хинова и София Маджарова покориха модната столица Милано по време на традиционните дефилета от Седмица на модата.   Белослава, която преди две седмици навърши 17-години, бе един от моделите, избрани да представят колекциите пролет/лято 2020 на световните брандове Sportmax, Emporio Armani и Dolce&Gabbana. На кастингите за ревютата тя се състезава с повече от 400 момичета от цял свят.   За Sportmax Бел дефилира в спортен ансамбъл в сиво, за ревюто на Emporio Armani тя бе облечена в сребриста рокля с пайети, съчетана с масивно колие, обеци и гривни на всяка китка, както и от малка черна чанта и отворени черни сандали. Италианското модно дуо Dolce&Gabbana нарече последната си колекция „Сицилианска джунгла“, а родната красавица мина по котешката пътека с шикозно черно палто от букле и къси копринени чорапи.   От първи ред шоуто бе наблюдавано от италианската кино икона Моника Белучи, актрисата София Вергара и кмета на Милано Джузепе Сала.   Топ моделът на „Ивет Фешън“ София Маджарова също се разписа със запомнящо се участие по време на Миланската седмица на модата. Тя дефилира на ревюто на един от най-знаменитите дизайнери на нашето време - Мартин Марджела и неговия бранд Maison Margiela. София се разходи по подиума и с дрехите на нашумялата италианска марка Drome.   22-годишната манекенка с нейната уникална красота и ярка индивидуалност успя за кратко време да впечатли най-престижните модни агенции от Париж, Лондон и Барселона. Тя дебютира на Седмица на модата в Лондон.   Снимала е за Adidas и за английското издание на списание Grazia. Висока е 178 см. с оригинално лице и открояващи я татуировки по ръцете. София вече е дефилирала за седмиците на модата в Лондон, Париж и Милано. Работи за модните брандове Iceberg, Roberto Cavalli, Helmut Lang и други.   През месец декември „Ивет Фешън“ ще отбележи своят 25-годишен юбилей на специално събитие, на което традиционно ще бъде представен и календара на модната агенция.", "date": "2019.09.25", "title": "Белослава Хинова дефилира за Emporio Armani и Dolce&Gabbana"}
{"url": "http://epicenter.bg/article/Plasido-Domingo-spira-vsichki-svoi-uchastiya-v-Metropolitan-opera/193598/10/100", "text": "Испанският тенор Пласидо Доминго, обвинен от няколко жени в сексуален тормоз, се е съгласил да отмени всичките свои бъдещи участия в представления на нюйоркската Метрополитан опера.     Днес той трябваше да пее на тази сцена в \"Макбет\" на Верди, но ден преди това заяви, че е поискал да се оттегли и молбата му е била удовлетворена, съобщиха осведомителните агенции. В съобщението на операта се казва, че между нея и певеца е било постигнато споразумение, че той ще се откаже от всички свои ангажименти и че решението влиза в сила незабавно.   Певецът заявява, че не е съгласен с твърденията по негов адрес, но заради създалата се атмосфера на обвинения без доказателства и за да не пречи на колегите си, е решил да се откаже от спектаклите в Метрополитан. Вместо него днес партията на Макбет ще изпълнява сърбинът Желко Лукич.   Източник: Дир.бг", "date": "2019.09.25", "title": "Пласидо Доминго спира всички свои участия в Метрополитан опера"}
{"url": "http://epicenter.bg/article/Ivanka-Tramp-privleche-vsichki-pogledi-na-sreshtata-na-OON--poyavi-se-s-vpita-riza-i-bez-sutien--Snimki-/193600/10/84", "text": "Миналата седмица най-голямата дъщеря на президента на САЩ - Иванка Тръмп, зарадва своите почитатели, появявайки се с различни ефектни тоалети. Най-атрактивната ѝ визия бе на сватбата на дизайнерката Миша Нану, която се състоя в Рим.    За събитието наследницата на държавния глава на Америка беше изключително стилна в ефирна рокля с цвят шампанско, която имаше V-образно деколте и беше прибрана в талията със златист колан.    Впечатление направи факта, че блондинката е решила да промени вида си и е скъсила дължината на косата си. Последователите ѝ в социалните мрежи се изказаха изключително ласкаво по въпроса, като не спряха да коментират колко ѝ подхожда новата прическа.    Но дори по-голям фурор предизвика присъствието ѝ на Общото събрание на ООН, провело се в Ню Йорк, където тя пристигна за речта на баща си.    Тогава облеклото на президентската дъщеря напълно разбуни духовете в интернет пространството, карайки всички да вперят поглед в... бюста ѝ. Потребителите в мрежата обсъждаха надълго дали тя е забравила да сложи сутиен или го е направила умишлено, понеже зърната ѝ съвсем ясно се очертаваха върху тънката синя риза, която носеше.    И докато някои я критикуваха за избора на тоалет, други възхваляваха модното ѝ решение, което бе завършено от бяла пола с висока талия и принт на жълти рози с марката \"Prada\" и чифт черни лачени обувки на висок ток.   Източник: Дир.бг", "date": "2019.09.25", "title": "Иванка Тръмп привлече всички погледи на срещата на ООН, появи се с впита риза и без сутиен (Снимки)"}
{"url": "http://epicenter.bg/article/Megan-premetna-shal-kato-Dayana-za-poseshtenieto-na-nay-golyamata-dzhamiya-v-Keyp-Taun--Snimki-/193601/10/100", "text": "Херцогинята на Съсекс Меган последва стъпките на принцеса Даяна, придружавайки съпруга си принц Хари в първата и най-стара джамия в Южна Африка. \r\n \r\n За да отбележат Деня на наследството - официален празник в Южна Африка, по време на който нацията празнува своята култура и традиции, Меган и Хари посетиха джамията Бо-Каап в Кейп Таун.   38-годишната херцогиня облече маслиненозелена дълга рокля и покри косата си с шал. Кралските наблюдатели не пропуснаха да напомнят, че принцеса Даяна носи шал по време на визитата си в джамията Бадшахи в Пакистан през 1991 г. На следващата година в Египет, тя отново слага шал, когато влиза в джамията Ал-Азхар в Кайро.   По време на визитата си, която имаше за цел да покаже диалога между религиите, кралската двойка се срещна с християнски свещеници, равини и мюсюлмански лидери.   По-късно, за прием в резиденцията британския върховен представител, Меган облече раирана рокля Martin Grant. Тя допълни визията с черни порцеланови обеци от южноафриканската бижутерка Nina Bosch. По-рано носеше този ансамбъл през 2018 г. на тура на семейството в Австралия.   Източник: Дир.бг", "date": "2019.09.25", "title": "Меган преметна шал като Даяна за посещението на най-голямата джамия в Кейп Таун (Снимки)"}
{"url": "http://epicenter.bg/article/Bebeto-na-Megan-i-Hari-napravi-debyuta-si-v-Afrika--Snimki-/193623/10/99", "text": "Бебето на херцога и херцогинята на Съсекс –  , направи своя публичен дебют по време на кралското им посещение в Африка. Четиримесечният сладур се присъедини към , които се  във фондацията му в Кейптаун.   , облечен в светлосиньо гащеризонче,  . Появата му бе документирана и разпространена чрез официалната кралска страница в Инстаграм. Херцогът и херцогинята на Съсекс пристигнаха в Африка на 23 септември и ще останат там 10 дни.   Източник: Дарикнюз", "date": "2019.09.25", "title": "Бебето на Меган и Хари направи дебюта си в Африка (Снимки)"}
{"url": "http://epicenter.bg/article/Melaniya-Tramp-stilna-i-seksi-v-Nyu-York/193645/10/84", "text": "Първата дама на САЩ Мелания Тръмп отново показа стил по време на посещението си в Ню Йорк.    Първо тя се разходи из фондовата борса в компанията на нейния президент Стейси Кънингам - първата жена ръководител на фондовия оператор в 226-годишната му история.   Причината Мелания Тръмп да присъстава на събитието е желанието й да популяризира инициативата си за борба с тормоза „Бъди най-добрата”. Тя се срещна и с ученици от Международното училище на ООН.   По-късно Мелания придружи съпруга си и по време на негово изявление пред медиите в рамките на Общото събрание на ООН.", "date": "2019.09.25", "title": "Мелания Тръмп показа стил и сексапил в Ню Йорк"}
{"url": "http://epicenter.bg/article/Desislava-Radeva-zastana-redom-do-Melaniya-Tramp/193653/10/84", "text": "  За традиционната семейна снимка в централата на ООН българската президентша   е заложила на светлосиня рокля с протоколна дължина няколко пръста под коляното и широк червен колан около кръста. Впечатление прави съчетанието между цвета на пояса и обувките й, решени в лила - т.н. \"китайска\" комбинация, свързваща двете съвсем леко различаващи се гами.    V-образното деколте на модела и впитата му кройка подчертават формите на Радева, подчертавайки елегантното й излъчване.   Нейната колежка от Америка пък остава вярна на черното, което избира за поредна година при т.н. \"семейни\" снимки в ООН. изглежда изискано, облечена в широк гащеризон на Ралф Лорън, ушит специално за повода. Цялостната си визия словенката е допълнила с чифт островърхи обувки на висок ток на любимата си марка.      , които изглеждаха по сходен начин - V-образно деколте, дължина под коляното и впита кройка в талията. ", "date": "2019.09.25", "title": "Десислава Радева застана редом до Мелания Тръмп за \"семейната\" снимка в ООН (Галерия)"}
{"url": "http://epicenter.bg/article/Isus-Velichkov--Trenyorat-dade-400-evro-na-roditelite-na-Boris/193585/8/0", "text": "21-годишният български боксьор, който колабира на ринга, е приел ампула с неизвестна течност два часа преди мача. Това разкрил пред БТВ съотборник на починалия Борис Станчов.    Исус Величков, който е втори братовчед на починалия боксьор, призна че е разбрал за това разкритие. \"Не ми е казвал да е взимал медикаменти\", каза той.    Ден преди да почине Борис бил в Сливница и му казал, че ще му трябва неговата лична карта. „Няма проблем, треньорът ми знае. Ако се случи нещо, той ще представи истинските ми данни“, казал Борис преди фаталния мач. „Мениджъра знаеше за всичко. Сега лъже, за да не му отнемат лиценза“, допуска Исус.    „Преди да замине, треньорът дал 400 евро и паспортите на родителите“, каза още роднината на починалия Борис. „Не знаех, че участва в професионални мачове“, каза още Исус. ", "date": "2019.09.25", "title": "Исус Величков: Треньорът даде 400 евро на родителите на Борис"}
{"url": "http://epicenter.bg/article/Balgariya-otstapi-s-oshte-dve-mesta-v-svetovnata-ranglista-na-FIFA-/193631/8/0", "text": "Националният отбор на България отстъпи с още две места в ранглистата на ФИФА за септември, предава \"Фокус\". Възпитаниците на Красимир Балъков, които през месеца допуснаха две поражения - с 0:4 от Англия в европейска квалификация и с 1:3 от Ирландия в контрола, вече заемат 62-ата позиция.    Лидер остава Белгия, следвана от световния шампион Франция, която изпревари Бразилия. Англия е четвърта.    От другите съперници на България в евроквалификациите най-напред е Чехия на 44-ото място, а след това е Черна гора, която е 59-та. Косово пък бележи рекорден прогрес в историята си на 119-ата позиция.  ", "date": "2019.09.25", "title": "България отстъпи с още две места в световната ранглиста на ФИФА "}
{"url": "http://epicenter.bg/article/Krasen-Kralev--Razsledva-se-i-meditsinsko-litse-za-smartta-na-boksyora-Boris-Stanchev/193657/8/0", "text": "До края на седмицата очаквам да имаме повече информация от полицията по безпрецедентния случай със загиналия български боксьор Борис Станчев, който участва на състезание под чуждо име. Това заяви спортният министър Красен Кралев пред депутати от парламентарната комисия по въпросите на децата, младежта и спорта, предаде БГНЕС.  Министърът заяви пред депутатите, че заради скандалния случай ще бъде отнет лицензът на мениджъра на загиналия боксьор.    Кралев информира, че се работи по различни версии, сред които и че са открити пакети виагра в якето на спортиста. Тепърва разследващите ще проучват дали мениджърът е давал забранени медикаменти.    Непрекъснат контакт по случая се води между спортно министерство и Българския професионален боксов съюз.    Спортният министър съобщи още, че се разследва дали има и замесено медицинско лице, както и кой се е явявал на предварителните медицински прегледи преди самото състезание в Албания.    Станчев получи фатален удар по време на мач в категория „перо” в град Шкодра. Стана ясно, че той е имал забрана да се състезава и поради това е участвал с фалшива самоличност под името на своя втори братовчед Исус Величков. Заради това спортният министър настоя да се подведе под наказателна отговорност и самият Величков.    От Боксовия съюз заявиха, че не са знаели за подменената самоличност на Станчев.", "date": "2019.09.25", "title": "Красен Кралев: Разследва се и медицинско лице за смъртта на боксьора Борис Станчев"}
{"url": "http://epicenter.bg/article/Bashtata-na-ubitiya-ot-Polfriyman-student--Sadiya-Kalpakchiev-e-s-tezhki-zavisimosti/193594/2/0", "text": "Най-много ме боли, че български съдии разрушиха усещането за справедливост, това е стълб на държавността. Ако няма чувство за справедливост, държавата ни се е разпаднала. Вярвам, че това няма да се случи, но тези хора нямат моралните качества да са там. Това заяви бащата на убития през 2007 г. Андрей Монов - Христо Монов.    В петък убиецът на 20-годишния студент Джок Полфрийман беше освободен предсрочно. Семейството на жертвата му внесе жалба в прокуратурата срещу предсрочното освобождаване на убиеца на сина им.  По думите на бащата на Андрей Христо Монов пускането на осъдения за убийството Полфрийман е нарушение на закона от страна на съдиите Калин Калапкчиев и Велислава Иванова. \r\n   \r\n \"Най-абсурдното е, че тези двамата работят в българския съд. От това по-абсурдно няма. Те не вземат мнението на официална българска институция, каквато е затворническата организация, а мнението на някакъв си Хелзински комитет\", посочи Монов.  \"Става дума за тежки зависимости, не просто за липса на морал\", коментира Монов пред  .  Според Монов БХК подкрепя Полфрийман, защото им е платено, за да го направят.  \"Познавам председателя на БХК от 42 години, служили сме заедно. Този човек не прави нищо, ако не му бъде платено\", заяви Монов.    Майката на Андрей внесе жалба за възобновяване на делото.  Христо Монов заяви, че се надява убиецът на сина му да бъде върнат в затвора. Той допълни, че иска да стане ясно как Полфрийман е убедил съда да бъде освободен от затвора.  Според бащата на убития студент затворът не е мястото, където човек се поправя, но е необходим, за да се гарантира на невинните, че престъпниците са далеч от нас.  \"По този начин държавата ни пази да не станем жертви. Няма убиец, който да се е поправил. Просто няма\", отсече Монов.  Той допълни, че семейството не е получило кръвнина от Джок Полфрийман.   Надявам се, че друг състав на българския съд няма да се съобрази с решението за освобождаване на Полфрийман, и затова ще искам възобновяване на делото. При внасянето на жалбата с искане за възобновяване на делото, съдът е длъжен да върне Полфрийман в затвора отново и по този начин да се спре определението за освобождаването му\", уточни Монов. \r\n \r\n \r\n \r\n Думите му са, защото в първия работен ден след празниците, Полфрийман може да се сдобие с паспорт и да бъде окончателно освободен. След като го пуснаха от затвора, той бе настанен временно в центъра за чужденци в Бусманци, поради липса на редовни документи за самоличност.    “Българският хелзинкски комитет е платил таксите за регистрация на сдруженията на Полфрийман – смятате ли, че това е от самарянска мотивация?”, допълни Монов и допълни: “Търсете парите, те ще разкажат всичко”.   \"Всичко, което Полфрийман е правил в затвора, е написано и направено от БХК\", възмути се Монов. Той каза още, че това е практика на председателя на Красимир Кънев, който по този начин се издържа.   “Социопатите не се поправят. Например, Американската психиатрична организация казва, че когато социопат-убиец се върне на свобода, той задължително ще извърши ново убийство. Преди да убие Андрей, Полфрийман е наръгал други две момчета отново по Нова година, но е бил непълнолетен и затова има чисто съдебно минало”, съобщи още Монов.   \"Изненадан съм, че освобождаването е извършено толкова предсрочно – в практиката обикновено това се извършва в последните 1-2 години от присъдата, но цели 8 години е нечувана съдебна практика. Тайничко го освободиха, мръсниците така действат – заседанието е било в понеделник, а е оповестено в четвъртък – чакали са да дойдат екипи на австралийската телевизия, за да снимат”, допълни Монов.   “Когато задържаха Полфрийман, пред съда той поиска да бъде пуснат, за да си оправи прическата; той и до момента не е признал, че е убил; този човек няма съвест и съм сигурен, че ще убие пак”, твърди Монов.   \"На 26.09. от 18.00 ч. на пл. \"България\" ще има национален митинг, на който хиляди граждани ще излязат на протест срещу безумията в държавата\", завърши Монов.   Още днес обаче \"Атака\" организира протест пред Съдебната палата с искане за оставката на съдия Калин Калпакчиев и поправки в закона, които да не позволяват подобно предсрочно пускане на свобода на осъден за убийство.    Също днес от ВМРО ще внесат във Висшият съдебен съвет искане за дисциплинарно производство срещу съдия Калпакчиев.     Полфрийман може да се сдобие с паспорт. След като го пуснаха от затвора, той бе настанен временно в центъра за чужденци в Бусманци, поради липса на редовни документи за самоличност.   ", "date": "2019.09.25", "title": "Бащата на убития от Полфрийман студент: Съдия Калпакчиев е с тежки зависимости,търсете парите на БХК"}
{"url": "http://epicenter.bg/article/Deputatite-prieha-na-parvo-chetene-otpadaneto-na-sakratenoto-sadebno-sledstvie-pri-tezhki-prestapleniya/193596/2/0", "text": "Парламентът прие на първо четене промени в Наказателно-процесуалния кодекс за отпадане на съкратеното съдебно следствие при тежки престъпления.    Депутатите одобриха три идентични законопроекта за изменение на НПК, внесени от \"БСП за България\", \"Обединени патриоти\" и \"Воля\". Промените предвиждат съкратеното съдебно следствие, което води до намаляване на присъдата, да не се прилага при умишлено причиняване на смърт или тежка телесна повреда.    В залата присъства и министърът на правосъдието Данаил Кирилов.    \"Хората искат бързо наказване на виновника и затова предлагаме въвеждане на диференцираната процедура по съкратеното съдебно следствие. ПГ на ГЕРБ ще подкрепи промените, защото ние дължим това на нашето общество\", заяви депутатът от ПГ на ГЕРБ и председател на Правната комисия Анна Александрова от трибуната на Народното събрание.  ", "date": "2019.09.25", "title": "Депутатите приеха на първо четене отпадането на съкратеното съдебно следствие при тежки престъпления"}
{"url": "http://epicenter.bg/article/Borisov-v-Yuzhna-Koreya--Prodalzhavame-pregovorite-s--quot-Folksvagen-quot--ima-interes-i-ot--quot-Hyunday-quot---VIDEO-/193605/2/0", "text": "“Продължаваме преговорите с \"Фолксваген\", но и “Хюндай” проявява сериозен интерес към предложението за построяване на завод у нас. България е прекрасна дестинация с много добри възможности и качество”. Това заяви премиерът Бойко Борисов пред журналисти след визитата си в Центъра за научноизследователска и развойна дейност на „Hyundai Motor Group“, който се намира в гр. Хуасонг. Там премиерът бе посрещнат с огромен надпис \"Добре дошъл в нашия център, министър-председател Борисов\", изписан на латиница.    \"Както \"Фолксваген\", така и всички останали компании имат бордове на директорите и никак не е добре, дори е знак за лошо възпитание да се изтъкваш, както правят определени политици у нас\", коментира премиерът, запазвайки дискретно мълчание за процеса на преговорите  с “Хюндай” и с другите компании, с които представители на икономическото министерство са в активен диалог.   Както   писа вчера предложението за построяване у нас на завод за производство на батерии за електромобили вече е влязло в Борда на директорите на една от най-големите южнокорейски компании. Според икономическия министър Емил Караниколов България има големи шансове да се пребори за тази инвестиция, която се равнява на повече от 1,5 млрд щ.д.  С “ Хюндай” също започват разговори за стратегическо партньорство, уточни Караниколов. \"Ние дойдохме, дадохме си нашите оферти, ако накрая се харесаме, ще си стиснем ръцете. Ние и сега правим доста неща за \"Хюндай\". Те много добре познават България и интересът им е голям. Над 250 завода имат във всякакви области и \"Дел\", и \"Хюндай\", обясни той.    \"Не само в машиностроението, в туризма, в спа-туризма, с минералните води сме интересни за тях. Трябваше да покажем, че продължаваме да имаме интерес. Днес целият завод за иновации на “Хюндай“, който посетихме,  беше украсен с български знамена, имаше огромен надпис с обяснение кого чакат и всичките им полицейски коли бяха окачени с българско знаме. Така че да бъдем търпеливи, да не коментираме много и нещата ще станат\", коментира премиерът интереса на Южна Корея за инвестиции в България.   \"Специално в сферата на туризма има сериозна средна класа в Южна Корея, която в момента ходи в Хърватия, това са около 1 милион туристи. В тази сфера трябва да се намери директна авиолиния до България, но в този момент няма да излезе сметката. Така или иначе трябваше да се представим и да покажем, че имаме интерес за подобряване на стокооборотите. Те растат. Аз мисля, че това е изпълнено и към днешна дата“, каза още Борисов. Той допълни, че военният министър Красимир Каракачанов също провежда важни срещи, като отношенията се развиват на високо ниво.    \"Ще поискаме помощ, защото това са големи частни компании. Могат да ни презентират и да ни помогнат, като ни представят по най-добрия начин\", заяви премиерът.   От думите му стана ясно, че страната ни се надява и на инвестиции за суперкомпютри, акумулатори и батерии. Премиерът заяви още, че е изненадан колко добре са били запознати с България южнокрейците. „Интересът им е голям“, посочи още Борисов.  На въпрос как ще коментира решението на Апелативния съд за освобождаването на Джок Полфрийман, Борисов отговори лаконично: \"Какво да коментирам, всичко е ясно\".  ", "date": "2019.09.25", "title": "Борисов: В Сеул обсъждат предложението за изграждане на завод за батерии за електромобили у нас"}
{"url": "http://epicenter.bg/article/Borisov-s-Deveti-dan-po-taekuondo-ot-Seul/193588/2/0", "text": "Българският-министър председател Бойко Борисов получи диплом и почетния Девети Дан по таекуондо по време на посещението си в Международната спортна академия по таекуондо в Сеул. Много малко хора в света удостоявани с това отличие, което си дава при изключителни заслуги на държавни глави и монарси. Сред тях носители досега на престижния приз са президентът на Русия Владимир Путин, кралят на Белгия Филип и др.   За целта премиерът трябваше да счупи дъска, с което той се справи успешно. Той облече и традиционната дреха за таекуондо догок.     „Принципите на таекуондо са интересни - да не се плашиш от силния, но да уважаваш слабия. Да си снизходителен към другите, да си критичен към себе си. Да направиш една крачка назад пред противника, за да му дадеш още малко шанс да обмисли, уменията да се използват за мир“, изтъкна министър-председателят Бойко Борисов. Той отбеляза още, че това е идеология, която е изключително важна за съвременния свят – и за политиците включително. „Но най-вече да не се страхуваш от нищо“, добави българският премиер след удостояването с почетния девети дан по таекуондо.    Борисов благодари за високата чест и се обърна към младите хора в Южна Корея: „В България също имаме много добри състезатели и треньори“. Той посочи още, че принципите на таекундото са особено важни, особено за младите хора.    България и Корея споделят една обща съдба по отношение на таекуондото и в тази област отношенията ни са изключително близки и добри, заяви премиерът при посещението си в световната академия. Това е официалната организация, която управлява таекуондото и е основана от правителството на Република Корея през 1972 г. Организацията е и под надзора на министерството на културата, спорта и туризма.    \"Благодаря за поканата, за домакинството. До 90-те години, докато беше режимът в България, то беше забранено. ние тренирахме нелегално, Нашият боен клуб беше маскиран като танцов състав. после вече, като дойде демокрацията, по-младите се развиваха. Вие направихте геройство, самият аз не съм вярвал, че таекуондото ще стане олимпийски спорт, но вие се преборихте\", каза още премиерът.  За радост сега много млади хора в Бъглария тренират, медали имаме, отбеляза министър-председателят.    Таекуондото за първи път става олимпийски спорт на лятната олимпиада в Сидни през 2000 г., като за първи път е бил демонстрационен спорт на олимпийските игри в Сеул през 1988 г.    Днес таекуондото е световно бойно изкуство в 203 страни и се практикува от 80 млн. души. По време на световното по таекуондо през 2017 г. България за първи път печели медал – бронз за Владимир Далаклиев в категория до 68 кг.  ", "date": "2019.09.25", "title": "Борисов с Девети дан по таекуондо: Използвай силата за мир, винаги давай още един шанс на противника"}
{"url": "http://epicenter.bg/article/OIK-otkaza-da-registrira-za-uchastie-v-mestnite-izbori-Desislava-Ivancheva/193610/2/0", "text": "Десислава Иванчева няма да участва в кметската надпревара. Общинската избирателна комисия в София отказа да регистрира документите ѝ за участие в местните избори.   Отказът за регистрация е постановен, тъй като документите на Десислава Иванчева са били подадени в 17.07 часа, а крайният срок е бил в 17 часа.    Кандидатурата на Иванчева за кмет на София бе издигната от Християндемократическата партия на България.    \"След 17 часа на 24 септември в ОИК-СО няма постъпили други предложения за регистрация на кандидатски листи, освен от ПП \"Християндемократическа партия на България\", поради което комисията счита, че не следва да толерира неспазването на преклузивните срокове по Изборния кодекс, както и че всички участници в изборния процес следва да бъдат равнопоставени и третирани еднакво\", се казва в решението на Общинската избирателна комисия.    От там допълват, че част от документите не са били структурирани в EXCEL, каквото е изискването.    Решението на ОИК не е окончателно. То подлежи на оспорване в тридневен срок пред Централната избирателна комисия.", "date": "2019.09.25", "title": "ОИК отказа да регистрира за участие в местните избори Десислава Иванчева"}
{"url": "http://epicenter.bg/article/Tsipov--Izvarshitelite-na-tezhki-prestaplenie-tryabva-da-poluchavat-zasluzheno-nakazanie/193612/2/0", "text": "Обществото очаква от нас да вземем важно законодателно решение, с което извършителите на тежки престъпления да получават заслужено наказание. Това каза народният представител от ПГ на ГЕРБ Красимир Ципов по време на дебатите по Наказателния кодекс на първо четене, предаде Агенция „Фокус“.   Според него прекомерното ограничаване на съкратеното съдебното следствие ще ни върне години назад, когато са се прекратявали такива дела поради изтекла давност и дейците не са получавали своето заслужени възмездие.   “Изключително е важна темата, която дискутираме и не само заради обществения отзвук, и не само заради желанието на близките на жертвите и пострадалите от тези тежки престъпления. Днес трябва да вземем важни решения. С какво се различава подходът на вносителя на току-що приетите законопроекти и законопроекта за промени в НК, който разглеждаме сега. Обществото очаква от нас да вземем важно законодателно решение в посока извършителите на подобни тежки престъпления да получат заслужено наказание. Това наказание, уважаеми народни представители, трябва да изпълни по същество очакванията на тези хора, които са пострадали, които са близки на пострадали от такива тежки престъпления.   Подходът, който се предлага със законопроекта за промени в Наказателния кодекс е именно такъв. Той трябва да отговори на тези очаквания. Деецът на такова тежко престъпление да получи своето заслужено наказание. Този институт на съкратеното съдебно следствие, когато се появи, едни от мотивите за промените му тогава през 2009 г. бяха свързани с това, че се получаваха присъди под определения минимум“, допълни Ципов. ", "date": "2019.09.25", "title": "Ципов: Извършителите на тежки престъпления трябва да получават заслужено наказание"}
{"url": "http://epicenter.bg/article/-Kirilov--S-predlozheniyata-si-v-Nakazatelniya-kodeks-GERB-ne-tragnahme-da-se-sastezavame-s-populizma/193616/2/0", "text": "С предложенията си в Наказателния кодекс ГЕРБ не тръгнахме да се състезаваме с популизма и да разкарваме жертви на престъпления тук и там. Това каза министърът на правосъдието Данаил Кирилов по време на дебатите по Наказателния кодекс на първо четене, предаде Агенция „Фокус“.   \"Уважаеми народни представители, не исках да влизам във взаимоотношение въпрос-отговор, но г-н Зарков беше твърде настоятелен в тази посока и целенасочено се стреми да повтори дебата от Правна комисия, който като един предварителен дебат на първо четене, ми се струва, че да, беше ориентировъчен, беше емоционален, но не смятам, че е бил конструктивен и в полза на правото. Ако търсим ефективно правно решение, трябва да премахнем политическото състезание и политическата страст. Няма смисъл от това.   Затова ние от ГЕРБ не тръгнахме да се състезаваме с популизма. Не тръгнахме да разкарваме жертви на престъпления, тук и там, за да се просълзяват народни представителки или да бъркаме в сърцето на потресените хора. Тръгнахме да търсим правно решение. При положение, че има три еднакви законпроекта. Също помислете парламентарно-процесуално как ще ги обедините. Те са еднакви и как ще изглежда общия доклад за тези три законопроекта. Ние опитахме, защото този дебат не се води от днес. Той се води от повече от 10 години. Опитахме да дадем правната алтернатива. Няма да кажа правно-техническото решение, но ще кажа правната алтернатива в наказателно-правния контекст.   Вие добре знае, но го премълчавате в изказванията си двукратно, но е важно и хората да го разберат. Решението, което сте предложили и което да, беше прието преди три или 13 минути, което беше подкрепено, то касае процесуалната норма в НПК. Ние дадохме няма да казвам алтернативното, но другото правно решение. Това, което касае материално-правната разпоредба и относима към определяне на наказанието.   Съдът извършва сложна дейност, той съобразява множество обстоятелства, които е установил в рамките на процеса и в рамките на доказването пред него. Съдът преценява и определя наказанието. Тук всъщност, ако трябва да сравняваме двата законопроекта, големият дебат би следвало да бъде в този момент, в който ви го спести колегата Зарков, е продължаваме ли да се доверяваме на съда в работата му по определяне на наказанието\", изтъкна още министърът.   По думите му този дебат тече и по друг случай с кръвна жертва на техен другар. Министърът отчете, че обществото се пита дали този състав е прав и дали правилно постъпва.\"Всичко това са важни въпроси и не бихме могли да ги решим, ако ги елементаризираме. Затова искат задълбочен дебат\", добави още Кирилов.   Корнелия Нинова не е разбрала какво дебатираме - виждат се последиците от съкратеният дебат, а не от съкратеното производство,  каза министърът на правосъдието пред журналисти.   На въпрос как ще бъде решен въпросът на второ четене за съкратеното съдебно следствие, Кирилов заяви, че това ще се реши чрез дебат.   \"Не смятам да коментирам обвинениятан а Корнелия Нинова. Тя дори не е разбрала за какво дебатираме. Виждам, че внимателно си водеше бележки. Ние не сме на комсомолско заседание. Този дебат трябва да е сериозен. Вижда се какви са последиците от съкратения дебат, а не от съкратеното производство\", допълни още Кирилов.   На въпрос защо е излязъл от зала, докато говори лидерът на БСП, Кирилов обясни, че е свободен човек и има право да присъства или не на заседанието.\"Същината на нашето предложение е, че искаме да допълним отговорността на съда точно с тази преценка. С преценката дали в конкретния случай следва да се приложат положителните за обвиняемия последици от едно съкратено съдебно следствие\", допълни още министърът.  ", "date": "2019.09.25", "title": "Кирилов: С предложенията на ГЕРБ за съкратеното производство търсим правно решение, а не популизъм"}
{"url": "http://epicenter.bg/article/Nova-naredba-predvizhda-smyana-na-trudovite-knizhki-/193617/2/0", "text": "Изцяло нова Наредба за трудовите книжки и трудовия стаж публикува за обществено обсъждане министерството на труда и социалната политика.    Техническите параметри на новия образец на документа са: формат 12 на 17 сантиметра, обем от 32 страници, цвят на корицата бордо - на външните страници и бял на вътрешните. С новата наредба се променят и някои графи – например въвежда се вписване на код по националния класификатор на професиите и на категорията труд.     Регламентира се изрично изискване да се поставя щемпел при прекратяване на трудовото правоотношение, като в него ще има данни за датата на постъпване на работа, на напускане, основанието за прекратяване на трудовото правоотношение и продължителността на трудовия стаж.    Проектът предвижда новите книжки да започнат да се издават от 1 юни 2020 г. Първи новите образци ще получат хората, които за първи път започват работа и тези, които са загубили старата си книжка. Следващите, които ще сменят документа, който удостоверява обстоятелствата за трудовата им дейност, ще са тези, които изчерпят страниците на старата си книжка. За всички останали новата наредба предвижда след изтичането на 5 години от влизането на наредбата в сила да се прекратява вписването на данни в старите книжки. Старите книжки ще се приключват след 01.06.2025г. и ще се издават нови като продължение.    „В резултат на прилагането на предложената Наредба за трудовата книжка и трудовия стаж се очаква, чрез осигуряването на достатъчна, обективна и надеждна информация, свързана с трудовата дейност на работника или служителя, да се минимизират рисковете при ползване на трудови и осигурителни права. Освен това ясната и пълна нормативна регламентация ще осигури правна сигурност за работодателите от една страна, а от друга – ще намали административната тежест при изпълнение на задълженията им, произтичащи от нормативната уредба“, посочват от министерството.  ", "date": "2019.09.25", "title": "Нова наредба предвижда смяна на трудовите книжки "}
{"url": "http://epicenter.bg/article/Plamen-Nunev-i-Dimitar-Lazarov-uchastvaha-v-sreshta-na-Grupata-za-parlamentaren-kontrol-na-Evropol/193619/2/0", "text": "Председателят на Комисията по вътрешна сигурност и обществен ред Пламен Нунев и председателят на Комисията за контрол над службите за сигурност Димитър Лазаров участваха в петата среща на Групата за съвместен парламентарен контрол на Европол, която се проведе в Европейския парламент в Брюксел. Това съобщиха от пресцентъра на ГЕРБ.    В двудневното заседание се включиха и Катрин де Бол – изпълнителен директор на Европол, Андрей Линта – председател на Управителния съвет на Европол, както и министърът на вътрешните работи на Финландия Мария Охисало. Част от българската делегация бе и народният представител Филип Попов.  ", "date": "2019.09.25", "title": "Пламен Нунев и Димитър Лазаров участваха в среща на Групата за парламентарен контрол на Европол"}
{"url": "http://epicenter.bg/article/Otide-si-Lyubomir-Levche/193621/2/0", "text": "    Роден е на 29 април 1935 г. в Троян. Завършва гимназия в София и висше образование в Софийския университет ''Климент Охридски'', специалност ''Библиография и библиотекознание'' към Философско-историческия факултет.   Първата му книга ''Звездите са мои'' е издадена през 1957 г., а общо 58 негови книги са преведени в 36 страни. Автор на три романа и на сценарии за филмите ''Мълчаливите пътеки'', ''Гибелта на Александър Велики'' и ''Сладко и горчиво''.   Работи в Радио София и вестник \"Литературен фронт\". От 1972 до 1975 г. е заместник-председател на НС на ОФ. По-късно е първи заместник-председател на Комитета за култура. Председател на Съюза на българските писатели от 1979 до 1988 г. Носител е на най-висшето държавно отличие в Народна република България за приноси в областта на науката, изкуствата и културата – Димитровска награда за 1972 г.   Доктор Хонорис Кауза на УниБИТ и на Бургаския свободен университет; Фелоу на Йейлския университет (САЩ). Действителен член на Европейската академия за изкуство, наука и култура – Париж. Основател на Европейската академия за поезия – Люксембург. Член на Международната къща на поезията – Брюксел, и на Международния литературен фонд – Москва.  Почетен гражданин е на Смолян и София.       Всичко, освен смъртта е рисунка –  казваше един велик физик.  Но какво значи „всичко” –  не казваше,  защото беше вече полудял.  Всеки нормален човек,  когато се напие – пее.  А аз  в такива случаи  започвам да рисувам,  да драскам  знаци, образи, загадки  върху салфетки,  върху покривки,  върху ръката си,  върху проклетото Всичко.  Сякаш татуирам  душата на дивак преди двубой...  Ахелой!  Ах, Ахелой!  Така ли са звучали  античните напеви?  Откъм пристанището вият  разгонени сирени –  полудевойки, полуриби, полуптици.  Откъм опасните райони –  линейки,  пожарни,  полиция...  Не се научих да им различавам гласовете.  А бурята се научи...  да се укрива в блясък на зеници,  да ме примамва в нежното невежество,  да сипва в питието ми затишие,  след което  да избухва,  да разбива сърцето ми  в остри  скали. И  да ме изхвърля отново,  отново,  отново на Новия Остров.    Елизион!  О, Елизион!  Какво си?  Сън?  Стон?  Или рисунка върху океан?  Ето ме.  Лежа на глобалния бряг.  Повръщам солена стихия.  Изгарям от треска.  И чувам гласа на мама,  която ми чете  „Удивителните  приключения на Робинзон Крузо –  Морякът от Йорк”.  Колко ясно долита звукът  от отвъд!  И ти ли ме чуваш така?  Корабът на нашето предишно заблуждение  би трябвало да е разбит.  Защо се вижда още,  възседнал рифа,  вързан за седлото,  подобно мъртвия Ел Сид?  Ако не бяхме се уплашили,  ако не бяхме озверели всеки срещу всеки,  ако не бяхме скочили от борда,  може би щяхме още  да се люлеем над вълните.    Сега ще плувам сам до този призрак,  за да спася въже,  платно,  сухар...  Дано намеря брадвата моряшка,  барута, Библията и фенера...  Не! По-добре фенерът  да ме намери –  старият циник,  опушен, но кристален  морион.  Иля,  нали кристалите били  килии за пленено време?  Ще мога ли с такава  въздишка да си светя?  Да си направя календар,  за да се моля  в неделя и в безкрая.  Да си започна дом. Но  не мисля да подреждам този свят.  Пол,  ти предупреждаваше за двете  смъртни опасности –  безредието и реда.  И докато не вярвахме на думите,  какво се сбъдна?    Бял облак с образа на конник беше спрял  над Рупите.  Сляпата ясновидка  вещаеше:  - Пази се!  Парите сменят своето место.  Не стой на пътя им!  Пази се!  Тази промяна  проверяваше и още проверява  отключването и заключването на нещата.  Налучква тя световния секрет  от рro до anti.  Нали сърцето на всемира  пулсирало в два такта?  Нали не съществувал трети път?  А вярващият кораб бе разбит  от третата вълна,  би казал Алвин...  Но мълчи.  Тогава  в най-самотната от всички тишини  се чува:  - Престани да плуваш до потъналия кораб  и престани да търсиш тези  сподавени неща.  Океанът на нищото вече отнесе  контекста.  Вече не се забелязва  дори  мачтата на мечтата.  Може би Призракът  някога пак ще изплува от дъното.  Само че ти няма вече да бъдеш свидетел...    - А ти какво си? –  питам аз. –  Вътрешен глас?  Или машина за въпроси?  - Аз съм паякът Аз.  Нямам нищо против  да ме наричаш Вътрешния паяк.  (Щом в главата ти влизат такива мухи,  значи може да имаш и паяк.)  Но ако искаш да узнаеш  моето истинско име,  аз съм Творецът.  Аз изтъках този нежен и лепкав всемир,  който безмилостно те обхваща...  Така ли?  О, така ли!  Представям си световното задръстване  от лъскави автоилюзии.  Движението е блокирано.  Само бензинов смог се вие.  Защо ме е помилвала  човешката стихия?  Какъв е смисълът?  В какъв кумир се крие?  - Бъди каквото искаш –  велик шизофреник,  знак,  паяк,  Бог...  Но тук,  на незавършения Остров,  където няма даже ехо,  където  няма кой друг –  ти ще отекваш.  Ти ще ме повтаряш.  Ти ще ме обезобразяваш.  Ти ще ми бъдеш  единственото Ти.    Морският бриз люлее  говорещото паяче.  Говорещо на мен  или на вятъра.  Това е все едно, защото  трима самотници,  събрани  не правят нищо повече от тройна самота.  Как се наричаше това тризвездие,  родено от бързата кучка? –  Сляпата вяра.  Ослепителната красота.  И мъдростта на Омир...  Какъв триъгълник любовен!  - Приятелю!  О, Приятелю!  Защо се криеш  в удобната неразбираемост на стиховете?  Днес силата, която формулира  света, не е религията,  нито политиката.  Светци купуват и продават  народни гласове – vox dei.  Човекът, който беше висшата потребност,  днес е самодоволен потребител.  Приспособява се към себе си.  Клонира се.  Погубва своето природно основание.  И еволюцията свършва  в количествения абсурд.  Смъртта е снесла свойте ядрени яйца.  И мътни обстоятелства ги мътят.  Часовниците бият, но без вяра.  И календарът вече не е вечен.    Дошли сме от небето  и в небето ще се върнем –  казва душата. –  Това е входът и това е изходът.  Но костите и мускулите, и сърцето  казват друго:  Колко изконно, колко свято е  да ходиш бос по топлата земя!  В старинна италианска вила  срещнах последната Утопия.  Беше спокойна и уверена,  че ще ни донесе след пет  или най-много седем  години формулата на човешкото  безсмъртие.  Добре! –  усмихва се Омар. –  А после?  - А Островът? Новият Остров! –  възбужда се  блаженият Томас. –  намерихте ли го поне  в сибирския архипелаг?    Може би!  О, може би!  Над Кучешките острови  вулканът Тейде  може би  е спомен от потъналата Атлантида.  Вулканът  може би ще ни научи  да мислим не хоризонтално,  а вертикално –  като изкачване по стръмен склон  през зоните на едновременни сезони.  Над летни, огнени и сини папагали  есента е тиха  като признанията на Росалес  за гибелта на Федерико.  А там, горе –  на едновременния връх,  сред сняг и черна вулканична пепел –  там зее кратерът и зрее краят.  Там над реалността се е надвесил  Андре  и онанира.    Откъм пристанището вият  разгонени сирени –  зловещи дъщери на Ахелой.  И както винаги –  те ще ме търсят,  аз ще ги намеря.  Защото ми се пие гибелно.  Гребците вече са запушили  ушите си със восък  като амфори.  Рисува ми се хоризонт.  Но те не чуват.  И кой ще ме завърже  за счупената мачта на мечтата?  И кой ще ме развърже  след това?  Любов,  само ти можеш.  Останалото знае.  А ти можеш.  На колко брегове самотен те сънувах  като спасителна рисунка?  В колко Итаки съм се припознавал  и пак съм продължавал,  стиснал зъби,  за да не кажа:  Стига! Уморих се!  Омръзна ми да съществувам.  Защото  ти не си измислица.  Защото  не ми се иска да изчезна,  преди да съм благодарил  на всяка тайнствена извивка  на шията и на бедрата,  на всяка тръпка  и дори на всяка сянка,  от която си възникнала.  Да ти благодаря  с целувките, които се отдават,  а не с целувките, които те отнемат.  Да ти благодаря,  защото ти си Островът  и тайната, и смисълът, и всичко.  Ти си единственото нещо, за което  аз бих се съгласил да не изчезвам.  Аз бих сe съгласил...  Аз бих...  ***             ***      ", "date": "2019.09.25", "title": "Отиде си Любомир Левчев"}
{"url": "http://epicenter.bg/article/-BSP-za-Balgariya--shte-se-yavi-na-mestnite-izbori-s-nomer-56--Pargov--Izteglihme-kralsko-chislo-/193625/2/0", "text": "„5-6 областни града е добра предпоставка за нашият номер. Не е важен номерът, важна е политиката, която правим и следваме.” Така зам.-председателят на ПГ на \"БСП за България\" Христо Проданов коментира изтегления от ЦИК номер 56, с който левицата ще се яви на местните избори.     По думите на Калоян Паргов изтегленото число е кралско и означава последователност. „Така че вървим последователно към победа в минимум 5-6 областни града”, каза председателят на ГС на БСП Калоян Паргов.  ", "date": "2019.09.25", "title": "„БСП за България” ще се яви на местните избори с номер 56. Паргов: Изтеглихме кралско число!"}
{"url": "http://epicenter.bg/article/Korneliya-Ninova--Mezhdu-parite-i-spravedlivostta-GERB-izbra-parite-/193627/2/0", "text": "Между парите и справедливостта ГЕРБ избра парите, заяви от парламентарната трибуна лидерът на БСП Корнелия Нинова. Думите й се отнасяха до позицията на управляващите по промените в Наказателния кодекс.    ", "date": "2019.09.25", "title": "Корнелия Нинова: Между парите и справедливостта ГЕРБ избра парите!"}
{"url": "http://epicenter.bg/article/Lyubomir-Levchev-pri-premierata-na--quot-Samosan-quot--orez-2017-g--Strahuvam-se-ot-bezpatitsata-na-sveta-/193629/2/0", "text": "Страхувам се не от безпътицата на отделния човек - той винаги ще намери правия път - . Това заяви поетът       \"   Макар и трудно подвижен, Левчев се интересува живо от света около него.\" , разказва бавно и тихо Левчев. Очилата, чашата с вода, лекарствата са на масичката до него. Проходилката, която се превърна във вечния му спътник в последните години, е опората, без която не може. И въреки това, когато посреща и изпраща гости, Левчев винаги става прав.   Притеснен е от света, в който рухнаха моралните устои, от света, в който \" \", от света в който \"   Това е страхът му от липсата на морална издръжливост, от унищожителната власт на всекидневието, страх от всеобщата лудост на \"човечеството, което върви към своето самоунищожение\".  , се интересува живо от залязването на вестниците, от липсата на сериозна преса. Пита ме защо умират изданията, а аз отворям новото му томче и там като че ли намирам отговора:  \"   (Калипсо)      , а в стихосбирката намирам и някакво примирение: \" : \"     И ме помоли да го посещавам винаги, когато душата ми се бунтува.   П.П. Днес Левчев тръгна по своя Път на Безсмъртието. Велик в своето творчество той остава приятел с Вечността.", "date": "2019.09.25", "title": "Любомир Левчев през 2017 г.: Страхувам се от безпътицата на света!"}
{"url": "http://epicenter.bg/article/Iliyana-Yotova-vrachi-pochetni-plaketi-na-stoletnitsi-veterani-ot-voynite/193632/2/0", "text": "Почетни плакети за заслуги връчи вицепрезидентът Илияна Йотова на столетниците ветерани от войните поручик Диньо Георгиев и капитан Недьо Лазаров. Това съобщиха от прессекретариата на държавния глава.   В Стара Загора вицепрезидентът се срещна с Областния съвет на Съюза на ветераните от войните на България и Съюза на офицерите и сержантите от запаса и резерва. „Благодаря ви, че служите на България. Вие – хората, отдали целия си живот на родината, сте нашият пример за родолюбие. Вие доказвате, че морал, чест и достойнство, отговорност и обич към България са изконни човешки ценности, а не са само красиви думи, които пълнят лозунгите и речите на политиците.“ С тези думи Илияна Йотова приветства присъстващите.    „Благодарение на всички вас нашето поколение гради бъдещето си в мир. Но светът отдавна не е бил толкова тревожен и опасен и не бива да забравяме, че за мира трябва да работим всеки ден – така, както вие ни завещахте“, изтъкна вицепрезидентът.    Вицепрезидентът Йотова увери, че с президента Радев ще продължат да бъдат гласът на хората, както обещаха преди три години. „Продължаваме да отстояваме националните интереси, да градим силна държава със силни институции, които работят за хората“, посочи Илияна Йотова.    В приветствието си вицепрезидентът подчерта, че България трябва да има самочувствието на силна и суверенна държава, която отстоява своите позиции. „Иска ми се ние, съвременните политици и хората на държавни постове, да имаме поне частица от самочувствието, смелостта и волята на дедите ни отпреди 111 години, които се противопоставиха на Великите сили и отстояха независима България“, заяви Илияна Йотова.    По думите на вицепрезидента българите сме успешни винаги когато сме единни. „Нека да превъзмогнем разделението и работим за една голяма кауза – модерна и просперираща държава, с достоен живот за всеки“, призова вицепрезидентът Йотова, цитирана от прессекретариата на Президентството.", "date": "2019.09.25", "title": "Илияна Йотова връчи почетни плакети на столетници ветерани от войните"}
{"url": "http://epicenter.bg/article/Vezhdi-Rashidov-za-Lyubomir-Levchev--Balgariya-zagubi-edin-izklyuchitelen-tvorets-i-intelektualets/193634/2/0", "text": "\"Скърбя дълбоко за смъртта на Любомир Левчев, днес България загуби един изключителен творец и интелектуалец!\", е заявил председателят на парламентарната Комисия по културата и медиите Вежди Рашидов, съобщиха от комисията.    \"С Левчев ме свързваше дългогодишно близко приятелство, което ще помня винаги. Талантът му бе ярък и неповторим, той самият с дарбата си бе цяла една епоха. Отиде си големият, незабравимият Любомир Левчев! Дълбок поклон пред светлата му памет!\", е заявил още Рашидов.", "date": "2019.09.25", "title": "Вежди Рашидов за Любомир Левчев: България загуби един изключителен творец и интелектуалец"}
{"url": "http://epicenter.bg/article/Smilyana-Nitova--Ako-zakonoproektite-na-BSP-se-podkrepyaha--nyamashe-da-stignem-do-kazusa--quot-Polfriyman-quot-/193636/2/0", "text": "„Предлагаме в дневния ред на Народното събрание да бъде включена нова точка за гласуване на Закон за допълнение на Наказателния кодекс, свързан с наказанията на извършители на тежки престъпления, защото хората очакват от нас да създадем правила, които да гарантират справедливост”.   Това каза народният представител от ПГ на „БСП за България” Смиляна Нитова от парламентарната трибуна. Тя припомни, че през 2017 г. група народни представители от ПГ на „БСП за България” внасят закон за допълнение на Наказателния кодекс, свързан с предсрочното освобождаване на лица, които изтърпяват наказание за престъпления, извършени при опасен рецидив. „Този закон е разглеждан в правна комисия, но до този момент не е включван в дневния ред на парламента. Ако законопроектите на БСП своевременно се внасяха, обсъждаха и подкрепяха, може би нямаше да стигнем до казуса с Джок Полфрийман, който взриви обществото. Този казус остави чувство за безнаказаност, несправедливост и толериране на извършителите на тежки престъпления”, заключи Смиляна Нитова.  ", "date": "2019.09.25", "title": "Смиляна Нитова: Ако законопроектите на БСП се подкрепяха,  нямаше да стигнем до казуса \"Полфрийман\"!"}
{"url": "http://epicenter.bg/article/Borisov-polozhi-venets-pred-memorialnata-kula-na-Natsionalnoto-grobishte-v-Seul/193571/2/0", "text": "Министър-председателят Бойко Борисов положи венец пред Главната мемориална кула на Националното гробище в Сеул.   Премиерът Борисов изрази почитта си пред паметта на загиналите корейски граждани в движението за национална независимост в Корейската война и във Виетнамската война. В мемориалния комплекс са погребани останките на 165 000 души. На мемориалната кула са изписани имената на 104 000 войници, чиито тела никога не са били открити. Всяка година на 6 юни в Националното гробище в Сеул се провеждат възпоменателни служби.   Българският премиер днес ще посети Центъра за научноизследователска и развойна дейност на компанията \"Hyundai Motor Group\" в град Хуасонг, а по-късно и центъра по таекуондо \"Кукиуон\".  ", "date": "2019.09.25", "title": "Борисов положи венец пред мемориалната кула на Националното гробище в Сеул (СНИМКИ, ВИДЕО)"}
{"url": "http://epicenter.bg/article/Emil-Dechev--Ima-dvoen-standart-v-iskaneto-na-glavniya-prokuror-da-varne-Polfriyman-v-zatvora/193573/2/0", "text": "Стандартна практика е, когато един съдия постанови съдебен акт, е да не обяснява пред обществото защо е взел това решение. Това се прави от пресслужбата на съда. Ако вкарваме в обяснителен режим всеки съдия, голяма част от времето ще се губи именно за това. Това заяви Емил Дечев от УС на Съюза на съдиите и съдия в Софийски градски съд в ефира на БТВ.    Той представи в ефир позицията на съдия Калин Калпакчиев по повод предсрочното освобождаване на Джок Полфрийман от затвора.    „Бяха казани много неистини, които изкривяват делото. Например, че съдебният състав от трима съдии бил подписал решението с особено мнение, а това не е вярно. То е подписано и от тримата съдии. На какво се дължи това? Общото е, че това определение на СГС се използва за предизборната кампания, освен това определението ще се използва и при избора на нов главен прокурор. Съдебният състав трябвало да се произнесе с решение не с определение, за да предотврати обжалване. Голяма част от делата приключват с определение и това не е в разрез със закона“, каза юристът.    По думите му, ако се има предвид искането на главния прокурор за възобновяване на делото, трябва това да се направи и с голяма част от решенията на апелативните съдилища у нас.    „Не е игнорирано становището на затворническата администрация. Крайната оценка за Джок Полфрийман е отрицателна. Проучили сме не само тези осем страници, но и цялото му досие. БХК дава положителна характеристика на задържания“, уточни той.    „По повод искането на Цацаров, имам чувството за един двоен стандарт“, подчерта Емил Дечев.    „Решението, което взе съдебния състав бе по молбата на Джок Полфрийма да бъде предсрочно освободен. Присъдата му обаче остава в сила. Срещу Полфрийман има изпитателен срок и ако той извърши престъпление през следващите шест години, отново подлежи на наказание. Има риск от рецидив от 12 точки. Това е доста ниска степен на риск“, каза още съдията.  ", "date": "2019.09.25", "title": "Емил Дечев: Има двоен стандарт в искането на главния прокурор да върне Полфрийман в затвора"}
{"url": "http://epicenter.bg/article/Maykata-na-zaginaliya-v-Bryuksel-mazh--Ne-znaya-kak-sinat-mi-e-popadnal-v-kitayskoto-posolstvo/193574/2/0", "text": "От болницата, където се намира синът ми, ни заявиха, че се налага по най-бързия начин да си го приберем, защото стоял там вече осем дни и трябва да го освободят. Тогава ни и попитаха дали се отказваме да го приберем, но категорично им казахме, че ще си го върнем в България.   Това сподели в ефира на БНТ Елка Дочева, майка на мистериозно загиналия 36-годишния Искрен Йорданов, чието тяло бе открито в китайското посолство в Брюксел.    ,,Свързахме се с траурна агенция и оттам ни казаха, че самата процедура по транспортирането на тялото е много скъпа, но ще направят отстъпка и цената ще ни излезе около 2400 евро само за транспортирането на тялото. Другите разходи за ковчега и т.н. ще бъдат отделно'', обясни покрусената майка и допълни, че синът ѝ е работил в немска фирма и около него не е имало българи, а само чужденци.    Тя призна, че навремето синът ѝ е взимал наркотични вещества след развода със съпругата му, но в последните пет години е бил чист.    ,,Не мога да си обясня как е попаднал в китайското посолство. Просто няма как да е попаднал там'', каза в заключение майката.  ", "date": "2019.09.25", "title": "Майката на загиналия в Брюксел мъж: Не зная как синът ми е попаднал в китайското посолство"}
{"url": "http://epicenter.bg/article/Rumyana-Arnaudova--S-dokumenti-Polfriyman-mozhe-da-napusne-stranata-nezabavno/193575/2/0", "text": "В закона не е определен какъвто и да е срок, така че всичко зависи от Върховния касационен съд. Това каза в сутрешния блок на Нова телевизия говорителят на главния прокурор Румяна Арнаудова по повод искането на прокуратурата за спиране на предсрочното освобождаване на австралиеца Джок Полфрийман, осъден за убийството на студента Андрей Монов.    Напълно е възможно лицето да получи документи и да напусне територията на България. В момента лицето е свободен гражданин и би могъл незабавно да напусне страната, след като получи документи за пътуване, заяви Арнаудова.    Ако се възобнови производсвото и се отмени определението на Софийския апелативен съд, ще е налице основание за задържането му за доизтърпяване на наказанието. Ако е в чужбина, могат да се използват институтите за международна правна помощ за връщането му в България, обясни говорителят на главния прокурор.  ", "date": "2019.09.25", "title": "Румяна Арнаудова: С документи Полфрийман може да напусне страната незабавно"}
{"url": "http://epicenter.bg/article/Zhelyaz-Andreev--Vidyah-kolko-e-hubavo-da-imash-podkrepata-na-darzhavata-si/193577/2/0", "text": "С благодарности към премиера Бойко Борисов и управляващите се обърна Желяз Андреев, след като стана ясно, че червената бюлетина за него вече е свалена. Младият мъж и още четирима българи бяха заплашени от екстрадиция миналата година заради това, че са работили във фирма, нарушаваща ембаргото на САЩ за търговия със Сирия.    „Обадиха ми се от екипа на г-н Борисов, съобщиха ми, че бюлетинът е свален и ме посъветваха да подам молба до главния прокурор, с която да поискам обратна връзка за статуса на този червен бюлетин, като миналата седмица получих и официалния документ. Определено се чувствам облекчен. Нещата са доста по-спокойни. Видях колко е хубаво да имаш подкрепата на държавата си. Всъщност те станаха доста по-спокойни от началото на ноември месец миналата година, когато официално разбрахме, че Щатите са оттеглили своето искане за екстрадиция. Така че това, което се случва последните две седмици, беше по-скоро очакваната развръзка”, разказа Андреев пред БТВ.    Преди дни Андреев се срещна с премиера Борисов и главния прокурор Сотир Цацаров в Министерския съвет: „Те ми обясниха, че са били доста трудни преговори, че са положени доста усилия, но важното е крайната положителна развръзка”.    Желяз сподели, че засега няма планове да заминава за Америка. Разказа също така, че в момента работи в ИТ сферата и се занимава с техническа поддръжка. Не смята, че неприятностите миналата година са били по негова вина. „Не е било моя работа да проверя фирмата. Да, мога да кажа, че определено мога да бъда по-внимателен, но казвайки това, не казвам по никакъв начин, че е моя грешката, довела до цялата тази ситуация”, коментира Андреев. ", "date": "2019.09.25", "title": "Желяз Андреев: Видях колко е хубаво да имаш подкрепата на държавата си"}
{"url": "http://epicenter.bg/article/Ekaterina-Zaharieva-se-sreshtna-s-ministara-na-vanshnite-raboti-na-Braziliya/193578/2/0", "text": "Вицепремиерът и министър на външните работи Екатерина Захариева се срещна в Ню Йорк с първия дипломат на Бразилия Ернесто Араужо, съобщиха от пресцентъра на МВнР.    Двете страни се договориха заедно да координират усилията си за присъединяване към ОИСР и обсъдиха широк кръг от въпроси от двустранния и многостранния дневен ред, включително ситуацията във Венецуела, пожарите в Амазония и предстоящото споразумение ЕС - Меркосур.    “Като държава, в която 34 на сто от територията е защитена, ние се тревожим се за пожарите в Амазонка, но смятаме, че споразумението с Меркосур е важно и сме за ратифицирането му. В споразумението ЕС-Меркосур също има клаузи, които изискват страните в него да спазват Парижкото споразумение за климата и ЕС да получава само стоки, произведени по \"зелен\" начин. Ние се надяваме бразилските власти да се справят бързо с пожарите”, заяви Захариева.    “За нас е важно да предоставим коректна информация за Амазонка и не искаме това да подкопава споразумението между ЕС и Меркосур. За нас то има стратегическа роля и е повече от търговия - каза министър Араужо. - Коренното население, зависимо от гората, трябва да получи права да използва гората частично за икономическа дейност, за да оцелее.”    Бразилия заема първо място в търговията на България с държавите от Латинска Америка и Карибския басейн. По данни на БНБ бразилските инвестиции в България в последните 13 години са на стойност 3,4 млн. евро, но може да се работи за още по-тясно сътрудничество, каза Захариева и покани колегата си на визита у нас.    Това е втората среща между министрите Захариева и Араужо в рамките на година. През февруари двамата разговаряха във Варшава в рамките на Конференцията за насърчаване и изграждане на мира и сигурността в Близкия изток.", "date": "2019.09.25", "title": "Екатерина Захариева се срещна с министъра на външните работи на Бразилия"}
{"url": "http://epicenter.bg/article/Angel-Dzhambazki--Sadiya-Kalpakchiev-e-politicheski-pristrasten---da-napusne-sada/193580/2/0", "text": "Този съдия и лицата около него са политически пристрастни, защитват политически позиции и е крайно време да напуснат съда. Това каза в сутрешния блок на Нова телевизия евродепутатът и кандидат за кмет на София от ВМРО Ангел Джамбазки по повод съдия Калин Калпакчиев, председател на съдебния състав, освободил предсрочно австралиеца Джок Полфрийман, осъден на 20 години затвор за убийството на студента Андрей Монов.    Съдията трябва да бъде равно отдалечен от всички. А в момента виждаме една съдийска политическа организация, която се опитва да налага решенията си, заяви Джамбазки.    Докато един съдия носи тога, той не трябва да е политически пристрастен, добави той.    В отговор на въпрос дали ще подкрепи кандидата на ГЕРБ за кмет на София Йорданка Фандъкова при евентуален балотаж, Ангел Джамбазки заяви: \"Изразявам волята на хората, които искат промяна в града. Излизам в тази битка, за да стана кмет на София – не помагам и не преча на никого\". ", "date": "2019.09.25", "title": "Ангел Джамбазки: Съдия Калпакчиев е политически пристрастен - да напусне съда"}
{"url": "http://epicenter.bg/article/Advokatat-na-Dzhok-Polfriyman--BHK-ne-izigra-osnovnata-rolya-za-predsrochnoto-mu-osvobozhdavane/193581/2/0", "text": "Клиентът ми е щастлив и доволен за промяната, която настъпи. Каза, че не е изненадан от обществената и медийната истерия около освобождаването му. Това коментира адвокатът на Джок Полфрийман - Калин Ангелов в ефира на БТВ.    По думите му не е прецедент предсрочното освобождаване със шест или повече години, дори и за по-жестоки престъпления.    Ангелов категорично отрече Българският хелзинкски комитет е изиграл основна роля за предсрочното освобождаване на Полфрийман. „Решението на българския съд да се стигне до условното предсрочно освобождаване е 8 страници и детайлно изследва много въпроси. Българският хелзинкски комитет не е най-важният, нито най-основният въпрос там. Решението на българския съд много детайлно поставя въпроса кога третираме един затворник като наказан, което а фундаментален проблем във всички тези определения на апелативните съдилища”, коментира Ангелов.    Преди дни той сподели кадър от видео, на който се виждат три бягащи фигури. Вчера бащата на Андрей Монов – Христо Монов, заяви, че синът му не е запечатан в този клип, защото няма бели маратонки, каквито се виждат на стоп кадъра.    „В тези кадри, човекът който съм оградил с червено кръгче, е описан като част от групата приятели на жертвата. Той е гоненият. В негова защита Полфрийман тръгва да се намесва. В синьо е ограден Андрей Монов. Лицето на тази снимка е с якето, което е дадено после за експертиза, и установена експертизата, че има кръв от Андрей Монов”, посочи Ангелов.    Христо Монов отрича тези факти.", "date": "2019.09.25", "title": "Адвокатът на Полфрийман скандално го защитава: БХК не изигра  роля за предсрочното му освобождаване"}
{"url": "http://epicenter.bg/article/Pastorat-na-Dzhok-Polfriyman--Pokaya-se--gleda-smireno-napred/193582/2/0", "text": "Всички, които са работили с Полфрийман, могат да кажат, че при него има развитие в добра посока. Той е отличен като различен по някакъв начин. Това каза в сутрешния блок на Нова телевизия пастор Иводор Ковачев, капелан на Централния софийски затвор, работил с предсрочно освободения австралиец Джок Полфрийман, осъден на 20 години затвор за убийството на студента Андрей Монов.    Дълго време той не е знаел за смъртния случай при сблъсъка. Още от началото той съжалява, не приема, че умишлено е причинил смъртта, заяви пастор Ковачев.   Думите му са скандални, защото не отговарят на истината - до този момент убиецът не е показал нито за момент покаяние, не е показал, че е осъзнал престъплението, която е извършил. Нещо повече- пуснатият предсрочно на свобода престъпник се отнася неуважително както към съда, така и към българската държава.   Пасторът твърди, че видял в убиеца “силно желание това да не се е случвало, съжаление, нещото което може да се нарече покаяние, че той е бил причина това нещо да се случи”. Капеланйт на Централния софийски затвоР обаче не обясни защо Полфрийман в деня на убийството е носил нож и защо е посегнал да отнеме човешки живот.   Джок Полфрийман гледа смирено напред, каза още пастор Иводор Ковачев. Участието му в Нова Тв е поредното предизвикателство към чувството за Справедливост и Възмездие, за което настоява българското общество.", "date": "2019.09.25", "title": "Скандално, Пасторът на Джок Полфрийман оневинява убиеца: Покая се, гледа смирено напред"}
{"url": "http://epicenter.bg/article/Radev--Ustoychivoto-razvitie-iziskva-efektiven-mehanizam-za-garantirane-na-globalnata-sigurnost/193583/2/0", "text": "Устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск. Това заяви президентът Румен Радев в изказването си на политическия форум на високо равнище, посветен на изпълнението на Целите на устойчивото развитие, който се провежда под егидата на Общото събрание на ООН. Това съобщиха от прессекретариата на президента.   Държавният глава подчерта, че постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие.    Стремежът към технологично превъзходство, целящ политическа доминация, води до капсулиране на науката в тесни географски граници и същевременно насърчава научната емиграция, създавайки технологична пропаст между държавите, заяви още президентът. Това налага по думите му съхраняване на подкрепата за т. нар. подход към „отворена наука“ и научно сближаване между отделните държави.    Според президента устойчивото развитие изисква глобален консенсус срещу трансграничната корупция, прането на пари и укриването на данъци.    Икономическото развитие, социалното сближаване и борбата с климатичните изменения логично са в центъра на дебата за устойчивото развитие. За неговия успех обаче също толкова важно е следването на всеобхватен подход, който да използва разнообразни инструменти - от политически до културни, посочи още президентът.   Ако културните различия не са правилно разчетени, разбрани и възприети като естествени права, те биха довели до редица заплахи като религиозен екстремизъм и тероризъм, заяви още в изказването си на политическия форум на високо равнище, посветен на Целите на устойчивото развитие на ООН, президентът Румен Радев.", "date": "2019.09.25", "title": "Радев: Устойчивото развитие изисква ефективен механизъм за гарантиране на глобалната сигурност"}
{"url": "http://epicenter.bg/article/Borisov-poseti-Tsentara-za-nauchnoizsledovatelska-i-razvoyna-deynost-na--Hyundai-Motor-Group-/193586/2/0", "text": "Министър-председателят Бойко Борисов посети Центъра за научноизследователска и развойна дейност на „Hyundai Motor Group“, който се намира в гр. Хуасонг. Премиерът бе посрещнат с огромен надпис \"Добре дошъл в нашия център министър председател Борисов\", изписан на латиница. Центърът е построен през 1993 г. върху площ от 3,47 милиона кв. м, рекултивирани от морето. Оборудван е с дизайнерски и инженерни центрове, както и трасета за шофиране и тестови съоръжения. Центърът се състои от различни райони, главно за проектиране и инженерство, съоръжения за изпитване на експлоатационни характеристики и задвижване и център за бъдещи автомобилни технологии, в които работят около 10 000 служители (инженери, дизайнери и друг персонал).   Центърът е изключително защитена територия. Там не се допускат журналисти и снимки не се правят. Информация за това, какво се прави там, е забранено да се изнася. Това е част от мозъчния тръст на “Хюндай”, където се разработват новите технологии на корпорацията.  ", "date": "2019.09.25", "title": "Борисов посети Центъра за научноизследователска и развойна дейност на „Hyundai Motor Group“"}
{"url": "http://epicenter.bg/article/Balkanski-vanshni-ministri--Albaniya-i-Severna-Makedoniya-da-zapochnat-pregovori-za-prisaedinyavane-kam-E/193587/2/0", "text": "Категорична подкрепа за членството на Албания и Република Северна Македония в Европейския съюз - около това се обединиха външните министри на България - Екатерина Захариева, на Гърция - Никос Дендиас, на Румъния - Рамона Манеску, и на Хърватия - Гордан Гърлич-Радман, които се срещнаха по традиция в рамките на сесията на Общото събрание на ООН, съобщиха от пресцентъра на Министерство на външните работи. Четиримата първи дипломати на балканските страни от ЕС направиха преглед на европейската интеграция на шестте им съседки, които са все още извън Съюза, и набелязаха чувствителните въпроси около реформите във всяка една от тези държави и как могат да бъдат подкрепени. “Убедени сме, че ще бъдем по-сигурни, по-проспериращи и по-богати, единствено ако всички наши съседи станат членове на Европейския съюз - обърна се към колегите си Екатерина Захариева. - Гърция помагаше на нашите три страни в присъединителния период, а сега е време ние да подкрепим нашите съседи от шестте страни от Западните Балкани. Благодаря на Румъния и Хърватия за продължаването на приоритетите на Българското председателство на Съвета на ЕС.”   “България подписа договор за приятелство с Република Северна Македония и той трябва да се изпълнява. Албания трябва да прилага законодателството, което прие. България подкрепя започването на преговори за членство и с двете държави”, заяви Захариева.   “Поздравления за България и Румъния за успешните председателства на Съвета на ЕС, желаем успех и на Хърватия.   Гърция излиза от 10-годишна криза, много гърци загубиха своя начин на живот, страната бе ориентирана навътре, но сега отново ще бъдем ангажирани с Балканите и с европейските теми. Подкрепяме и Албания, и Република Северна Македония за членство в ЕС”, заяви гръцкият първи дипломат Никос Дендиас.   Румънският външен министър Рамона Манеску заяви, че България, Гърция, Румъния и Хърватия трябва да продължат да координират действията си в политиката по разширяването. “Трябва да ги подкрепим нашите съседи и да продължим ангажираността, с която България водеше този процес по време на своето Председателство. Разделянето на Албания и Република Северна Македония ще е голяма грешка и мисля, че времето е дошло за позитивен сигнал”, добави Рамона Манеску. “Подкрепяме и Албания, и Република Северна Македония в европейския им път. Искаме всички страни в региона да живеем като добри съседи”, каза хърватският външен министър Гордан Гърлич-Родман.", "date": "2019.09.25", "title": "България, Гърция, Румъния и Хърватия искат Албания и Северна Македония в ЕС"}
{"url": "http://epicenter.bg/article/Oblatsite-prodalzhavat-da-nadvisvat--nosyat-ni-slabi-valezhi-ot-dazhd/193589/2/0", "text": "Днес облачността ще бъде значителна и на отделни места ще превали слаб дъжд. През деня ще има временни разкъсвания и намаления на облачността, главно над Южна България.   Ще духа слаб, в Източна България до умерен вятър от изток-североизток. Максимални температури между 19° и 24°. Над Черноморието ще има разкъсана облачност, преди обяд предимно значителна, когато на места, главно по северното крайбрежие ще превали слаб дъжд. Ще духа слаб до умерен вятър от изток-североизток. Максималните температури ще бъдат 21° и 22°, колкото е и температурата на морската вода. Вълнението на морето ще бъде 2-3 бала. В планините ще бъде облачно със слаби валежи от дъжд. Ще духа слаб югозападен, по най-високите върхове на Рила и Пирин умерен западен вятър. Максималната температура на височина 1200 метра ще е около 15°, на 2000 метра – около 9°.   Източник: Канал 3", "date": "2019.09.25", "title": "Облаците продължават да надвисват, носят ни слаби валежи от дъжд"}
{"url": "http://epicenter.bg/article/BLS-mozhe-da-nakazhe-d-r-Lazov--ako-se-dokazhe--che-e-slagal-nenuzhno-stentove/193591/2/0", "text": "Слагането на стентове на здрави хора може да бъде доказано. А ако вината на кардиолога д-р Петър Лазов от пазарджишката болница бъде доказана, може да му бъде отнето правото да упражнява лекарската професия. Това обясни в ефира на NOVA д-р Иван Маджаров, председател на Българския лекарски съюз.   „За щастие, за тези манипулации има архив, който може да бъде проследен назад в годините. Може да бъде доказано дали това се е случило. Ако това се е случило, вярвам, че Етичната комисия на БЛС ще бъде на висота и ще вземе своето решение. Най-тежкото наказание е БЛС да лиши този лекар от право да практикува”, заяви д-р Маджаров. \r\n \r\n По думите му Агенцията за медицински надзор се е самосезирала и има проверка на място. Д-р Маджаров обясни, че изследванията и данните за манипулациите за всеки един пациент се пазят както в болницата, така и в НЗОК. „Тук става въпрос за голям обем от данни от всички болници. Вероятно НЗОК прави проверки на случаен принцип, когато проверява болница, или когато има съмнение за свръх прилагане на такава манипулация”, обясни д-р Маджаров.", "date": "2019.09.25", "title": "БЛС може да накаже д-р Лазов, ако се докаже, че е слагал ненужно стентове"}
{"url": "http://epicenter.bg/article/TsIK--Za-mestnite-izbori-sa-se-registrirali-66-partii-i-koalitsi/193593/2/0", "text": "За местните избори са се регистрирали 66 партии и коалиции. Това каза председателят на ЦИК проф. Стефка Стоева по време на тегленето на жребия за поредните номера на партиите и коалициите в местните избори, предаде репортер на Агенция \"Фокус\".   \"Откривам публичното заседание на ЦИК. То е наречено така и в нашето решение. Днес сме се събрали тук, за да изпълним изискванията на чл. 57, ал. 1, т.21 от ИК и наше решение 1095 от 13 септември 2019 г. Процедурата е за определяне чрез жребий на номерата в бюлетината на партии и коалиции, които ще участват в предстоящите избори за общински съветници и за кметове на 27 октомври. В жребия участват само тези партии и коалиции, които са регистрирани в ЦИК. Това за тези избори са 66 броя. На 6 партии и коалиции ЦИК постанови отказ от регистрация\", допълни още проф. Стоева.", "date": "2019.09.25", "title": "ЦИК: За местните избори са се регистрирали 66 партии и коалици"}
{"url": "http://epicenter.bg/article/V-integralnite-byuletini-GERB-shte-uchastva-s--43--BSP-s--56--a-DPS----55/193602/2/0", "text": " В Централната избирателна комисия се  изтегли  жребия за определяне на поредните номера на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени за 27 октомври 2019 г., предаде Novini.bg.     За вота са се регистрирали 66 партии и коалиции, а на 6 партии и коалиции е отказана регистрация.   Първи бе изтеглен номерът на Националния фронт за спасение на България.   Друг участник в управляващата коалиция -  Българско национално движение, получи  , , а партия    ;  .   ПП Свобода взе №10; ПП Движение за радикална промяна Българската пролет – №65; Национално движение за права и свободи – №15; ПП Движение \"Гергьовден\" – №9; НДСВ - №57; ПП Глас Народен - №6; ПП Обединена социалдемокрация - №60; Национална републиканска партия - №40; Политическо движение социалдемократи - №7; Пряка демокрация - №11; ПП Море - №17; Българска социалдемократическа партия - №35; ПП Български демократичен център - №5; Християнреформистка партия - №45; ПП Нова алтернатива - №25; Коалиция \"Кауза Пловдив\"- №13; ПП \"Ред, законност, справедливост\" - №59; Движение Нашия град – №41; Съюз за Пловдив - №19; ПП Обединени земеделци – №46; ПП ДОСТ - №52; Християндемократическа партия на България - №47.   \"Възраждане\" получи №48, Социалдемократическа партия - №3; Партия на зелените – №42; Народна партия Свобода и достойнство - №39; Земеделски народен съюз - №33; Новото време - №24; Българска демократична общност - №44; БДС \"Радикали\" - №62; Радикалдемократическа партия България - №63; ПП Средноевропейска класа - №32; Национална политическа партия Българе - №54; ПП Движение \"Напред България\" – №20; Движение \"Заедно за промяна\" - №58; Единна народна партия - №30: Съюз на свободните демократи - №21; ПП \"Евророма\" - №36; ПП Българска нова демокрация - №2; \"Движение 21\" - №28; Българско национално обединение - №18; Коалиция \"Алтернативата на гражданите\" - №26; Коалиция \"Ние и гражданите\" - №27; ПП БАСТА - №37; ПП \"Никола Петков\" - №53; Български съюз за директна демокрация - №31; ПП Движение Иницаитива за Ботевградска община - №16; Обединен блок на труда Българските лейбъристи - №29; Български демократичен форум - №38; ПП МИР - №50; ПП Български социалдемократи - №61; Социалистическа партия \"Български път\" - №25; Земеделски съюз \"Александър Стамболийски\" - №49; ПП БЗНС - №1; ПП \"Подем\" - №12.", "date": "2019.09.25", "title": "В интегралната бюлетина за местния вот ГЕРБ ще участва с №43, БСП с №56, а ДПС - №55"}
{"url": "http://epicenter.bg/article/Krum-Zarkov--Priemaneto-na-promenite-na-GERB-v-NPK-bi-bilo-greshka/193608/2/0", "text": "Приемането на промените на ГЕРБ в НПК би било грешка, защото е несъвместим със закона, който приехме единодушно преди малко. Това каза заместник-председателят на ПГ на „БСП за България“ Крум Зарков по време на дебатите по Наказателно-процесуалния кодекс на първо четене, предаде репортер на Агенция „Фокус“.   Според него няма как преди миг да подкрепиш отпадането на съкратеното съдебно следствие и сега да ги впишеш в чл. 58а.   „Промените, които раглеждаме касаят основно чл. 58 а от НК, за който имахме възможност да изтъкнем някои теоретични проблеми, които стоят пред правната доктрина, а и пред нас като законодателен орган. Страхувам се, че предложението на вносителите с нищо не ще допринесе за решаването на тези проблеми, но ще създаде нови, този път от практически характер. Към момента неособено удачната редакция на този текст ще бъде допълнително усложнена със създаването в рамките на един и същи член на различни режими за определяне на наказанията.   За всички престъпления, без четирите изрично изборени, ще действа досегашната постановка. Съдът ще е длъжен да намалява наказанието с една трета. За споменатите четири съдът ще има право на преценка за намаляването им с една пета. За престъпленията, наказвани с доживотен затвор и с доживотен затвор без право на замяна, предложените изменения до голяма степен обезсмислят съществуването на чл. 58 а, въобще“, допълни Зарков.", "date": "2019.09.25", "title": "Крум Зарков: Приемането на промените на ГЕРБ в НПК би било грешка"}
{"url": "http://epicenter.bg/article/Posetitelka-grupa-na-DPS-ot-Silistra-i-Plovdiv-poseti-Evropeyskiya-parlament-po-pokana-na-Ilhan-Kyuchyuk/193637/2/0", "text": "Посетителска група на ДПС от областите Силистра и Пловдив посети Европейския парламент по покана на Илхан Кючюк. В рамките на два дни участниците се срещнаха с евродепутатите от ДПС и се запознаха с историята и ролята на Европейския парламент, както и с начина на функциониране на институцията.   Илхан Кючюк, който непосредствено преди това взе участие в гласуване по пакет „Мобилност 1“ в рамките на Комисията по транспорт и туризъм, разказа за работата на евродепутатите и за необходимостта от търсене на баланс между солидарност и национални интереси. Той изтъкна, че евродепутатите на ДПС работят заедно и имат добър наследствен опит в отстояването на ясни позиции, които включват задълбочаване на евроинтеграцията в България, отпадне на механизма за сътрудничество и проверка, членството в Шенген и еврозоната.   „Смятаме, че е в интерес на България, а и на Европа е да има стабилни държави в съседство и затова сме за разширяването на Европейския съюз. Настояваме и за запазване на финансирането по общата селскостопанска и кохезионната политика, защото за България би било много по-трудно без тази форма на европейска солидарност“., зачви Кючюк по време на срещата   Като част от програмата на посещението, гостите взеха участие и в среща в централата на белгийската либерална партия Реформистко движение (Mouvement Reformateur), чийто лидер eновоизбрания Председател на Европейския съвет Шарл Мишел. Гостите обсъдиха справянето с вълната от популизъм в Европа с Жан-Жак Флао, бивш кмет и член на федералния парламент на Белгия, а понастоящем председател на международната секция на Реформисткото движение.   „Сътрудничеството между либералните партии в Европа е изключително важно в условията на все по-поляризиращ се свят. Затова и сътрудничеството между Реформисткото движение и ДПС е особено значимо за нас“., заяви Флао в своето изказване.   „Ние вярваме в същото – в настоящите условия, сътрудничеството на либералите на регионално, европейско и международно ниво е изключително ценно. Ние сме и оставаме проевропейска, отворена към света партия. За разлика от вижданията на бушуващия национализъм, ние не виждаме света като черен и бял, а ценим различията и пъстротата – защото в това е и красотата му“., добави Кючюк.", "date": "2019.09.25", "title": "Привърженици на ДПС от Силистра и Пловдив посетиха Европейския парламент по покана на Илхан Кючюк"}
{"url": "http://epicenter.bg/article/Vratsa-shte-bade-domakin-na-kampaniyata--Badi-voynik-/193638/2/0", "text": "Град Враца ще бъде домакин на националната информационна кампания на Министерството на отбраната „Бъди войник“ на 26 септември. На проявите ще присъства бригаден генерал Валери Цолов, заместник-командир на Сухопътните войски.   Събитията ще започнат в 16 ч. в парка на Военен клуб – Враца, където ще бъде подредена информационна борса за набиране на войници и матроси. В нея ще участват видовете Въоръжени сили – Сухопътните войски, Военноморските сили, Военновъздушните сили, Силите за специални операции, служба „Военна полиция“, Националната гвардейска част, както и Централното военно окръжие.   Информационната борса е мястото, на което всички желаещи ще могат да научат какви са вакантните места, условията и сроковете за кандидатстване. Лично от военнослужещите младите хора ще могат да се запознаят и с особеностите на отделните длъжности в Българската армия. Представители на Националния военен университет „Васил Левски“ ще запознаят присъстващите с възможностите и условията за кандидатстване във висшето училище.   По същото време в района присъстващите ще могат да разгледат показа на въоръжение и техника на Сухопътните войски.   От 18,30 ч. във Военния клуб ще започне концертът на представителния ансамбъл на Въоръжените сили, Представителния духов оркестър на Сухопътните войски и творчески колективи към Военния клуб. Входът е свободен.", "date": "2019.09.25", "title": "Враца ще бъде домакин на кампанията „Бъди войник“"}
{"url": "http://epicenter.bg/article/Kralev-nagradi-medalistite-ot-Svetovnoto-parvenstvo-po-borba-Taybe-Yusein-i-Ayk-Mnatsakanyan/193659/8/0", "text": "Министърът на младежта и спорта Красен Кралев награди с почетени плакети на ММС медалистите от Световното първенство по борба в Казахстан Тайбе Юсеин и Айк Мнацаканян.   В казахстанската столица Нур-Султан Юсеин спечели сребърен медал в категория до 62 кг и квота за олимпийските игри в Токио през 2020 г. Мнацаканян остана на трето място в неолимпийската категория до 72 кг. на класическия стил.   Лидерката на националния ни отбор при жените вече има 13 медала от големи първенства. След кратка почивка спортист номер едно на България за миналата година започва целенасочена подготовка за Олимпийските игри. Айк Мнацаканян пък печели отличие за България за трети пореден път.   Наставникът на класиците Армен Назарян сподели пред министър Кралев, че добрата форма, в която се намира натурализираният арменец го принуждава да смени неговата категория с олимпийската до 77 кг. Кралев поздрави българските спортисти за представянето им в Нур-Султан и им пожела успешна подготовка.   По време на срещата с борците и техните треньори бяха обсъдени плановете за подготовка на националните отбори за жени и в класическия стил, както и възможностите ММС да съдейства за провеждане на съвместни лагери със силни съперници.   Президентът на българската федерация по борба Христо Маринов беше категоричен, че от континенталната квалификация през март в Будапеща и от световната през април в София състезателите ни ще спечелят още квоти за игрите в Токио.   Почетни плакети на ММС получиха и треньорите Петър Касабов и Армен Назарян.", "date": "2019.09.25", "title": "Кралев награди медалистите от Световното първенство по борба Тайбе Юсеин и Айк Мнацаканян"}
{"url": "http://epicenter.bg/article/Venera-bila-obitaema-v-prodalzhenie-na-3-miliarda-godini/193590/7/0", "text": "Изследователи твърдят, че планетата Венера може би е била обитаема в продължение на 3 милиарда години, преди фатално събитие да е предизвикало промяна на климата. Един вид парников ефект би могъл да създаде сегашните \"адски\" условия на планетата, съобщават \"Дойче Веле\" и БГНЕС.    Венера е най-близкият съсед на Земята и има подобен размер и маса, но никога не е била разглеждана сериозно като обект за междупланетни експедиции или като претендент за притежател на извънземен живот, тъй като има на повърхността си средна температура от 462 градуса по Целзий (836,6 градуса по Фаренхайт).    Изследванията обаче показват, че умерен климат между 20 и 50 градуса по Целзий (68 и 122 градуса по Фаренхайт) е бил възможен на повърхността на планетата през по-голямата част от нейната история.    Неизвестно събитие или поредица от събития може да са довели до \"умъртвяване\" на планетата преди 750 милиона години, причинявайки повишени нива на парникови газове и позволяващи драстично повишаване на температурите.    \"Нашата хипотеза е, че Венера може да е имала стабилен климат в продължение на милиарди години\", казва д-р Майкъл Уей от Института за космически науки Годард на НАСА, един от изследователите на Венера.    \"Възможно е глобална катастрофа да е отговорна за превръщането на планетата от имаща климат, подобен на Земята, в адския горещ дом, който виждаме днес\", каза Уей.    Смятало се е, че Венера е била твърде гореща и твърде близо до Слънцето, за да е поддържала някога запаси от течна вода. Предложените от Уей сценарии обаче предполагат, че на планетата е съществувал океан с дълбочина средно 310 метра.    \"В момента на Венера има почти два пъти повече слънчева радиация от това, което имаме на Земята\", каза Уей. \"Въпреки това, във всички сценарии, които сме моделирали, установихме, че Венера все още може да поддържа повърхностни температури, поддържащи течна вода\".    \"Нуждаем се от повече мисии, за да изучим Венера и да разберем по-подробно нейната история и еволюция\", каза Уей. \"Въпреки това, нашите модели показват, че има реална възможност Венера да е била обитаема и коренно различна от Венера, която виждаме днес\".", "date": "2019.09.25", "title": "Венера била обитаема в продължение на 3 милиарда години"}
{"url": "http://epicenter.bg/article/Gartsiya-shte-zabrani-izpolzvaneto-na-plastmasovi-izdeliya-za-ednokratna-upotreba-ot-2021-godina-/193592/7/0", "text": "Гръцкото правителство ще приеме нова национална политика в областта на енергетиката и климата до края на тази година, която ще включва пълна забрана за използване на пластмасови изделия за еднократна употреба в цялата страна, считано от 2021 г. Затварянето на електроцентралите за въглища е друга мярка, която се предвижда да влезе в сила до 2028 г. Планира се и увеличаване на дела на производството на електроенергия от възобновяеми енергийни източници до 35% до 2030г. Това обяви министър-председателят на южната ни съседка Кириакос Мицотакис в изказването си на срещата за климата в централата на ООН, предава TACC, цитирана от Агенция \"Фокус\".    Съгласно думите на Мицотакис, Гърция вече е „изпълнила целите си да намали емисиите на парникови газове до 2020 г.\" „Ние произвеждаме 20% от електроенергията си от възобновяеми източници и планираме да постигнем дял от 35% до 2030 г.“, подчерта гръцкият премиер. Той добави, че правителството в Атина планира да приеме „нова амбициозна национална стратегия в областта на енергетиката и климата преди края на годината\".    „Нашата цел е да затворим всички електроцентрали за лигнитни въглища до 2028 г. Планираме да забраним използването на пластмасови изделия за еднократна употреба в цялата страна от 2021 г.“, поясни министър-председателят на Гърция.    „Гърция е дълбоко загрижена от потенциалното въздействие на изменението на климата върху нашето културно и природно наследство\", заяви премиерът Мицотакис, припомняйки, че през юни в Атина се проведе конференция, изводите от която бяха включени в предложенията на срещата на върха на ООН по въпросите на климата. „Моята страна възнамерява да свика среща на високо равнище през следващата година в Атина с цел да се приеме декларация за защита на културното и природното наследство от последиците от изменението на климата“, допълни той.", "date": "2019.09.25", "title": "Гърция ще забрани използването на пластмасови изделия за еднократна употреба от 2021 година "}
{"url": "http://epicenter.bg/article/Tramp-nareche-razsledvaneto-za-impiychmant--quot-lov-na-veshtitsi-quot-/193595/7/0", "text": "Американският президент  бързо реагира на новината, че  , като я нарече \"лов на вещици\" и \"боклук\", съобщиха Асошиейтед прес и Франс прес. Тръмп отбеляза, че демократите са съобщили за намерението си в момент, когато той се среща в централата на Обединените нации в Ню Йорк със световни лидери. В Туитър той написа, че демократите нарочно са решили да развалят и опорочат този важен ден с поредните новини, които нарече \"лов на вещици\" и \"боклук\".   Призивите за импийчмънт се засилиха след появили се публикации, че  Той настоява, че е направил нищо нередно и заяви, че ще публикува стенограма от телефонния разговор с украинския си президент, предизвикал скандала. В Туитър той написа: \"Те дори не са видели стенограмата на разговора. Истински лов на вещици!\".   Източник: Дарикнюз \r\n \r\n \r\n \r\n", "date": "2019.09.25", "title": "Тръмп нарече разследването за импийчмънт \"лов на вещици\""}
{"url": "http://epicenter.bg/article/Mitsotakis-kam-Zaev--Az-nyamashe-da-podpisha-Prespanskiya-dogovor--VIDEO-/193597/7/51", "text": "В първата среща с македонския премиер Зоран Заев след избирането му, гръцкият министър-председател Кириакос Мицотакис заяви, че нямаше да подпише Преспанския договор, ако беше на власт през 2018 година, когато бе сключено споразумението, пише електронното издание на вестник Kathimerini, като се позовава на неназовани правителствени източници, цитирани от АНА-МПА и \"Фокус\".    Въпреки това, след като вече е ратифицирано от гръцкия парламент през януари тази година, споразумението сега е част от международното прави и правителството ще го спазва, добави той по време на разговора между премиерите в кулоарите на Общото събрание на ООН в Ню Йорк.    Освен това Мицотакис е призовал Заев да приложи всички аспекти на сделката за името докрай и конкретно тези, свързани със защитата на търговските марки.    Заев заяви, че неговото правителство има за цел да избегне забавяния и да завърши всички висящи въпроси, които са свързани с усилията за присъединяване на страната му към Европейския съюз, а освен това изрази надежда, че успешното прилагане на Преспанското споразумение ще улесни гръцките инвестиции в Македония.    Мицотакис отговори, че липсата на сделка в миналото никога не е възпрепятствала инвестициите от Гърция.    Като лидер на тогавашната основна опозиция Мицотакис се противопостави на споразумението с аргумента, че създава повече проблеми за Гърция, отколкото решава.  ", "date": "2019.09.25", "title": "Мицотакис към Заев: Аз нямаше да подпиша Преспанския договор (ВИДЕО)"}
{"url": "http://epicenter.bg/article/Britanskiyat-premier-sravni-Brekzita-s-makite-na-Prometey/193604/7/0", "text": "Британският премиер Борис Джонсън развесели делегатите в Общото събрание на ООН в Ню Йорк, сравнявайки Брекзита и митичния герой Прометей, предаде ДПА, цитирана от Новини.бг   Според гръцката митология, върховното божество Зевс е наказал Прометей, оковавайки го за планина, където орел кълвял черния му дроб.    \"Черният му дроб бил кълван от орел и всеки път, когато дробът му израснел отново, орелът се връщал и го кълвял отново. И това продължавало вечно. Донякъде като това, което става с Брекзит във Великобритания, ако някои от нашите депутати получат това, което искат\", заяви британският премиер, получил образованието си в Итън.    Очаква се Джонсън да се върне в Лондон за подновяването на работата на парламента, отбелязва ДПА.    Двайсетина минутната реч на Джонсън пред Общото събрание на ООН беше далеч от темите на традиционната дипломация и засягаше опасностите на новите технологии, които могат да доведат до \"безкраки пилета\" и градове, \"пълни с детектори\" и \"дезинфекцирани като цюрихска аптека\", отбелязва Франс прес. \"Не знаем кой ще решава как да бъдат използвани тези данни\", предупреди той.    Според премиера до подобно антиутопично бъдеще може да се стигне с напредъка на изкуствения интелект.    Джонсън покани присъстващите на среща на високо равнище по този въпрос в Лондон, която според него ще се състои през 2020 г., но не съобщи повече подробности.", "date": "2019.09.25", "title": "Британският премиер сравни Брекзита с мъките на Прометей"}
{"url": "http://epicenter.bg/article/Facebook-nyama-da-proveryava-za-dostovernost-publikatsiite-na-polititsi-/193607/7/0", "text": "Фейсбук няма да проверява за достоверност публикациите на политици, обяви социалната мрежа година преди президентските избори в САЩ, въпреки че работи в посока да премахва невярната информация, манипулираща общественото мнение, предаде БГНЕС.    Докато социалната мрежа разчита на трети страни за проверка на информациите, включително големи новинарски агенции, тя ще се въздържа от проверка на политическите твърдения. „Не вярваме, че е подходящо да се намесваме в политическия дебат и да не позволяваме на думите на политиците да стигат до аудиторията им“, заяви Ник Клег, вицепрезидент на Фейсбук.    „Това означава, че няма да изпращаме съдържание и реклами на политици на третите страни, които са наши партньори за проверка на фактите“, допълни той.    Опасенията се увеличават преди изборите за президент на САЩ през ноември 2020 година след разкритията за широкомащабна кампания за дезинформация във Фейсбук и другите социални мрежи, дирижирана от Русия за изборите през 2016 година. Това беше и причината Фейсбук да си сътрудничи с различни медии, които да проверяват достоверността на различни статии и публикации.", "date": "2019.09.25", "title": "Facebook няма да проверява за достоверност публикациите на политици "}
{"url": "http://epicenter.bg/article/V-Solun-sa-arestuvani-12-dushi-za-targoviya-s-bebeta--balgarki-prodavat-detsata-si-za-25-000-evro-/193611/7/0", "text": "Полицията в северния гръцки пристанищен град Солун е арестувала 12 души за търговия с бебета, съобщава македонската телевизия Pressing TV, цитирана от \"Фокус\".    Сред тях има адвокати, лекари и нотариуси. Разследването е показало, че в схемата участват десетки българки, които продавали новородените си деца за суми, достигащи до 25 хиляди евро.    Подчертава се, че случаят не е първи по рода си. Разследването по него е продължило няколко месеца, а освен арестуваните, властите са наблюдавали и около 60 други лица.    Властите са установили, че българки са пристигали Гърция в последните месеци на бременността си, където раждали в частни клиники, тъй като там е по-лесно фалшифицирането на документи. Освен бебета, продавани на бездетни семейства, българките предлагали на „клиентите“ и замразени яйцеклетки.  ", "date": "2019.09.25", "title": "В Солун са арестувани 12 души за търговия с бебета, българки продават децата си за 25 000 евро "}
{"url": "http://epicenter.bg/article/-quot-Zelenite-quot--investitsii-shte-se-otlozhat-do-2022g-/193630/7/0", "text": "Представителите на правителствата от ЕС се споразумяха днес да забавят прилагането на схема за класификация на \"зелени\" финансови продукти до края на 2022 година. Те не изключиха възможността инвестициите в ядрената енергетика и въглищата да бъдат смятани за \"зелени\", предаде Ройтерс, цитирано от БТА.    Решението ще отложи с над две години прилагането на \"зелената\" схема за инвестиции на ЕС.    Текстът, подкрепен от европейските правителства, трябва да бъде одобрен от Европейския парламент, който предлагаше да бъдат изключени инвестициите в ядрената енергетика и електроцентралите на въглища от бъдещия списък със \"зелени\" инвестиции.    В опит да намали въглеродните емисии, ЕС работи по схема за класифициране на устойчивите инвестиции. Целта е привличането на инвеститори, имащи отношение към климата, и да се даде тласък на пазара на \"зелените\" облигации на стойност 200 милиарда долара.    Някои страни по-рано критикуваха правилата, че не са достатъчно стриктни и допускат дори ядрената енергия да се смята за \"зелена\".  ", "date": "2019.09.25", "title": "\"Зелените\" инвестиции ще се отложат до 2022г."}
{"url": "http://epicenter.bg/article/EK-privetstva-postignatoto-saglasie-za-naznachavaneto-na-Laura-Kyoveshi-za-glaven-prokuror-na-ES/193635/7/0", "text": "Европейският парламент и Съветът на Европейския съюз се съгласиха г-жа Лаура Кодруца Кьовеши да бъде назначена като първия европейски главен прокурор, съобщиха от пресцентъра на Представителството на ЕК в България.    Комисарят по въпросите на бюджета и човешките ресурси Гюнтер Йотингер и комисарят по въпросите на правосъдието, потребителите и равнопоставеността между половете Вера Йоурова направиха от името на Комисията изявления. Комисар Йотингер заяви: \"Европейската комисия работи усилено, за да гарантира, че всяко евро от бюджета на ЕС се разходва съгласно правилата и носи европейска добавена стойност. Това означава също така да се води ефективна борба с измамите, засягащи бюджета на ЕС. Досега Европейската служба за борба с измамите (OLAF) имаше съществена роля в постигането на тази цел. Тя ще продължи своята дейност като независима разследваща служба, допринасяща за възстановяването на дължими средства, както и за прилагането на други мерки за защита. Европейският прокурор ще гарантира укрепването на действията на равнище Съюз и реалното изправяне пред съд на лицата, извършили престъпления във вреда на бюджета на Съюза. Пожелавам на новоизбрания главен прокурор успех в преодоляването на предизвикателствата, пред които е изправена. Както Европейската комисия, така и OLAF ще ѝ помагат активно в предстоящите ѝ задачи\".    Комисар Йоурова заяви: \"Постигнатото съгласие показва недвусмислено, че ЕС гледа сериозно на борбата с финансовите престъпления и на защитата на парите на данъкоплатците. Европейската прокуратура представлява единствена по рода си структура за отдаване на приоритетно внимание на борбата с трансграничните престъпления и за гарантиране, че нито едно престъпление срещу бюджета на ЕС няма да остане ненаказано. Тя отговаря на исканията на европейските граждани и предоставя на европейските прокурори нови амбициозни инструменти за разследване и наказателно преследване на тези престъпления на европейско равнище. Приветствам постигането на съгласие за назначаването на г-жа Кьовеши като първия европейски главен прокурор. Уверена съм, че г-жа Кьовеши ще се справи много добре в ролята на ръководител на Европейската прокуратура. Постигнатото съгласие прави възможно създаването на новата служба до края на 2020 г., както бе планирано. Комисията ще продължи да бъде твърд поддръжник на колективните усилия за борба с измамите и корупцията в ЕС\".  ", "date": "2019.09.25", "title": "ЕК приветства постигнатото съгласие за назначаването на Лаура Кьовеши за главен прокурор на ЕС"}
{"url": "http://epicenter.bg/article/Turtsite-schitat-Rusiya-za-priyatel--a-SASht---za-vrag--pokazva-prouchvane-/193642/7/0", "text": "В Турция бе проведено голямо проучване на общественото мнение относно най-важните проблеми и постижения на страната. 74,9% от анкетираните похвалиха закупуването на руската система за ПВО С-400. Мнозина от тях смятат Русия за приятел, за разлика от САЩ - 94,5% от анкетираните определиха страната като враг на родината си, отбелязва консервативният вестник Yeni Akit, цитиран от Агенция \"Фокус\".    Компанията „Изследвания, оценка, анализ“ (ADA) публикува резултатите от проучване на общественото мнение. В анкетата, проведена от 19 до 30 август 2019 г. в 26 провинции на страната, са се включили 1721 жители на възраст над 18 години.    На участниците в проучването са зададени въпроси за най-важните проблеми в Турция, закупуването на С-400 от Русия, въпреки противопоставянето на НАТО, законопроекта за амнистията и за мнението им за Ахмет Давутоглу и Али Бабакан, които се подготвят да създадат нови партии.    На въпрос „Кой е най-важният проблем в Турция“, 44,9% от анкетираните посочиха икономиката, 17% - безработицата, 6% - сирийските бежанци, 5,2% - тероризма, а 2,9% обърнаха внимание на проблемите на демокрацията, правата правата на човека и справедливостта.    На въпрос „Как оценявате закупуването на система за ПВО на С-400 в противоречие с позицията на САЩ и НАТО“, 74,9% от анкетираните са избрали опцията „подкрепям“, 14,9% - „не подкрепям“, а 7,3% се въздържаха от категоричен отговор.        На въпрос кои страни са приятелски настроени към Турция и кои са враждебни, 94,5% от анкетираните определят САЩ като враждебна страна. Сред приятелските страни Азербайджан заема първо място с 83% от гласовете. Следват Русия (16.3%) и Китай (10.2%).        Отговорите на въпроса „Как оценявате законопроекта за амнистия, който бе на дневен ред в парламента наскоро“ са разпределени по следния начин: 42,3% от анкетираните не подкрепят законопроекта, 24,4% го одобряват и отбелязват, че такъв закон трябва да бъде приет, 33,3% сезатрудняват да отговарят.        На въпроса „Нуждае ли се от нова партия Турция“ 56.4% от анкетираните отговорят с „не“, 32.2% с „да“, 11.1% се затрудняват да изкажат мнение.        Участниците в анкетата са били попитани дали възнамеряват да гласуват за бившия министър-председател Ахмет Давутоглу, бившия вицепремиер Али Бабакан и кандидата за президент на Републиканската народна партия на Турция през 2018 г. Мухарем Индже, ако създадат нова партия.  10% от анкетираните изразиха готовността си да подкрепят Бабакан, 7.3% - Давутоглу, 9.5% - Индже.      И на въпроса „Доволни ли сте от президентската система“ 61,5% от анкетираните отговарят с „не“, 38,5% с „да“.      На този въпрос 37,5% от участниците изразяват подкрепа за управляващата „Партия на справедливостта и развитието“ (ПСР), 22,8% - Републиканската народна партия (РНП), 11,5% нова партия, ако такава бъде създадена, 9,5% „Партията на националистическото движение“, 9% Демократическата партия, Партия на народите, 7% - „Добра партия“, 0,9% - „Партия на щастието“.      39,1% от анкетираните отговарят: Реджеп Тайип Ердоган, 28,6% - Екрем Имамоглу (кмет на Истанбул от 27 май 2019 г.), 8% - Селахатин Демирташ, 6,8% - Мерал Акшенер , 6,5% -Девлет Бахчели, 4,2% -Али Бабакан, 2,3% - Ахмет Давутоглу, 2% - Мухарем Индже, 0,5% - Кемал Кълъчдароглу.  ", "date": "2019.09.25", "title": "Турците считат Русия за приятел, а САЩ – за враг, показва проучване "}
{"url": "http://epicenter.bg/article/Avstraliyskata-stolitsa-legalizira-marihuanata-za-lichna-upotreba-/193644/7/0", "text": "Местната власт в Австралийската столица Канбера гласува днес законопроект, който разрешава на пълнолетните граждани да притежават и отглеждат канабис за лична употреба с развлекателна цел, предаде Асошиейтед прес.  Законодателното събрание на Австралийската столична територия допуска притежанието на до 50 грама изсушена марихуана или отглеждането на две растения. Законопроектът влиза в от 31 януари догодина.    Така Канбера става първата административна единица в Австралия, легализирала марихуаната за лична употреба с развлекателна цел, отбелязва АП.    Притежанието на малко количество марихуана е декриминализирано в цялата страна. Австралийската столична територия обаче първа от осемте административни единици (шест щата и две територии) предприе следващата стъпка да узакони притежанието и отглеждането на марихуана.    Австралия вече легализира през 2017 г. марихуаната за медицински цели от пациенти с лекарска рецепта, припомня АП. Канабисът остава забранена субстанция според австралийския федерален закон и новото законодателство е в противоречие с националното, според което притежанието на марихуана е забранено.", "date": "2019.09.25", "title": "Австралийската столица легализира марихуаната за лична употреба "}
{"url": "http://epicenter.bg/article/OON--Globalnoto-zatoplyane-opustoshava-okeanite-i-pryako-zastrashava-chovechestvoto-/193647/7/0", "text": "Два дни след като климатична среща не успя да постигне сериозни обещания за намаляване на вредните емисии, ООН предупреди днес, че глобалното затопляне опустошава океаните и ледовете на Земята по начин, който пряко заплашва голяма част от човечеството, предаде АФП, цитирана от БНР.    Топящите се ледове и ледници, повишаващото се ниво на моретата, мъртви зони в океаните, замърсяване – всичко това унищожава морския живот и възобновяеми източници на прясна вода и води до супербури, които опустошават големи градове всяка година. Това сочат изводите от ключова оценка, одобрена от Междуправителствения панел за климатичните промени (IPCC), в който членуват 195 нации.    Някои от тези влияния са необратими.    Докладът, който обхваща 7000 изследвания, е отрезвяващо напомняне, че рекордните обеми вредни емисии, предимно от изгорени фосилни горива, тласкат планетата към климат, който нашият вид не може да понесе.    Но документът алармира и по-ясно от преди за нуждата от борба с промените, които вече не може да бъдат отбягвани.    За някои островни нации и крайбрежни градове настоящата тенденция означава почти сигурно търсене на нов дом.    Сред прогнозите в доклада климатичните промени са направили тропическите бури по-големи и по-мощни и идните десетилетия ще засилят потенциала им, ако глобалното затопляне не бъде ограничено до два градуса по Целзий.    Към средата на века над 1 млрд. души ще живеят в райони, застрашени от циклони, мащабни наводнения и други екстремни явления, се казва още в текста.    От 2005 г. нивото на моретата се повишава 2,5 пъти по-бързо в сравнение с ХХ век, предимно заради топящите се ледени покривки. А защитата от предизвиканите от тази тенденция наводнения ще струва на човечеството стотици милиарди.  ", "date": "2019.09.25", "title": "ООН: Глобалното затопляне опустошава океаните и пряко застрашава човечеството "}
{"url": "http://epicenter.bg/article/Vladimir-Zelenski-obvini-Rusiya--che-vodi-voyna-sreshtu-Ukrayna-v-tsentara-na-Evropa-/193662/7/0", "text": "Президентът на Украйна Владимир Зеленски от трибуната на Общото събрание на ООН обвини Русия, че води война срещу страната му в „центъра на Европа“, цитират думите му TACC и Агенция \"Фокус\".    Той заяви, че основната му задача като държавен глава е да прекрати войната в Донбас и да върне Крим в Украйна.    \"Войната в Донбас продължава пет години, пет години след като Русия анексира Крим. Повече от 13 хиляди загинали, 30 хиляди ранени, 1,5 милиона души са принудени да напуснат домовете си. И всяка година тези цифри нарастват. Ето защо, прекратяването на войната, връщането на всички окупирани украински територии и мирът са моя задача,\" подчерта Зеленски.    Както обясни Зеленски, той ще постигне това „не с цената на живота“ на украинците, „не с цената на свободата или правото на Украйна на собствен избор“. „Ето защо се нуждаем от глобална подкрепа“, добави той.    Той започна речта си, като показа боен патрон като доказателство за агресията срещу страната му. \"От такъв патрон на стойност 10 долара в Донбас загина украинският певец Василий Слипак, защитавайки Украйна от руската агресия\", каза той.    Предшественикът на Зеленски Петро Порошенко, говорейки на различни международни форуми, също демонстрираше обекти и предмети от войната, наричайки ги доказателства за руска агресия, припомня агенцията.    Президентът на Украйна също така заяви необходимостта от преосмисляне на съвременните правила на международните отношения и обновяване на международните организации.    \"В този нов свят нашата държава е загубила част от своите територии и губи граждани почти всеки ден. Ето защо кой, ако не Украйна, има право да говори за необходимостта от преосмисляне на съвременните световни правила?\" - каза Зеленски.    Той отбеляза, че не поставя под въпрос достоверността на международните институции, в частност на ООН, но смята, че те се нуждаят от обновление.  ", "date": "2019.09.25", "title": "Зеленски размаха боен патрон от трибуната на ООН и обвини Русия, че води война срещу Украйна"}
{"url": "http://epicenter.bg/article/Ukrainets-se-ozheni-za-svoya-baba--za-da-ne-otide-v-kazarmata/193665/7/0", "text": "Млад украинец се е оженил за своя баба, за да не отбива воинския си дълг, написа киевският в. 112.   Двадесет и четиригодишният жител на централната Виницка област е сключил брак с 81-годишната жена, призната за инвалид с най-тежка категория. След официалното вричане във вечна вярност младоженецът автоматично е станал настойник и личен асистент на съпругата си. От местно военно окръжие са заявили, че донаборникът поради брака и оказването на помощ на своята съпруга е бил отложен от отиване в казармата.   Представител на гражданското, където преди две години са се подписали младоженците, е посочил, че бракът е сключен напълно законно и двойката не са кръвни роднини.   Според информацията, предоставена от институцията за радостни обреди, съпругата е баба на трета братовчедка на мъжа и такива женитби не са забранени в Украйна.   Източник: Новини.бг  ", "date": "2019.09.25", "title": "Украинец се ожени за своя баба, за да не отиде в казармата"}
{"url": "http://epicenter.bg/article/440-chifta-obuvki-byaha-okacheni-v-pamet-na-zhertvite-na-domashno-nasilie-v-Istanbul/193670/7/0", "text": "440 чифта обувки на високи токчета бяха закачени на сграда в Истанбул в памет на жертвите на домашно насилие.    Арт инсталацията е дело на Вахит Туна, пише „Ройтерс”, цитира БТВ.    Повече от 440 жени са били убити през 2018 г. в турската столица, според местни организации, които следят статистиката в цялата страна.    Според информацията 49 жени са били убити от мъже само през август 2019 г.    По думите на Туна „изложбата” е ясен сигнал за домашния тормоз и кара хората да се замислят.    В Турция е стара традиция да се закачат обувките на починалите.", "date": "2019.09.25", "title": "440 чифта обувки бяха окачени в памет на жертвите на домашно насилие в Истанбул"}
{"url": "http://epicenter.bg/article/Tramp-e-poiskal-ot-Zelenski-v-telefonen-razgovor-da-razsledva-Baydan-i-sina-mu-/193674/7/96", "text": "Президентът на САЩ Доналд Тръмп е поискал от украинския президент Володимир Зеленски в телефонен разговор през юли да проучи дали бившият вицепрезидент Джо Байдън е спрял разследване на компания, в която е работел синът му.    Това показва публикуваната днес от администрацията на Тръмп стенограма на разговора, предаде БТА, цитирайки Ройтерс и АП.    \"Много се говори за сина на Байдън, че Байдън е спрял разследването на прокуратурата и много хора искат да разберат какво е станало, така че каквото можете да направите с генералния прокурор ще е чудесно. Байдън се хвалеше насам-натам, че е спрял разследването, така че ако можете да проучите нещата. На мен ми звучи ужасно\", казал Тръмп в този телефонен разговор от 25 юли според стенограмата от пет страници.    Тръмп има предвид недоказани твърдения, че Байдън се е опитал да се намеси в разследване на украинската прокуратура на сина му Хънтър, отбелязва АП. Разговорът на Тръмп със Зеленски е споменат в жалба на анонимен разобличител срещу Тръмп от средата на август. Тя е основен елемент в обявеното вчера от председателката на Камарата на представителите Нанси Пелоси разследване, което да установи дали Тръмп подлежи на импийчмънт.    Тръмп също така потвърди, че е наредил да се замрази отпускането на близо 400 милиона долара помощ за Украйна няколко дни преди телефонния разговор. Президентът на САЩ твърди, че това не е било нарушение.    Тръмп днес пусна гневни туитове по повод разговора си със Зеленски и започнатото от демократите в Конгреса разследване дали да бъде отстранен от длъжност, предаде ДПА.    \"Ще се извинят ли демократите, след като видят какво се е казало в разговора с украинския президент? Би трябвало. Това беше идеален разговор и ги свари неподготвени!\", туитна Тръмп.    \"Няма президент в историята на тази страна, с когото да са се отнасяли толкова зле, колкото с мен. Демократите са парализирани от омраза и страх. Никаква работа не вършат. Не бива да се допусне това да се случи с друг президент. Лов на Вещици!\", написа Тръмп в друг туит.  ", "date": "2019.09.25", "title": "Тръмп е поискал от Зеленски в телефонен разговор да разследва Байдън и сина му "}
{"url": "http://epicenter.bg/article/Promyanata--Za-10-godini-Sofiya-zabravi-starite-razdrankani-Ikarusi-/193643/11/0", "text": "Само допреди няколко години столичани свързваха градския транспорт в София със старите раздрънкани Икаруси, наследство от времената на \"развития социализъм\". Всъщност, последните от вечно пушещите и пробити автобуси, в които при дъжд върху пътниците капеше вода, бяха свалени от линиите още през 2014-2015 г. Днес вече няма и помен от тях, а през 2019 г. София вече има модерен градски транспорт - 90% от автобусите и тролеите са нови. Вредните емисии от обществения транспорт са намалени 2,5 пъти.    Средната възраст на автобусите днес е 6 години, а само преди няколко години беше 20. Всички над 400 нови автобуса са с най-високия екологичен стандарт ЕВРО6, климатизирани и нископодови. Вече забравяме, че само до преди няколко години нито един автобус нямаше климатик. Днес с климатици са 80%. София вече има и първите електрически автобуси. В момента текат процедури за доставки на малки електробуси, които да свързват кварталите с метрото. Те са удобни и безшумни, което ги прави подходящи за кварталите. Новите тролейбуси пестят енергия, а над 100 са новите и реновирани трамваи.        Мрежата на метрото в момента е с дължина 40.2 км. Да не забравяме, че строежът му беше започнат още през 1978 г., но първият участък – от ж.к. \"Люлин\" до \"Константин Величков\", е пуснат в експлоатация едва през 1998 г. До 2009 г. метрото на София е малко над 9 км от „Сердика“ до „Обеля“.    Оттогава досега са изградени и пуснати в експлоатация 30.6 км – разширения на първата линия и цялата втора линия на метрото. Метрото стигна до „Младост“, „Дружба“ и летището, до „Обеля“, Надежда“, Централна жп гара, НДК и „Лозенец“.   В момента се изграждат и 12 км от третата линия на метрото от район „Подуяне“ през Орлов мост, НДК, „Красно село“, „Овча купел“ до Околовръстния път при кв. „Горна Баня“.    През тези 10 години бяха построени и първите в София буферни паркинги на станции на метрото – 6 с общо 2800 паркоместа.        Изградена е система за управление на трафика, в която са включени 220 кръстовища. Системата осигурява приоритизация за градския транспорт - намалява времето за преминаване на градския транспорт и осигурява по-точно спазване на графиците и по-добро обслужване на пътниците.    Системата намалява с 30% времето за преминаване през кръстовища и, с 25% - вредните емисии от превозни средства на кръстовища. 40 автомобила на Бърза помощ са оборудвани и се движат с приоритет през всички кръстовища, които са част от системата.    В момента се внедрява и електронна система за таксуване в целия градски транспорт – тя трябва да заработи до края на 2020 г. и с нея ще може да се таксува според изминато а време или разстояние, както и да се купуват превозни документи през телефон и интернет.    В последните 10 години София започна да изгражда система за видеонаблюдение и днес тя вкбюмва над 3000 камери. Всички над 200 кръстовища са част от системата, както и голяма част от площадите. 80% от детските градини вече са част от интегрираната система за виденоблюдение.        За 10 години София се сдоби с 5 нови кръстовища на две нива. Някой от тях вече са част от визиттинет картички на София – като Лъвов мост и телевизионната кула. Изследванията сочат, че тези кръстовища времето за преминаване е намалено два пъти.    Направени са 7 нови пробива за подобряване на свързаността на уличната мрежа: на бул. „Копенхаген“ от ул. „Обиколна“ до бул. „Самоковско шосе“; ул. “Обиколна” в ж.к. „Дружба“; бул. „Царица Йоана“ от бул. „Петър Дертлиев“ до околовръстен път на София; бул. „Бяла черква“ от ул. „Ярослав Вешин“ до бул. „П. Тодоров“; ново трасе на бул. “Ал. Малинов”; пробив при болница „Токуда“.    Изцяло ремонтирани и възстановени са 255 км основни улици и булеварди, сред тях - бул. „Цариградско шосе“ от надлез при бул. „П. Яворов“ до Околовръстен път, с прилежащите 5 мостови съоръжения; бул. „Ботевградско шосе” и прилежащите мостови съоръжения; Бул. \"Владимир Вазов“ с 6 мостови съоръжения; на бул. „България“ от бул. „Черни връх“ до бул. „Гоце Делчев“; бул. „Васил Левски“ от Одеон до Ректора на Софийския университет и др.  ", "date": "2019.09.25", "title": "Промяната: За 10 години София забрави старите раздрънкани Икаруси "}
{"url": "http://epicenter.bg/article/Spestyavaniyata-na-domakinstvata-v-bankite-sa-se-uvelichili-do-53-660-mlrd--lv-/193606/4/0", "text": "В края на август 2019 г. депозитите на неправителствения сектор са 81.591 млрд. лв. (70.5 на сто от БВП), като се увеличават на годишна база със 7.3 на сто, информира Българската народна банка.    Депозитите на \"Нефинансови предприятия\" са 24.559 млрд. лв. (21.2 на сто от БВП). В сравнение с края на август на 2018 г. те се увеличават с 3.1 на сто. Депозитите на финансовите предприятия нарастват с 29.7 на сто на годишна база и през август 2019 година достигат 3.372 млрд. лв. (2.9 на сто от БВП). Депозитите на Домакинства и нетърговските дружества обслужващи домакинства /НТООД/ са 53.660 млрд. лв. (46.4 на сто от БВП) в края на август 2019 година. Те се увеличават на годишна база с 8.2 на сто.    В края на август 2019 г. кредитите за неправителствения сектор са 59.932 млрд. лв. (51.8 на сто от БВП) при 59.860 млрд. лв. към юли 2019 г. През август 2019 г. те се увеличават на годишна база с 6 на сто, отчита още БНБ.    Кредитите за нефинансовите предприятия нарастват с 3.3 на сто на годишна база през август 2019 г. и в края на месеца достигат 33.585 млрд. лв. (29 на сто от БВП). Кредитите за Домакинства и НТООД са 23.212 млрд. лв. (20.1 на сто от БВП) в края на август 2019 година. Спрямо същия месец на 2018 г. те се увеличават с 8.8 на сто. В края на август 2019 г. жилищните кредити са 11.406 млрд. лв. и нарастват на годишна база с 12.4 процента. Потребителските кредити възлизат на 9.893 млрд. лв. и се увеличават с 11.2 на сто спрямо август 2018 г.    Кредитите, предоставени на финансови предприятия, са 3.134 млрд. лв. (2.7 на сто от БВП) в края на август 2019 година. В сравнение с август 2018 г. те се увеличават със 17.4 процента, информира БНБ.", "date": "2019.09.25", "title": "Спестяванията на домакинствата в банките са се увеличили до 53.660 млрд. лв."}
{"url": "http://epicenter.bg/article/Emil-Karanikolov--Golyama-yuzhnokoreyska-kompaniya-prouchva-Balgariya-za-investitsiya-nad-1-5-miliarda-evro/193626/4/0", "text": "Една от най-големите южнокорейски компании в момента проучва България и още две държави за инвестиция, като тази инвестиция е за над 1,5 милиарда евро. Това заяви пред български медии в Сеул министърът на икономиката Емил Караниколов във връзка с потенциалните инвестиции у нас от страна на Република Корея.    Караниколов е във водената делегация от министър-председателя Бойко Борисов, който е на официално посещение в азиатската държава.    Министър Караниколов уточни, че проучването за инвестиции на „Хюндай“ в България не е свързано с „Фолксваген“.   „Фолксваген“ търси къде да реализира завод за производство на бензинови и дизелови двигатели, докато намеренията за инвестиционен проект от Република Корея в батерии за електрически автомобили, не са свързани с „Хюндай“, изтъкна министър Караниколов.    „Говорим за батерии за електрически автомобили. Те могат да бъдат за редица компании“, заяви министърът на икономиката. Той бе категоричен, че когато става дума за инвестиции, транспортната инфраструктура е от изключително значение.    „В Центъра на „Хюндай“ представихме България и идеите, които имаме за възможностите за стратегическо партньорство. Отзивът от тяхна страна е да се свържем с европейската им централа, а това ще стане веднага щом се върнем в София“, акцентира Караниколов.    Разговорите, които се водят от българска и корейска страна, са в посока на инвестиции за електрически, автономни автомобили, за възможността за създаване на Център за изпитване на автономни автомобили в България, както и за части за електрическите коли, така и за батерии.    „Трябва те да дойдат в България и да направим анализ какво може да се реализира на територията на страната ни като стратегическо партньорство“, добави Караниколов.    „Най-важното за нас е да презентираме България като добра дестинация за бъдеща тяхна инвестиция“, посочи Караниколов. Той се спря на положителния имидж страната ни в икономически аспект, посочвайки повишаването на кредитния рейтинг на България, износът, икономическият растеж и финансовата стабилност.   ", "date": "2019.09.25", "title": "Емил Караниколов: Голяма южнокорейска компания проучва България за инвестиция над 1,5 милиарда евро"}
{"url": "http://epicenter.bg/article/Parahodstvo-BMF-pusna-na-voda-vtoriya-korab-ot-proekta-Bluetech-45-/193650/4/0", "text": "Китайската корабостроителница Jiangsu New Yangzi Shipbuilding вдигна днес флага на втория 45 500-тонен моторен кораб за превоз на насипни товари, поръчан от „Параходство Български морски флот“ АД .  Ванг Сиаоийнг, зам.-генерален директор в направление „Кредитиране“ на EXIM BANK OF CHINA, даде на новопостроения плавателен съд името „Миджур“ и му пожела успешно плаване, предава Нова тв. Тържеството в китайската корабостроителница е едно от важните начинания, с които Китай и България отбелязват 70-та годишнина от установяването на дипломатическите отношения между двете държави. Сред официалните лица на събитието бяха зам.-министърът на транспорта, информационните технологии и съобщенията Велик Занчев, извънредният и пълномощен посланик на Република България в Китайската народна република, председателят на Надзорния съвет на българската компания Кирил Домусчиев и брат му Георги Домусчиев, член на Надзорния съвет, както и к.д.п. Александър Калчев, изпълнителен директор на „Параходство БМФ“ АД.    Първи капитан на кораба е к.д.п. Мариян Йотов, а първи главен механик – инж. Цветан Цанов.  „Миджур“ е вторият плавателен съд от проекта Bluetech 45. Третият кораб от серията ще носи името „Бузлуджа“. Той бе заложен на 29 юли 2019 г. – буквално ден преди вдигането на флага на „Плана“ в същата китайска корабостроителница, и спуснат на вода на 23 септември 2019 г.  „Параходство БМФ“ АД ще попълни флота си с общо шест кораба от проекта Bluetech 45, като при всички ще бъде спазена традицията бълкерите да носят имената на български планини и планински върхове.  />„Миджур“ е трети кораб с това име в историята на компанията. Първият беше с товароподемност 15 270 т , построен в Белгия през 1957 г. Той е в експлоатация до 1980 г. Вторият е с товароподемност 21 547 т и е построен във Варна през 1992 г. Любопитното е, че и вторият „Миджур“ е от серия с челен кораб „Плана“. В експлоатация е до 2016 г.  ", "date": "2019.09.25", "title": "Параходство БМФ пусна на вода втория кораб от проекта Bluetech 45 "}
{"url": "http://epicenter.bg/article/Nikolina-Angelkova--Shte-predlozhim-zakonovi-promeni/193654/4/0", "text": "\"Стартирахме подготовка за колективен иск с българските хотели по отношение на техните вземания. Ще предложим законови промени, които да покриват рискове като фалита на \"Томас Кук\".  Това каза министърът на туризма Николина Ангелкова по време на брифинг, предаде Агенция \"Фокус\". Министърът поясни, че всички дъщерни компании на дружеството са фалирали и уточни, че в Русия дъщерната компания е финансово независима.    \"Свикваме абсолютно всички и започваме дебат по тази тема. В момента Законът за туризма е в Народното събрание, ако намерим консенсус, още между първо и второ четене ще помолим някои от парламентарните групи и тази промяна да бъде факт още докрая на тази година. Ако не, ще инициираме отделен законопроект. Важно е да бъдем единни, важно е посланието, което изпращаме да бъде така, че да запазим България като устойчива туристическа дестинация\", допълни още тя.    \"Във връзка с всичко, което се случва през последните дни, освен това звено, което създадохме, създаваме горещ телефон, който е като кризисен щаб 24 часа. Отделно представители на министерството вече са по морето във всеки един от хотелите, в които има настанени туристи. Съвместно с официалния представител на \"Томас Кук\" в България съдействаме за безпрепятствано връщане на туристите, за да сме сигурни, че всеки един турист, който е дошъл в нашата страна, съответно ще се завърне в своя дом. Ситуацията е изключително тревожна, тежка за сектора. Това в момента създава много сериозен проблем във връзка с планирането на сезон 2020 г. В тази връзка сме предприели следното. Аз и в момента съм в контакт както моите колеги в Германия, Полша, великобритания, Франция, и с ръководствата на големите туроператори, които оперират на българския пазар. През следващата седмица предвиждам посещение на място, за да можем капацитетът, който бяхме договорили с \"Томас Кук\" да бъде пренасочен към другите туроператорски компании с общи усилия, така че да нямаме по-голям риск от този, който към момента анализираме за следващия сезон. Изключително ключово е да спасим сезон 2020 г. от гледна точка на записванията и преговорите, които към момента текат. Туризмът е в огромна конкуренция и е изключително важно да бъдем сред първите. Стартирали сме подготовка. Ще съдействаме за колективен иск по отношение на техните вземания за месеците юли и август за тези задължения, които са им натрупани съгласно изпълнение на договорите\", заяви Ангелкова.   \"58 хотела в България имат договор с \"Томас Кук\". Представителят на фалиралата компания в България \"Астрал холидейз\" има ангажимент да информира туристите\", допълни тя. Всички 5940 туристи, които се намират в България ще могат да приберат по домовете си, като всички разходи за престоя в страната и за извозването, е за сметка на застрахователите. Немският застраховател и английският гаранционен фонд са съобщили, че поемат всички разноски на туристите\", обясни Ангелкова.   \"Всички хотели, които имат настанени такива туристи не следва да се притесняват за вземанията си към тези туристи, които към момента са настанени. Говорим за тези разходи, които правят от 23 септември насам\", допълни още министърът.   ", "date": "2019.09.25", "title": "Ангелкова: Ще предложим законови промени, които да покриват рискове като при фалита на \"Томас Кук\"!"}
{"url": "http://epicenter.bg/article/Zhitelite-na-Galabovo-dovolni--che-otnovo-imat-topla-voda/193666/4/0", "text": "Жителите на Гълъбово и Сливен изразиха задоволството си от пускането на ТЕЦ Брикел.   Още в деня на пускането на пълна мощност на котлите на съоръжението в социалната мрежа Фейсбук заваляха множество положителни коментари от потребители на Дружеството. Едни се радват, че вече от кранчетата им тече топла вода, други, че децата им няма да останат на студено през зимата, а трети, работещи в ТЕЦ-а, са щастливи, че отново са на работното си място.    ", "date": "2019.09.25", "title": "Жителите на Гълъбово доволни, че отново имат топла вода"}
{"url": "http://epicenter.bg/article/Sayuzat-na-sadiite-kam-sadiyskata-kolegiya-na-VSS-sled-sluchay-Polfriyman--Podayte-ostavki-/193609/3/0", "text": "Най-голяма съдийска организация у нас - Съюзът на съдиите в България /ССБ/ - предлага на съдийската колегия на ВСС да подаде оставки.    В писмо до членовете на колегията, от ССБ твърдят, че с вчерашната си позиция и действия по казуса \"Джок Полфрийман\" са нарушили независимостта на съдебната власт.    Вчера в позиция от колегията заявиха, че са обезпокоени от ескалиращото обществено напрежение през последните дни, по повод съдебния акт и допълват, че споделят усещането на родителите на убития Андрей Монов за нарушен баланс между правото и справедливостта.   Заради това от ССБ твърдят, че съдийската колегия на ВСС се присъединява към \"безпрецедентен политически и обществен натиск върху конкретен съдебен състав и съдебната власт като цяло, който безцеремонно експлоатира по различни причини и с различни цели, трагедията на едно българско семейство\". И именно по този начин се рушат основите на правовата държава, върховенството на закона и независимостта на съдебната власт.    От ССБ заявяват, че е недопустимо точно членовете на Висшия съдебен съвет да споделят усещане за нарушен баланс между правото и справедливостта. Личните нападки и заплахи към съдията или съдебния състав, постановил съответния съдебен акт, включително и за физическа саморазправа, са абсолютно недопустими, пишат от ССБ и заявяват, че действията на съдийската колегия са в разрез с всички общоприети в световен мащаб основни принципи на една демократична правова държава с установено върховенство на закона и разделение на властите, като в същото време представляват и грубо неизпълнение на служебните задължения.  ", "date": "2019.09.25", "title": "Съюзът на съдиите към съдийската колегия на ВСС след случая Полфрийман: Подайте оставки!"}
{"url": "http://epicenter.bg/article/Kirilov--Prokuraturata-ima-praven-interes-da-iska-vazobnovyavane-na-proizvodstvoto-na-Polfriyman/193618/3/0", "text": "Прокуратурата има правен интерес да иска възобновяване на производството на Джок Полфрийман. Това каза министърът на правосъдието Данаил Кирилов пред журналисти във връзка с Джок Полфрийман, предаде Агенция \"Фокус\".   \"Смятам, че прокуратурата има правен интерес да иска възобновяване на това производство, макар да съм убеден, че този вид дела се решават двуинстанционно и касационното им обжалване е недопустимо. Тук се иска възобновяване, а не касационно обжалване.   Този въпрос, този дебат явно сочи на необходимостта да коментираме измененията на НПК относно статута на тези актове, които днес чух с изненада разсъждение на практикуващи съдии\", допълни още Кирилов.   Той посочи, че е редно законодателят изрично да определи вида на акта и да допусне по-висок инстанционен контрол.   На въпрос каква е възможността на държавата, ако Джок Полфрийман напусне страната преди произнасянето на ВКС, Кирилов отговори: \"Стриктно трябва да зачитаме правото\".   Според него не трябва да се поставя въпроса държавата срещу съдебните актове. \"Да, обществото има право да коментира това производство. То е приключило, налице е волята на съда, обективирана е в документ, така че темата може да стои на дебат. Знам, че ще има коментари в тази връзка и в заседанието на ВСС\", допълни още Кирилов.  ", "date": "2019.09.25", "title": "Кирилов: Прокуратурата има правен интерес да иска възобновяване на производството на Полфрийман"}
{"url": "http://epicenter.bg/article/Paradoks---Sayuzat-na-sadiite-brani-Kalpakchiev-i-Ivanova--no-pod-prikritie-/193622/3/0", "text": "Парадоксално, но активисти на Съюза на съдиите в България (ССБ) са стартирали във вторник следобед събирането на подписи в подкрепа на настоящия председател и на доскорошния изпълнителен секретар на организацията – съдиите Калин Калпакчиев и Весислава Иванова,  . Двамата, заедно с колегата си Виолета Магдалинчева, са членове на състава от Апелативен съд-София, който миналия четвъртък взе решение за условно предсрочно освобождаване с 6 години, 6 месеца и 25 дни по-рано на осъдения за убийство и опит за убийство австралийски гражданин Джок Полфрийман.    За да не изглежда, че всъщност най-активните членове на върхушката на ССБ - Калин Калпакчиев и Весислава Иванова, правят подписка в своя защита, било взето решение \"инициативата\" за подкрепа да дойде от членове на ССБ в Наказателната колегия на Върховния касационен съд (ВКС). Именно от тях във вторник главният прокурор Сотир Цацаров поиска възобновяване на делото по искането за освобождаване на осъдения на 20 години \"лишаване от свобода\" Полфрийман, както и спиране на изпълнението на решението.    Формално подписката, която се очаква да \"изтече\" по-късно в \"определени\" медии, работещи от години като ПР-агенции на ССБ, се обявява в защита на съдиите от негативната обществена реакция, последвала освобождаването на убиеца. Статии в тази посока вече се появиха в издания на подсъдимия Иво Прокопиев и в сайта на българската редакция на \"Свободна Европа\", чиято редакционна политика е в корелация с медиите на олигарха.    Председателят на състава Калин Калпакчиев и докладчикът по делото Весислава Иванова трябвало да бъдат \"защитени\" от исканията на политически партии, като ВМРО и \"Атака\", за проверка на работата им по конкретното дело и за образуване на дисциплинарно производство във връзка с разкритията за обвързаност на двамата магистрати с ръководството на Българския хелзински комитет (БХК), което от години лобира за пускането на Полфрийман от затвора. Събирането на подписи било стартирано непосредствено след като мнозинството от членовете на Съдийската колегия на Висшия съдебен съвет (ВСС) приеха позиция, в която те посочиха, че са \"съпричастни към болката и страданията на близките на Андрей Монов\" и споделят \"тяхното усещане за нарушен баланс между правото и справедливостта\".    Планът за \"спасяването\" на Калпакчиев и Иванова от общественото недоволство включва още \"спонтанното\" присъединяване към подписката на техни колеги от Софийския апелативен съд, както и от Софийския градски съд, където структурите на политизираната магистратска организация – ССБ, са най-добре представени. Куриозното в случая е, че участващите в \"защитната подписка\" на съдебния състав, пуснал Полфрийман, са същите, които в последните близо два месеца иронизират активната подкрепа за номинацията за главен прокурор, която следователи, прокурори и служители от съдебната система изразяват в становища до кадровия орган на съдебната власт.  ", "date": "2019.09.25", "title": "Парадокс - Съюзът на съдиите брани Калпакчиев и Иванова, но под прикритие "}
{"url": "http://epicenter.bg/article/Tsimentovoz-se-obarna-na-vhoda-na-Ruse-/193628/3/0", "text": "Циментовоз се преобърна тази нощ на входа на Русе от Варна, предаде  БГНЕС. Инцидентът стана на метри от мястото, където вчера лек автомобил се заби в стълб на уличното осветление.   По информация от Областната дирекция на МВР в Русе тежката катастрофа е станала след полунощ. Тежкотоварният автомобил с румънска регистрация се отклонил вляво и се блъснал в бордюр. Вследствие на това се преобърна на платното за движение, разпилявайки голямо количество цимент.    Пострадал е единствено водачът на влекача, румънски гражданин, който е с фрактури на ребра и прешлен. Той е бил освободен след преглед в болница. По циментовоза пък са нанесени значителни материални щети.    Инцидентът е документиран от екип на Пътна полиция, като за причина за настъпване на тежкото ПТП се посочва несъобразената скорост. Пробата на водача за алкохол е била отрицателна.    Заради инцидента движението в района бе затруднено, като екипи на полицията го регулираха. Действията по освобождаването на платното за движение от обърнатия бетоновоз продължават.", "date": "2019.09.25", "title": "Циментовоз се обърна на входа на Русе "}
{"url": "http://epicenter.bg/article/Otlozhiha-deloto-za-premestvaneto-na-Budimir-Kuyovich-v-obshtezhitie-ot-zakrit-tip-/193661/3/0", "text": "Съдът отложи делото за преместването на Будимир Куйович в общежитие от закрит тип, за да бъдат събрани доказателства във връзка с правния стабилитет на заповедта за промяна на режима, обясни прокурор Иван Кадев пред БНТ.    В съда има образувано и друго дело по жалба от Куйович. В нея той обжалва заповед на началника на затвора, с която му е променен режимът от лек в общ.    Будимир Куйович беше задържан през лятото на магистрала \"Тракия\" да шофира с фалшива книжка, издадена в Португалия. Черногорецът излежава присъда от 16 години за наркотрафик. Той е настанен в открито общежитие в Казичене, но е бил в отпуск за добро поведение.    В началото на септември изпълняващият длъжността началник на Софийския затвор Десислав Трайков беше освободен от длъжност след разпореждане на правосъдния министър Данаил Кирилов.    Трайков подаде заявление за освобождаване от длъжност след последвалите персонални нападки срещу него по случая „Куйович” и заяви, че името му е незаслужено опетнено.", "date": "2019.09.25", "title": "Отложиха делото за преместването на Будимир Куйович в общежитие от закрит тип "}
{"url": "http://epicenter.bg/article/Anketnata-komisiya-za-iztochvaneto-na-danni-ot-NAP-shte-izslusha-glavniya-prokuror/193663/3/0", "text": "Главният прокурор Сотир Цацаров ще бъде изслушан на 26 септември от временната анкетна комисия за изясняване на всички факти и обстоятелства около източването на данни от Националната агенция по приходите, съобщи БНТ.  След като през юли базите с лични данни на НАП бяха пробити от хакери и ЕГН-та, имена и адреси на 5 милиона българи бяха откраднати, парламентът създаде временна анкетна комисия в състав от 15 народни представители, оглавявана от депутата от ГЕРБ Красимир Ципов.  Случаят с източените данни от НАП се разследва от Специализираната прокуратура.  За атаката са обвинени собственикът на \"ТАД груп\" Иван Тодоров, търговският директор на фирмата Георги Янков и служителя Кристиян Янков. Обвинението срещу тях е за кибертероризъм.  На Иван Тодоров, който е в ареста, беше повдигнато и обвинение за организирана престъпна група с користна цел. Георги Янков и Кристиян Бойков са участници в тази група с ръководител Иван Тодоров.  В края на август Комисията за защита на личните данни глоби Националната агенция по приходите с 5.1 млн. лв. НАП оспорва наказателното постановление.  ", "date": "2019.09.25", "title": "Анкетната комисия за източването на данни от НАП ще изслуша главния прокурор"}
{"url": "http://epicenter.bg/article/Borislav-Tsekov--Osvobozhdavaneto-na-Polfriyman-e-udar-varhu-avtoriteta-na-sada-/193668/3/0", "text": "„Освобождаването на Джок Полфрийман заедно с осветляването на ролята на БХК при вземането на това решение е удар върху авторитета на съда, дискредитира за пореден път правосъдието пред лицето на гражданското общество, включително дискредитира в очите на широката общественост и самия институт на условното предсрочно освобождаване“. Това заяви пред БНР юристът Борислав Цеков от Института за модерна политика.    Обществената критика към съдебните актове е нещо допустимо, също и призивите за оставка, изказа мнение юристът пред „Хоризонт“. Според него има политизирано отношение към съдебната власт.      Цеков посочи, че многократно е чел мотивите за освобождаването на Джок Полфрийман. За него те са неубедителни и голословни:    „Гледайки голословните аргументи, които се опитват да представят, за мен това изглежда като търсене на начин да се оправдае, да се пришият аргументи към едно предварително взето решение, което е взето извън кориците на делото и извън съдебната зала. Оттук възникват подозренията за обвързаности и влияние на Българския хелзинкски комитет върху съдийския състав. Очевидно има хора, в това число съдиите Калпакчиев и Иванова, които са техни съратници. Това не е укоримо по принцип, но когато става дума за съдебен състав, който трябва да се произнесе по такъв случай и един от основните му аргументи е положителна характеристика от същата тази организация, с която те са в близки отношения, от която може би някой от тях е получавал хонорари за своя дейност – тогава е безспорно ясно, че е нарушен базисен принцип на справедливия съдебен процес, а именно да имаме непредубеден и безпристрастен състав“.        „Калпакчиевото правосъдие за мен е правосъдие, което служи на „наши хора“, на „правилни олигарси“, на партийни политически клики, които претендират, че са говорители на истината, но не и на Темида“, продължи в предаването „12+3“ Борислав Цеков.    По думите му върховенството на закона изисква съдиите, които не си вършат работата, да търпят обществена критика и ако се налагат определени последици, това да се случи.    Според Цеков декларацията на Съюза на съдиите има чисто политически характер:        Според него Съдийската колегия на ВСС е взела разумно и еднозначно становище:     ", "date": "2019.09.25", "title": "Борислав Цеков: Освобождаването на Полфрийман е удар върху авторитета на съда "}
{"url": "http://epicenter.bg/article/S-97-glasa--za--62--protiv--deputatite-zapaziha-sakratenoto-sadebno-sledstvie-na-parvo-chetene/193614/2/0", "text": "С 97 гласа „за“, 62 „против“ депутатите запазиха съкратеното съдебно следствие на първо четене, предаде Агенция „Фокус“.   Това се случи, след като депутатите приеха промени в Наказателния кодекс, внесени от ПГ на ГЕРБ. Със законпроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда.   Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието.  ", "date": "2019.09.25", "title": "С 97 гласа „за“ и 62 „против“ депутатите запазиха съкратеното съдебно следствие на първо четене"}
{"url": "http://epicenter.bg/article/Rumen-Radev-izrazyava-saboleznovaniya-na-semeystvoto-i-blizkite-na-poeta-Lyubomir-Levchev/193655/2/0", "text": "Президентът Румен Радев изразява съболезнования на семейството, близките и колегите на Любомир Левчев по повод кончината на големия български творец.    „Богатото творчество и безспорният авторитет на Любомир Левчев - обичан поет и значим обществен глас, оказаха значително влияние върху редица поколения. Талантът и мъдростта му вдъхновяваха и респектираха. Даваха увереност, че овладяната сила на словото е незаменима духовна величина“, заявява държавният глава.    „Литературното наследство на Любомир Левчев – великолепните рими, създадени от интелигентен ум и голямо сърце, остава за цялото ни общество извор на възхищение и гордост“, подчертава още президентът Румен Радев.  ", "date": "2019.09.25", "title": "Румен Радев изразява съболезнования на семейството и близките на поета Любомир Левчев"}
{"url": "http://epicenter.bg/article/Iliyana-Yotova--Neka-mislite-i-dumite-na-Lyubomir-Levchev-ostanat-s-nas---sbogom--poete-/193656/2/0", "text": "Вицепрезидентът на Република България Илияна Йотова изпрати съболезнователен адрес до семейството на Любомир Левчев. Това съобщиха от прессекретариата на държавния глава.   „Искрено ни натъжи днес новината за кончината на поета Любомир Левчев. Завари ни неподготвени и безсилни, не сме успели навреме да си кажем довиждане. Чрез творчеството си Любомир Левчев беше с нас от десетилетия, в добри и трудни времена – и в градеж, и в разруха, и в преход, и в търсене на по-добри и по-верни истини. С колко истини обаче се срещнахме на този свят, и то преди да дойде неопровержимата новина! Самият Левчев казваше, че „да броиш приятелството и истината му се струва невъзможно и дори опитът е опасен“… През всичките години зад гърба ни стиховете му отмерваха кратко и точно като метроном най-важните понятия от живота, добродетелите, ценностите. Колко много написа той за свободата, и то запомнящи се куплети като „Свободата е самотно занимание“, „Свободата е опасна, защото трябва да говориш истината“, Раздялата не носи свобода…“ Думите му сякаш бяха част от нашето всекидневие. Четяхме и препрочитахме не само стиховете му, а и романа „Ти си следващият“ и есетата „Писма от Ада“, и „Панихидата за мъртвото време“, и много още негови заглавия има да изброя. С тъга днес трябва да си кажем сбогом, поете. Изказвам дълбоки съболезнования на съпругата му, на сина му, на дъщеря му – на най-близките му хора. Да простим прегрешенията и нека мислите и думите му останат с нас. Вечна да е паметта му“, се посочва в съболезнователния адрес от вицепрезидента.  ", "date": "2019.09.25", "title": "Илияна Йотова: Нека мислите и думите на Любомир Левчев останат с нас - сбогом, поете!"}
{"url": "http://epicenter.bg/article/Sadiya-i-yurist-v-ostar-spor-za-predsrochnoto-osvobozhdavane-na-Polfriyman/193658/2/0", "text": "В остър спор по казуса \"Полфрийман\" в ефира на Нова телевизия влязоха Красимир Мазгалов, член на УС на Съюза на съдиите, и юристът Марин Киров. Двамата бяха гости в предаването \"Плюс минус\".   \"В една правова и демократична държава трябва да се отстояват съдебните актове. Не трябва да се допуска те да бъдат подлагани на медиен и обществен натиск. Това е опасен прецедент и е точно обратното на правова държава и независима съдебна система\", заяви Красимир Мазгалов по повод предсрочното освобождаване на австралиеца Джок Полфрийман. \"Съдийската колегия на ВСС не може да се изразява по такъв начин. ВСС не може да се намесва в работата на съдебната власт, защото е административен орган. Не искам да коментирам конкретните мотиви за предсрочното освобождаване. Съдът говори с актовете си. Постановлението е доста богато мотивирано. Никога Съюзът на съдиите и г-н Калпакчиев не се участвали в политически дебати относно съдебната система. Съюзът винаги е отстоявал и е настоявал за независимост на съдебната система. ВКС ще прецени съвсем скоро дали ще се възобнови делото срещу Джок Полфрийман. Ако за всяка една отмяна на съдебно решение се подаваше оставка, всеки ден някой съдия трябваше да подава своята\", продължи Мазгалов.   Той допълни, че не се е чувал с Калпакчиев, защото нямат допирни точки в професионален план.  Юристът Марин Киров изрази различно мнение - че становището на Съдебната колегия не е порицание. „Българите са изключително чувствителни към подобни случаи. Затова реакциите са крайни. Хората мислят, че няма справедливост”, заяви той. Кирилов допълни, че в процеса на освобождаването на Полфрийман има доста юридически проблеми. Според него реакциите на политиците показват, че резултатите от делото са се политизирали.    \"Не можем да говорим за натиск над съдебната система. Никой не може да забрани на членовете на ВСС да изразяват своето мнение. Според мен трябва да изчистим политическото и да видим защо се е стигнало до предсрочното освобождаване на Джок Полфрийман и на юридическите проблеми при този случай. В публичното пространство се появи инфромация, че двама от съдиите са често награждавани от БХК. Излезе информация също така, че БХК не е дал мнение за Полфрийман. Това е направил председателят на БХК, като е изразил лично мнение. Аз не разбирам как може да се освобождава предсрочно само по лично мнение. Аз не съм привърженик на Народния съд и на телевизионното правораздаване. Калин Калпакчиев сам трябва да прецени за оставката си. Това е вътрешно усещане и второстепенен въпрос. По-важно е дебата да се насочи към юридическите проблеми при този случай, за да не се допускат други такива. Резултатите от това дело вече се политизираха\", обяви Киров.  ", "date": "2019.09.25", "title": "Съдия и юрист в остър спор за предсрочното освобождаване на Полфрийман"}
{"url": "http://epicenter.bg/article/Deputatite-v-spor-za-demografiya--Kolko-detsa-se-pravyat-v-panelkite-/193660/2/0", "text": "Демографската криза, миграцията, ниската раждаемост, че дори и панелките, предизвикаха лют скандал между управляващите и червената опозиция в парламента. Повод за това станаха поправките в ЗДДФЛ на БСП, с които се предлагат данъчни облекчения за семейства с деца.    В крайна сметка до гласуване така и не се стигна, тъй като пленарното заседание приключи. По време на дебата обаче се чуха взаимни нападки и от едната, и от другата страна на залата, а социалистите влязоха в остър спор със зам.-председателя на парламента Емил Христов, тъй като искаха той да наложи наказание на съпартиеца си Спас Гърневски, защото обиждал червените, съобщи    Депутатите зачепкаха и темата защо раждаемостта е ниска, кой е виновен за това, какво е било преди и след 9 септември.    \"Нито има епидемия, нито война, но нацията се стопява. Казвате, че няма нужда от стимули, от преференции, трябва комплексен подход. Но какво направихте в сферата на образованието, здравеопазването? Днес помощта е 20 лв. за всяко дете. Реалният стимул е да се покаже, че държавата застава зад работещите родители\", заяви социалистът Драгомир Стойнев.    Тома Биков контрира, че демографска политика не може да се прави през данъци и посочи, че сега се берат плодовете на случилото се през 90-те години.    \"Проблемът сега е, че са малко хората, които раждат. Ние берем плодовете на това, което е посадено през 90-те години. Раждането на дете е културен въпрос. В семействата има същият брой деца, но семействата са по-малко, защото хората са по-малко\", обясни Тома Биков.    Спас Гърневски пък обвини социалистите, че заради тях 2 млн. българи са емигрирали, а острият му език предизвика бурната реакция на БСП, които поискаха изгонването му от заседанието.    „Ако не бяхте направили този див капитализъм и номенклатурата не беше разграбила държавата, днес щеше да има достатъчно средства за всички болни въпроси. 1/3 ако върнете от заграбеното, вашата крадлива партия, ще има за всичко и за всеки. 10 г. народът не избира вас, а ГЕРБ, за да лекува раните от вашето управление. А наглостта стои на първия ред във вашата зала и е кандидат за кмет на София\", нападна депутатът от ГЕРБ.    \"Не вървят вече тия антикомунистически номера в парламента. Колкото повече пускате Гърневски да говори с неговия пещерен антикомунизъм, той настройва обществото срещу ГЕРБ\", обърна се соцдепутатът Георги Гьоков към управляващите.    Колегата му Иван Ченчев пък настоя за изгонването на Гърневски, тъй като наглост било един депутат да обижда цяла парламентарна група и нейното ръководство.    От БСП се обърнаха към председателстващия Емил Христов и с думите: \"Не бъдете като един посредствен катаджия, който не глобява каращите Лексуси, а глобява тези, които карат Хюндай. Прилагайте правилника към всички\".    \"Някой ще ме ядоса. В момента като посредствен катаджия се опитвам да дойда на себе си. Моля ви като идвате на тази трибуна, да бъдете внимателни, защото ще отидем някъде\", отвърна на свой ред пък Емил Христов.    По време на дебата Юлиан Ангелов от коалиционния партньор \"Обединени патриоти\" пък заговори за обезлюдяването на селата и настоя, че социалистите нямат право да говорят за демографската криза.    \"Точно вие да говорите за демографска криза е малко неестествено. Огромните проблеми са заложени след 9 септември. Много добре помните как вашата партия отне земята на хората, магазинчетата. Много добре помните, че вие прогонихте хората от селата, да ги правите работници, и ги натикахте в панелките. Колко деца да направят в панелките? Къде да ги гледат, на терасата?\", запита риторично Ангелов.    \"По социалистическо време България беше 9 милиона, а сега е 5 милиона. Кой управлява последните 10 години? Добре, че бяха панелките, защото ако не бяха те, сега при вашето управление, хората щяха да спят на палатки, защото не могат да си позволят хляб да си купят, камо ли жилище\", отсече в отговор соцдепутатът Филип Попов.  ", "date": "2019.09.25", "title": "Депутатите в спор за демография: Колко деца се правят в панелките?"}
{"url": "http://epicenter.bg/article/Prof--Dimitar-Ivanov--Svetat-e-v-geopoliticheska-nesigurnost--Sledvashtite-mesetsi-mozhe-da-sa-strashni-/193667/2/0", "text": "Светът е в геополитическа несигурност! Следващите месеци може да са много страшни! Това заяви в студиото на \"Лице в лице\" по БТВ проф. Димитър Иванов, анализирайки напрежението в много точки от света.   Анализирайки Брекзит, проф. Димитър Иванов, който от години живее и преподава в Лондон, подчерта, че не може да се говори, че само Великобритания ще изпадне в тежка рецесия след Брекзит.   \"За мен Брекзит на 31 октомври е под много голяма въпросителна. В момента парламента подготвя закон, който забранява на Борис Джонсън да извърши Брекзит без сделка. Друг въпрос е колко ще се спази този закон, защото виждаме какво се случва в момента между правителство и парламент. Брекзитът не е само проблем на Великобритания\", подчерта той.   \"6-7 от най-силните икономики в Еврозоната зависят над 70% от британския експорт на стоки. За България също ще има последствия. Ние може да имаме икономически ръст, но не живеем на отделна планета. Вече е ясно, че има сигнали за рецесия в ЕС и Еврозоната. В това няма никакво съмнение. На България са необходими ясни, точни и структурни промени\", категоричен бе професорът.   Икономистът поздрави правителството за усилията му да търси инвеститори, но подчерта, че в българската икономическа политика липсва системност. Забравихме за реиндустриализация, всичко се съсредоточава в няколко метрополии, докато голяма част от провинцията живее като преди десетилетия, подчерта специалистът. Според проф. Иванов вина за това има не само настоящото правителство.   Проф. Иванов каза, че е песимист за изграждането на завод на \"Фолксваген\" в България. Според него германският концерн няма нужда от втори голям завод в Европа. Особено като се има предвид, че се цели в пазарите на Близкия и Далечния изток.   В началото на разговора в студиото експертът коментира и фалита на туроператора \"Томас Кук\". И подчерта, че не смята, че това има нещо общо с Брекзит.   \"Всички искаме пазарна икономика. Пазарите се раждат и умират. Това е нещо нормално за капиталистическата пазарна икономика\", каза по повод фалита на \"Томас Кук\" той.    И продължи: \"Много държави са засегнати от този фалит. На Канарските острови ще загубят над 3,5 млн. турсити. В Турция също много силно ще усетят този фалит. Там обявиха твърдо и ясно, че ще помогнат на бранша и не изказват само пожелания като нашия министър на туризма. Държавата трябва да застане зад туристическия бранш и ние не трябва да губим нашата репутация. Аз познавам услугите на \"Томас Кук\". Тя беше компанията с най-добри услуги, но в последните месеци имаше сериозни финансови проблеми, които се дължаха на лош мениджмънт.\"        ", "date": "2019.09.25", "title": "Проф. Димитър Иванов: Светът е в геополитическа несигурност! Следващите месеци може да са страшни!"}
{"url": "http://epicenter.bg/article/Deputatite-shte-glasuvat-utre-predlozhenie-za-predizborna-vakantsiya-/193669/2/0", "text": "НС гласува утре предложение за предизборна ваканция    Народното събрание да няма пленарни заседания в периода от 16-ти до 25 октомври включително. Това проекторешение е внесено в деловодството на Народното събрание, като се уточнява, че в посочения период ще се провеждат заседания на парламентарните комисии.    Предложението е подписано от представители на ГЕРБ, „Обединени патриоти“, ДПС и „Воля“.    Предстои проектът за предизборна ваканция да бъде гласуван по време на утрешното пленарно заседание. ", "date": "2019.09.25", "title": "Депутатите ще гласуват утре предложение за предизборна ваканция "}
{"url": "http://epicenter.bg/article/GERB-provede-sreshta-s-predstaviteli-na-Mezhdunarodniya-republikanski-institut-/193671/2/0", "text": "Членове на ръководството на ГЕРБ проведоха работна среща с представители на Международния републикански институт (МРИ). От страна на ГЕРБ в разговора участваха заместник-председателите на партията Йорданка Фандъкова и Димитър Николов, членът на Изпълнителната комисия на ГЕРБ Живко Тодоров и административният секретар на ГЕРБ Цветомир Паунов, съобщиха от пресцентъра на партията.    От страна на Международния републикански институт в срещата взеха участие регионалният директор на института за Европа Пол Макарти и заместник-председателят на института, отговарящ за международните програми Скот Мстик.    По време на разговора беше подчертано, че ГЕРБ и МРИ са стратегически партньори и беше дадена висока оценка на реализираните през годините поредица от съвместни международни проекти и кръгли маси, най-вече в областта на обучението на млади лидери от МГЕРБ.    Двете страни направиха преглед на успешните съвместни проекти и бяха обсъдени проекти за бъдещи инициативи, които да задълбочат дългогодишното партньорство и трансатлантическото сътрудничество.  ", "date": "2019.09.25", "title": "ГЕРБ проведе среща с представители на Международния републикански институт "}
{"url": "http://epicenter.bg/article/Borisov-za-konchinata-na-Lyubomir-Levchev--Da-pochiva-v-mir-/193672/2/0", "text": "\"Днес ни напусна големият талант на българската литература - Любомир Левчев.\" Това написа министър-председателят Бойко Борисов в страницата си във \"Фейсбук\".    \"Свободата е по-голяма от нас, цитат от последното му интервю за вестник Труд. Да почива в мир!\", добави премиерът Борисов.", "date": "2019.09.25", "title": "Борисов за кончината на Любомир Левчев: Да почива в мир!"}
{"url": "http://epicenter.bg/article/Hasan-Azis--/193673/2/0", "text": "\"ДПС със своите 90 кандидати за кметове и със 184 общински листи е един сериозен кандидат за управлението в местната власт. Ако видите статистиката, ДПС по брой на кметове на населени места и общински съветници сме втора или трета политическа сила. Нашата сила идва от това, че сме близо до хората.\"   Това заяви в предаванто \"Лице в лице\" по БТВ кметът на Кърджали Хасан Азис, който е и зам.-председател на ДПС.   Хасан Азис бе запитан как ще коментра изявлението на бившия втори човек в ГЕРБ Цветан Цветанов, че ДПС ще бъде най-печелившата партия на местния вот. И това не означава ли, че след отдръпването на Цветанов, управляващата партия губи позиции в смесените райони за сметка на ДПС.   \"Със сигурност ДПС на изборите ще участва с много силни кандидатури, утвърдени специалисти и това е направило впечатление на Цветан Цветанов. Дали ГЕРБ се отдръпва или не, това не е от моята компетенция\", отговори Хасан Азис.   Тъй като е и зам.-председател на Националното сдружение на общините, Хасан Азис бе запитан какви са исканията на местната власт към финансовия министър Владислав Горанов. Той каза, че приоритетите за Бюджет 2020 включват увеличаване на средствата за общинската пътна мрежа. \"Кметът е критикуван понякога безпричинно за състоянието на пътната мрежа. Ние получаваме 5 пъти по-малко от държавата, а поддържаме 20 000 кв. км. пътна инфраструктура\", каза кърджалийският кмет.    \"100 млн. лв. увеличаване на капиталовите инвестиции, като 80 млн. ще са за общинска пътна мрежа. Искаме от МФ 173 млн. лв, като 100 млн. лв да отидат за програмите - личен асистент, домашен асистент и домашен помощник\", категоричен бе Хасан Азис.   Той разкритикува и председателя на парламента Цвета Караянчева, която е от Кърджали. Председателката на парламента обвини местната администрация в родопския град, че са отпуснати 4,5 млн. лв пари за осветление, а градът тъне в мрак. \"Отдавна се познаваме с г-жа Караянчева, тя беше общински съветник. Нямаме закачка, става въпрос за разминаване във възгледите как се решават проблемите на местната администрация. Всички 6500 лампи се сменят с ЛЕД осветление, които се регулират. Ние ще имаме най-модерното осветление до 15 дни\", каза Азис.   А що се отнася до думите на Караянчева, че искал да покрие града с бетон, унищожавайки парковете му, кърджалийският кмет декларира, че няма да се унищожава парка на града, а ще се разшири стадиона за Арда Кърджали, за да се отговори на изискванията за международни мачове.    Хасан Азис препоръча държавата да поеме издръжката за детските градини. \"Таксите не покриват дневния обхват. Освен това трябва да ни се даде част от данък общ доход\", подчерта той.  ", "date": "2019.09.25", "title": "Хасан Азис: ДПС е сериозен кандидат за управлението в местната власт"}
