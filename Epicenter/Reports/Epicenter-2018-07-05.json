{"url": "http://epicenter.bg/article/Dve-mechki-izbyagaha-ot-zooparka-v-Dimitrovgrad--VIDEO--/158504/2/98", "text": "Мечките Митко и Ани избягаха от клетките си в зоокъта в Димитровград. Вчера работникът забравя клетката отворена и се озовава лице в лице с мечока – мъжът е в клетката, а Митко отвън, предаде бТВ.  „Бях до него, обаче ме послуша, като му кажа: „Мите, влизай вътре моето момче, малко си клати главата, но влезе. Обаче, когато той влезе, женската излезе, Ана, тя е по-агресивна, по-малка, по-весела, не като тоя нашия, дето тежи, и не можахме да я вкараме”, разказа работникът Михаил Михайлов.  Мечката Ана тръгва по алеите на зоокъта, където има неколцина посетители.  „Нямаше създадена паника, помолих ги да напуснат района на зоопарка в момента и заключихме веднага вратата”, каза управителят на зоокъта Гюлшен Али.  Ветеринар упоява мечките и ги връща в клетката.  Опитът за бягство на Ани и Митко не спря майките с деца, които и днес се разхождаха в парка, но с едно на ум.  Мечките са в зоокъта от 23 години. Не са агресивни и бягат за първи път. За да няма втори опит, зоокътът вече ще се заключва.  ", "date": "2018.07.05", "title": "Две мечки избягаха от зоопарка в Димитровград (ВИДЕО) "}
{"url": "http://epicenter.bg/article/I-Siderov-skochi-na-KEVR--iska-smyana-na-komisiyata--bez-partiytsi-v-neya-/158443/2/0", "text": "И председателят на парламентарната група на \"Обединени патироти\" Волен Сидеров скочи на КЕВР. Той обаче стигна още по-далеч и поиска промени в закона за енергетиката, които да забранят партийни лица да бъдат назначавани в енергийния регулатор да нямат място, предава Канал 3.  И специално натърти, че Иван Иванов, чиято оставка се иска днес, е върл представител на партията на Иван Костов и не крие това.  \"Партия, която е виновна за ограбването на България. Ярък представител на тази партия сега стои начело на КЕВР. Ясно е каква политика изпълнява. Тоест, ние имаме политически лица, които стоят в регулаторен орган и трябва да вземат решения за съдбата на хората\", изригна Сидеров.  Другата промяна, която готви лидерът на \"Атака\", е редуциране на състава на комисията от 9 на 5 членове, което ще доведе логично и до смяна на сегашните лица в нея, наред с шефа й.  Ако тези промени не се направят, дори и парламентът да гласува днес оставката на Иван Иванов, то от това няма да последва нищо ново, предупреди той.  \"Нищо няма да се промени, КЕВР ще продължи да обслужва чуждите монополи\", предупреди Сидеров. Именно като се промени съставът на КЕВР, по думите на лидера на ПГ на Обединените патриоти, ще имаме истинска отчетност на енергийния регулатор. И годишният му доклад, който сега отминава без реакция, ще има ефект, особено когато е обвързан с оставка на шефа на КЕВР.  В момента КЕВР е извън всякакъв контрол, той е толкова независим, че от никого не зависи, ядоса се Сидеров. Такъв друг независим орган нямаме в държавата, забеляза лидерът на \"Атака\".  \"Това са не чужди инвеститори, а чужди експлоататори\", възкликна за ЕРП-та Сидеров и припомни, че самият той поне три пъти е искал оставката на регулатора.  Ролята на КЕВР е да може да казва \"не\" на тези монополисти, смята националистът.  Затова бъдещият състав на КЕВР да не бъде излъчен от квоти на партии, а да бъдат експерти. \"Ако иска Нинова, ще я запозная с тях, неделното училище продължава своята работа\", заключи Волен Сидеров.  ", "date": "2018.07.05", "title": "И Сидеров скочи на КЕВР, иска смяна на комисията, без партийци в нея "}
{"url": "http://epicenter.bg/article/Ninova--Zashto-vsichki-v-bransha-zashtitavat-Ivan-Ivanov--a-200-000-podpisa-na-potrebiteli-sa-natisk-/158446/2/0", "text": "Трите компании ЕВН, Енерго-про и ЧЕЗ застанаха като един в защита на Иван Иванов, а управляващите твърдят, че 200 000 подписа на потребителите са натиск. Това каза лидерът на БСП Корнелия Нинова по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на Агенция „Фокус“. Нинова попита защо всички от бизнеса обичат Иван Иванов, а Корнелия Нинова и Мая Манолова - не.  „Големите в бранша застават зад КЕВР, 200 000 подписи на потребителите нямат никакво значение, защото били натиск“, заяви лидерът на БСП. По думите ѝ фирмите, които дават заявките и КЕВР, която им ги одобрява, си позволяват да говорят от името на потребителите.  „Това ли и ви е днес стонът – натиск върху независим орган и то политически\", каза Нинова.  „От дискусията днес ще остане впечатлението, че парламентът е виновен за това, че КЕВР не си изпълнява законовите задължения и не се произнася за или против сделката с ЧЕЗ. Виждате ли ние тук чуваме, че сме приели един лош закон, който те не могат да изпълнят. Няма да си повтаряме юридическите тезиси, че няма добър или лош закон – той се изпълнява. Интересен е дебатът - една част от колегите казват, че БСП са виновни, друга част от ГЕРБ казват, че „Обединени патриоти“ са виновни, защото те са го предложили, но видите ли ГЕРБ нямат отношение към тази работа. Те ей така са го гласували и забележете защо. Един голям въпрос – ГЕРБ гласува ли този закон, за да угодят на опозицията? Значи ГЕРБ не управлява, за да управлява България, за да стане живота по-добър, а за да угодят на опозицията. Интересна теза, която заслужава внимание“, каза Нинова и посочи, че опозицията е получила признание, че ГЕРБ управляват, за да изпълнят нейните очаквания.  „Не си посипвайте главата с пепел, че законът, който сме приели, е лош. Не се опитвайте да прехвърляйте тази отговорност на опозицията. Приехме закон, колеги, всички. Тук няма ГЕРБ, патриоти. Всички сме го приели и КЕВР трябва да изпълнява този закон. Ако критериите не са ясни, тя има правомощия да направи подзаконов нормативен акт“, каза Нинова.  Изпълнителната власт и КЕВР не желаят да изпълнят законовото си задължение, защото искат да прикрият сделката с ЧЕЗ, каза още лидерът на БСП. По думите ѝ зад тази сделка стоят частните интереси, подкрепени от правителството на Бойко Борисов.  Нинова отговори на призива на председателя на ПГ на „Обединени патриоти“ Волен Сидеров тя да се яви в неговото „неделно училище“, за да научи БСП на политика.  „Дори по повод разговора за дейността на КЕВР г-н Сидеров намери начин да ни покани в неделно училище. Тъй като става дума за 6-и и ли 7-и път - да му отговаря най-накрая. Веднага ще отида на такова неделно училища, ако на първия урок ми обясни как изпълнява плана \"Сидеров срещу колониалното робство\", в който пише такава чужда колониална фирма е ЧЕЗ, както и ЕВН и Енерго-про и те печелят милиарди на обедняващия българин“, каза Нинова.   С идеята си КЕВР да се произнесе след сделката за ЧЕЗ - управляващите показаха истинските си намерения, каза още Корнелия Нинова.  „Това, което ние правим, било в полза на партията или на партийните членове. Въпросът ми е тези над 2 млн. клиенти на ЧЕЗ, всичките ли са членове и симпатизанти на БСП? Ако беше така, ситуацията в този парламент щеше да е различна\", каза Нинова. „Дали е дошъл моментът да се изпълнява законът? Народно събрание, което пише закони, коментира вътре в него, дали е дошъл моментът да се изпълняват тези закони? Ще влезем в световната история с такава позиция. Разсъждения дошъл ли е моментът показват не само ниска юридическа култура, а и политическа незаинтересованост\", заяви лидерът на БСП.  „Досега вашата теза беше, че КЕВР не може да се произнесе, сага обърнахте внимание, че Комисията ще се произнесе, когато приключи сделката. След като е приключила сделката, за какво ни е да се произнася“, попита Нинова и поясни, че с това управляващите са показали истинските си намерения.  Във връзка с твърденията на управляващите, че не са знаели, че трите енергийни дружества са подкрепили Иван Иванов, Нинова се обърна към председателя на парламента:  „Защо пазите тази работа в тайна от колегите си от ГЕРБ?“, попита тя. „Когато бизнесът отнася писма в Народното събрание, за да въздейства на народните представители при гласуването, не било натиск. Ако може с еднакъв аршин да мерим“, заяви Нинова. Тя поясни, че единственият интерес на БСП е българската държава да купи ЧЕЗ, ако собственикът я продава и да се развали тази сделка. От своя страна председателят на Народното събрание Цвета Караянчева заяви, че е информирала депутатите за постъпилите писма.    ", "date": "2018.07.05", "title": "Нинова: Защо всички в бранша защитават Иван Иванов, а 200 000 подписа на потребители са натиск?"}
{"url": "http://epicenter.bg/article/Boyko-Borisov-posreshta-premiera-na-Kitay-Li-Katsyan/158479/2/0", "text": "Премиерът Бойко Борисов ще се срещне с председателя на Държавния съвет на Китай Ли Къцян, който пристига днес на четиридневно официално посещение в София, съобщиха от правителствената информационна служба. Те ще обсъдят развитието на двустранните отношения и възможностите за допълнително активизиране на търговско-икономическото сътрудничество по време на работна вечеря между двете делегации. Утре 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Предвидено е поднасяне на венец на паметника на Незнайния войн и посещение на църквата „Света София“. По-късно Борисов и Къцян ще проведат двустранна среща на четири очи в сградата на Министерския съвет, последвана от пленарни разговори. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.  ", "date": "2018.07.05", "title": "Бойко Борисов посреща премиера на Китай Ли Къцян"}
{"url": "http://epicenter.bg/article/Sluzhitel-na-ChEZ-e-v-koma-sled-padane-ot-elektricheski-stalb/158481/2/0", "text": "Служител на ЧЕЗ е в кома и с тежка черепно-мозъчна травма след падане от електрически стълб в района на с. Синьо бърдо, община Роман, съобщи БНР.   Инцидентът е станал преди обед при ремонтни дейности по електропреносната мрежа в града. Пострадалият е докаран в Спешно-приемното отделение на Врачанската болница, след което е транспортиран в Клиниката по неврохирурхията в \"Пирогов\".   От Инспекцията по труда във Враца уточниха, че все още не са уведомени по официалния ред за инцидента.", "date": "2018.07.05", "title": "Служител на ЧЕЗ е в кома след падане от електрически стълб"}
{"url": "http://epicenter.bg/article/Prezidentat-i-saprugata-mu-davat-ofitsialna-vecherya-na-kitayskiya-premier-vav-vila--quot-Kalina-quot-/158482/2/0", "text": "На 6 юли, петък, президентът Румен Радев ще разговаря на „Дондуков“ 2 с Ли Къцян, министър-председател на Китайската народна република, съобщиха от прессекретариата на държавния глава.  Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София.  От 17.35 часа българският държавен глава и министър-председателят на Китайската народна република ще проведат среща на „четири очи“ на „Дондуков“ 2, след което ще се състоят пленарни разговори на официалните делегации на двете държави.  Президентът Румен Радев и неговата съпруга Десислава Радева ще бъдат домакини на официална вечеря във вила „Калина“ по случай визитата на министър-председателя Ли Къцян и съпругата му Чън Хон.  ", "date": "2018.07.05", "title": "Президентът и съпругата му дават официална вечеря на китайския премиер във вила \"Калина\""}
{"url": "http://epicenter.bg/article/Koya-e-saprugata-na-kitayskiya-premier-/158487/2/0", "text": "Четири дни в София ще бъде един от най-влиятелните хора в света – премиерът на Китай Ли Къцян. Той ще участва във форума „16 плюс 1“ - срещата на лидерите на 16 държави от Източна Европа и Китай, председателствана от министър-председателя Бойко Борисов.  Гостът идва в София със съпругата си Чън Хун, професор в Пекинския търговско-икономически университет, специалист по американска литература. Г-жа Чън Хун е родена през 1957 г., тя е с две години по-млада от своя съпруг. С Ли Къцян се запознава, когато и двамата са на стаж в Пекинския университет. Имат дъщеря, която учи в САЩ.  Съпругата на китайския премиер е от новото поколение първи дами на Поднебесната империя. Тя често съпровожда съпруга си в задграничните му пътувания, нейният стил и елегантност впечатляват. Жените в Китай се опитват да ѝ подражават. Дрехите, подобни на тези, в които се появява на телевизионните кадри, бързо изчезват от рафтовете на магазините. Но не само дрехите.  Преди няколко години серията книги под названието „Избрани произведения на американския натурализъм“ в превод на премиершата се превърна в истински бестселър в Китай. И четирите томчета от серията се продали светкавично за радост на издателите.  Чън Хун превежда американски автори, творили в жанровете на натурализма и екологическия постмодернизъм. В едно от интервютата си обяснява защо работи бавно: „Работата върху текста изисква значителни усилия, а също така и академични изследвания. Искам работите ми да бъдат идеални!“ Редакторите ѝ подчертават особената прецизност, която влага в преводите – истинско академично усилие изисквало умението да се намери най-точния превод на едно цвете или растение.  След като нейният съпруг става премиер през 2013 г., г-жа Чън Хун се оттегля от преподавателската дейност и се посвещава на научните изследвания.  Според запознати, идвайки за пръв път в България, като истински университетски човек, г-жа Хун проявила интерес към нашата история и фолклор, старинните ни градове и манастири.", "date": "2018.07.05", "title": "Коя е съпругата на китайския премиер?"}
{"url": "http://epicenter.bg/article/Lilyana-Pavlova--Pokazahme--che-nyama-kak-da-ima-edinen-ES--ako-Zapadnite-Balkani-ne-sa-tam/158488/2/0", "text": "Успехът на председателството ни се дължи на това, че бяхме единни и успяхме да преглъщаме и тежки хапки. Това каза министърът на Българското председателство на Съвета на ЕС Лиляна Павлова по време на , предаде агенция „Фокус“.   „В тези месеци изградихме много приятелства, а това беше изключително важно. Това, което направи председателството ни, е да сплоти администрацията, да сплоти институциите. Благодарна съм на всички хора, които останаха зад кадър – на логистиката, на охраната и т.н.“, каза още Павлова и посочи, че летвата е вдигната много високо.   „Безспорно се гордеем с вдигната летва на Стефка Костадинова, председателството обаче го приеме не като индивидуална игра – ще го запомним с това, че Не позволихме да надделеят емоциите и успяхме да преглъщаме и тежки хапки и вярваме, че на това се дължи успехът. И днес с гордо вдигната глава можем да кажем, че успяхме – успяхме, защото бяхме единни, резултатно ориентирани и прагматични. Вярваме, че нашето мото „Съединението прави силата“ не беше просто едно мото, което да звучи красиво, а вярвам, че успяхме да го приложим на практика“, коментира министър Павлова и обясни, че това е, с което ще останем запомнени.   „  – търговските отношения, миграционния натиск, климатичните промени, сигурността и отношенията с държавите спрямо Европа и т.н. Трябваше да преосмислим каква Европа искаме и каква Европа ще направим. За нас беше чест, че започна дебатът за излизане на Великобритания от ЕС, сега и пред Австрия предстоят тежки дебати. И трябва принципът за единство да продължи, защото само единни ще успеем да отстоим правата на европейските граждани“, каза министърът на Българското председателство на Съвета на ЕС.   , каза министърът на Българското председателство на Съвета на ЕС.   „Последното   показа над 70% позитивна подкрепа на гражданите за това, което България направи като председател на ЕС. Под 1% е негативното. Което е много важно за нас“, обясни Павлова.   Тя уточни, че е проведена доста амбициозна програма от събития в България.   „ . Това е доста амбициозен календар и доведе до увеличен брой делегати – 36 хил. посетиха България. Така те ще я опознаят по-добре. Защото на 11-ата година от членството ни осъзнахме, че не сме достатъчно добре познати – нито като история и традиции, нито като експертност и като качества. Вярвам, че по време на председателството успяхме да ги докажем. Винаги съм казвала, че трябва да имаме самочувствие, но не без покритие. Самочувствие, за да защитим националната си позиция. А точно това ни предстои занапред. Сега ще можем и знаем как по-добре да защитим българския интерес. Това председателство ни даде много в тази посока. Даде ни да разберем какво представляваме, защото голяма част от тези делегати ще се върне при нас като туристи, а надявам се и като инвеститори“, каза Павлова.   „Искам да благодаря и на нашите доброволци, които помагаха абсолютно безвъзмездно. Те бяха нашето младо лице“, посочи тя.   заяви министър Павлова.   „За нас беше много важно, че по времето на нашето председателство за младите хора беше приета Европейската стратегия за развитие с подкрепата на 50 хил. млади хора”, каза още Павлова. Сред   тя посочи още и Среща на върха ЕС – Западни Балкани, заключенията от Съвета за общи въпроси за започване на преговори за присъединяване на Македония и Албания към ЕС, осъществения диалог между лидерите от региона и ЕС за предизвикателствата в сферата на сигурността, чийто следващ етап ще бъде срещата на върха в Лондон по линия на берлинския процес на 10 юли 2018 г., допълнителните средства за 11 транспортни проекта с висок приоритет, Декларацията за започване на цифрова програма за Западните Балкани, подобреното управление на границите и миграцията, първата промишлена програма на ЕС за военни способности, напредъка в борбата с тероризма и др.   „ . Показахме, че няма как да има единен Европейски съюз, ако Западните Балкани не са там“, каза още Павлова. Тя определи като една от най-големите гордости на Българското председателство социалния стълб.   „Защото за първи път  , по които от години нямаше успех – еднаквото заплащане, координацията на системите за социална сигурност и баланса между професионалния и личния живот. Получихме много поздравления за това“, каза Павлова.   „ “, посочи тя.   Павлова обясни, че в сайта на Българското председателство вече е качено и последното заключително видео на председателството ни.    ", "date": "2018.07.05", "title": "Лиляна Павлова: Показахме, че няма как да има единен ЕС, ако Западните Балкани не са там"}
{"url": "http://epicenter.bg/article/Vzriviha-bankomat-v-stolichniya-kvartal--Lyulin-/158434/3/0", "text": "Банкомат е бил взривен в столичния квартал „Люлин“ през изминалата нощ, съобщи БНР.   По първоначална информация извършителите не са успели да вземат пари. Най-вероятно отново са използвани бутилки със сгъстен въздух или газ.   Банкоматът се е намирал в един от големите хипермаркети в квартала. Полицията издирва извършителите.  ", "date": "2018.07.05", "title": "Бандитите не спят! Взривиха банкомат в столичния квартал „Люлин“"}
{"url": "http://epicenter.bg/article/Menda-Stoyanova--Shte-uvelichim-aktsiza-varhu-bezdimnite-tsigari-na-stapki/158462/4/0", "text": "Ще направим увеличаването на акциза на стъпки, като ще започнем с нещо, което е най-приемливо за Европа. Това заяви председателят на парламентарната бюджетна комисия и народен представител от ГЕРБ Менда Стоянова по време на брифинг след среща между управляващата коалиция на ГЕРБ и „Обединените патриоти“. Тя бе във връзка със закона за вдигането на акциза върху бездимните цигари, предаде репортер на Агенция „Фокус“. До срещата ГЕРБ - \"Обединени патриоти\" се стигна, след като снощи премиерът Борисов им заръча. До този момент депутатите от мнозинството бяха на различно мнение за акциза върху бездимните цигари - ГЕРБ и НФСБ подкрепяха по-високото облагане, ВМРО и \"Атака\" бяха против. „Това евентуално увеличаване на акциза – много ми хареса определението на г-н Сидеров, формулировката - на цигарите с вътрешно горене, всъщност ще компенсира част от намалението на другия акциз. Защото знаете, че пушачите преминават от единия вид цигари на другия. А в този смисъл всяко увеличение под 100% не би компенсирало този спад. Но с оглед на обществения отзвук, който имаше това наше решение, ние сме склонни да направим това увеличение на стъпки. И затова е много важно да започнем с нещо, което е най-приемливо в Европа“, разясни Менда Стоянова. И уточни, че по-късно ще бъде представено официално как изглежда това облагане в Европа.  Според Менда Стоянова неслучайно експанзията на бездимните цигари е тръгнала от Източна Европа. \"Може би ние сме полигон за експерименти как ще действат те пушачите\", каза още председателят на парламентарната бюджетна комисия.  Стоянова посочи, че най-високият процент на акциза на нагреваемите тютюневи изделия спрямо конвенционалните е във Франция – 70%, а в България е 26%. По думите ѝ няма една държава от Западна Европа, която да има по-малък процент в акциза от България. „Неслучайно експанзията на тези нови изделия започва от Източна Европа – може би ние сме един полигон за експерименти как тези цигари действат на пушачите. Ще се види във времето какви ще са въздействията. И това е работа на Световната здравна организация, която обикновено, за да се произнесе дали един продукт е безвреден, по-малко вреден или еднакво вреден на друг, ѝ трябват години подобни изследвания и наблюдения. Неслучайно Здравната организация в САЩ – онази, която единствена има право да разрешава различни видове продукти да излязат на американския пазар, вече двукратно отказва на въпросния производител да пусне тези цигари на пазара там поради недоказано намалена вредност“, каза председателят на парламентарната бюджетна комисия. Тя обясни, че всичко това са медицински теми и е хубаво те да бъдат коментирани от медицински лица. „Въпреки че за мен е странно, че в медиите точно лекари твърдят, че тези цигари са безредни или по-малко вредни. Всички можем да попитаме себе си защо и да си дадем отговор“, коментира Стоянова.    ", "date": "2018.07.05", "title": "Менда Стоянова: Ще увеличим акциза върху бездимните цигари на стъпки!"}
{"url": "http://epicenter.bg/article/-quot-Politiko-quot--Debyutniyat-bal-na-Sebastian-Kurts/158430/11/0", "text": "Докато Австрия приема домакинството на ротационното председателство на Съвета на Европейския съюз през тази седмица, виенската политическа маса е отрупана не със лакомства като торта Сахер или щрюдел, а с горчиви, дъвчащи въпроси, изискващи компромиси, които ще бъдат трудно разработени, камо ли преглътнати.   Председателството изтласква Австрия, и младият ѝ канцлер Себастиан Курц, към центъра на европейската сцена, усилвайки вижданията на страната и разширявайки влиянието ѝ върху дневния ред – както и изисквайки от нея да покаже някакво ниво на неутралност – във време, когато Виена има много ясни и открити искания върху два от най-противоречивите въпроса: миграцията и бюджета на ЕС. Тези национални императиви повишиха притесненията сред държавите от ЕС за способността на Виена да бъде неутрален посредник в това, което се очаква да бъдат брутално разколни политически дебати – представяйки предизвикателство за Курц, който вече се гледа със съмнение в Брюксел, заради факта, че управляващата му коалиция се състои от крайнодясната „Свободна партия“.   Австрия и Курц ще бъдат в центъра на подновената политическа криза върху миграцията, дори ако не бяха председатели на Съвета на ЕС. Жестоката свада между германския канцлер Ангела Меркел и нейният вътрешен министър Хорст Зеехофер, която заплаши да свали управляващата коалиция в Германия, е повече от взривоопасна и заради предупреждението от страна на Австрия, че всяко едностранно действие от Берлин може да принуди правителството на Курц да затвори австрийските граници. Във Виена, където в сряда Австрия започна тридневен брифинг относно европредседателството за дузина журналисти, които пристигнаха от Брюксел, официални представители тънко се опитаха да заобиколят някои от по-чувствителните въпроси по мигрантския въпрос.   По време на сутрешния брифинг един правителствен представител се поколеба, опитвайки се да си спомни дали трябва да говори пред записващите го журналисти или не, след което продължи свързвайки дискусията върху миграцията с дебата за бюджета, отбелязвайки че държавите от ЕС винаги ще са изправени пред различия, които ще трябва да се разрешават чрез дълги преговори в Брюксел. Друг представител, избягвайки въпрос за миграцията, сухо отбеляза, „Не сме председателство само по един въпрос“.   Нежеланието да се говори за миграция – което се предполага, че трябва да е топ приоритетът за председателството – в седмица, в която всеки говори за миграция, подчертава неловкостта на позицията на Виена. Докато при нормални обстоятелства страната приемаща европредседателството се разглежда като неутрален помирител – главно отговарящ за поддържането на единството на блока и служещ като безпристрастна връзка между националните столици и евроинституциите в Брюксел – Австрия трудно може да се приеме за обективна по въпроса с миграцията, когато се намира в центъра на бойното поле.   Курц, в реч във вторник пред Европейския парламент, заяви че е загрижен за момента. „Ние като република Австрия, и председателстващи Съвета на ЕС, го приемаме в много чувствително време. Живеем във време на рязка промяна. Виждаме как международният ред се променя“, заяви той. Но докато Курц наблегна върху нуждата от консенсус, той подчерта и фокуса на Австрия върху граничния контрол. „Защитата на европейските граждани трябва да бъде нашият топ приоритет. Затова имаме нужда от промяна в нашата миграционна политика. Трябва да сме фокусирани повече върху опазването на нашите външни граници като необходимо условие за обща и свободна от граници Европа“, поясни австрийският канцлер. В същото време той заяви, „Наистина трябва да се фокусираме върху това, което ни обединява“. Миграцията едва ли ще бъде единственият горещ въпрос, върху който Австрия не може да се преструва, че претендира за безпристрастност. В усилията за развитие на следващия бюджетен период на ЕС – винаги една от най-тежките борби – Австрия е една от нетните вносителки, които настояват че бюджетът не може да расте в същото време, в което Великобритания, която е една от най-богатите вносителки, напуска Блока. Борбата на Австрия да балансира институционалната си роля с националните си интереси е очевидна дори върху по-маловажни въпроси, като например предложение на Европейската комисия да се наложат нови пътни такси. „Австрия ще бъде честен посредник“, заяви транспортният министър на Австрия Норберт Хофер. „Но съм скептичен“, относно предложението за пътните такси, заяви той. „И човек не може да остави мнението си в гардероба“. Силните национални позиции на Австрия върху някои от най-важните и противоречиви въпроси, които се обсъждат в Брюксел, разстроиха някои държави от ЕС – особено тези с противоположните възгледи. В скорошните месеци, например, докато България, която държеше председателството през първата част от година, се опитваше да посредничи за компромис в ревизирането на така нареченото Дъблинско споразумение върху правилата за убежище, много европейски дипломати, особено италиански и гръцки, бяха притеснени че българският натиск е последният им шанс да стигнат до споразумение преди Австрия да поеме председателството и неизбежно се настаниха до по-твърди държави спрямо миграцията като Унгария. Тревогите за липсата на обективност на Австрия преди старта на европредседателството им, са били обсъдени по време на среща на европейски дипломати през миналия месец, според двама представители, единият от които е бил в стаята. От седмици българите са опитваха да изградят подкрепа за своя компромис.   Вместо да подкрепят българското предложение, австрийците дадоха да се разбере, че те, подобно на унгарците, желаят да сложат акцента върху засиления граничен контрол. Това в края на краищата принуди германският посланик да покани публично своя австрийски колега, за да „започнат да мислят и работят като председателство“, според дипломатите. „Те наистина си го заслужиха“, единият от тях допълни. Балансиращата роля на Австрия очевидно е в главата на европейските лидери, които винаги са хващани в кръстосания огън. По време на пленарната сесия на Европейския парламент в Страсбург, председателят на еврокомисията Жан-Клод Юнкер намекна към Курц за предишната опозиция на Австрия към усилията на Брюксел, връщайки се назад до 2008 година, когато се е обсъждало разширяването на службата за охрана на границите на ЕС – нещо, за което Австрия сега настоява. „Ако го бяхме направили тогава, щяхме да си спестим много от тези проблеми“, отбеляза Юнкер. Според дипломатите, в последно време Австрия е смекчила някои от позициите си. Те вярват, че притесненията около ролята на Австрия в председателството е довело до там Виена да избягва предизвикването на каквато и да е конфронтация през изминалата седмица върху заключенията на срещата на върха на Европейския съвет свързани с Турция и разширяването на ЕС. Австрия блокира заключенията по същия въпрос през декември 2016 година. В Люксембург, където беше проведена среща на министрите през изминалата седмица, някои от официалните представители се пошегуваха, че Австрия най-накрая е осъзнала че ще приеме европредседателството. Дали Себастиан Курц ще излезе след шест месеца като герой или злодей, може да зависи от това дали фокусирането върху миграцията и фокусирането върху единството на Съюза са възможни – или ако тези цели са просто несъвместими. 31-годишният канцлер вундеркинд може да се заинтересува от пасаж от книгата на Хенри Кисинджър „Световният ред: Отраженията върху характера на нациите и курсът на историята“. В тази си книга, бившият държавен секретар на САЩ описва как Австрия е получила помощ от Русия по време на бунтовете през 1848 година, но след това я е предала като е застанала до Великобритания и Франция по време на Кримската война. Когато Франция е нахлула в австрийски територии в Италия, и по-късно Бисмарк е преследвал германско обединение в ущърб на Австрия, Русия е стояла настрани и е позволила Виена да бъде маргинализирана. „Австрия научи твърде късно, че в международните отношения репутацията на надеждност е много по-важен актив, отколкото демонстрациите на тактическа находчивост“, пише Кисинджър.  ", "date": "2018.07.05", "title": "\"Политико\": Дебютният бал на Себастиан Курц"}
{"url": "http://epicenter.bg/article/Margarita-Pesheva--Spomen-za-Bozhidar-Dimitrov/158435/11/0", "text": "В една топла слънчева есен  в началото на 90-те години, лятната Аполония  изпълваше  Созопол с артистична  врява, различни  спектакли, музика  и  срещи.   Божидар, както винаги, беше там, той емоционално живееше  със  фестивала - с неговите успехи, герои и неизбежни трудности. А вечер  група журналисти  дълго вечеряхме  в  , и неизменно - в  неговата компания. Беше майстор на разказа и случката, имаше голям талант творчески да преработва събитията,  да превръща техните участници- в истински герои. Журналистките го обожаваха, за тях той беше голям авторитет като историк  и изкусен разказвач.   Притежаваше  много силна  харизма, беше остроумен, забавен, понякога хаплив и ироничен. Въобще – „интелектуален хулиган“, като всички много надарени хора, които са специални и различни, и силно вярват, че съдбата на света и на Отечеството се крепи на техните рамене, че именно те са призвани да направят пробив и  осъществят  националната идея. Всъщност на личности като Божидар открай време се крепи света и човешкият прогрес.   Една вечер в стария Созопол, пред  любимата си маринована цаца с маслини, той ни покани в следващите дни да се отбием в неговата къща в новия град, за да си наберем  смокини, които така и  няма кой  да обере. - , смееше се той.   Речено сторено. В един горещ фестивален следобед с  Галка, журналистка от голям всекидневник, се лутаме в  новия Созопол, и  търсим къщата на Божидар. Вървим  по една просторна улица, изпълнена с впечатляващо  огромни и красиви  къщи- цели  . И се опитваме  да познаем  коя от тях ще се окаже на Божидар, и  как чрез своята къща,  Божидар  ще ни  . Наблизо пред нас виждам скромна българска къща, сгушена  между две истински „прогимназии“. Казвам на Галка, че  тя  трябва да е къщата на Божидар, защото напълно му подхожда- скромна, далеч от всякакви  излишества, направена  за живот, а не за туристически бизнес. Галка упорства, и казва, че (боже мой) „къщата на Божидар“ със сигурност трябва да  е  по- голяма и по- забележителна. Като него самия.  Някак подсъзнателно тя оприличава в  къщата му неговият  силен  творчески  потенциал, публичната му роля  на  талантлив популяризатор на българската история, който я прави  по-близка и  скъпа за българите.  .   Божидар ни посреща, майка му ни гощава с кафе, а  задният двор на къщата се оказва целия  покрит с нападали смокини, които просто  няма кой да обере... С Галка събираме по няколко шепи смокини, а Божидар  в това  време безспирно ни разказва за  поредната си статия, която току-що е пуснал по факса за в.“24 часа“…Дори не помня какво направихме с тези  смокини, сигурно следващата вечер сме ги занесли на вечерния купон в  . Но случката остави у мен  усещането, какъв всъщност трябва да  е всеки истински  творчески човек-равнодушен към парите и материалното, безсребърник, който изцяло е отдаден на големите идеи и национални каузи.   Божидар всеотдайно  обичаше  Родината си и  националната идея.  За тях той неуморно се бори до последния си дъх и ден.  .                                               Две десетилетия  по- късно академик Иван Радев,  безспорен учен в областта на  Възраждането и  на литературната история, един ден ми звъни с молба към мен и моя съпруг, известен  университетски  професор,  да му помогнем да намери фотокопие на Бобчевия  препис на „История славянобългарская“, за да завърши поредната си книга, посветена на Паисий. И като всеки голям интелектуалец, той нито  умее , нито  иска да се моли  на институции, а разчита само на лични  приятелства. За моето семейство е въпрос на професионална  чест да осигурим  това фотокопие на единствения академик на Великотърновския университет, който е  много голям научен  авторитет. Звъня най-напред в Президентството, за да разбера дали Бобчевият препис се намира там. От пресцентъра веднага проверяват и ми казват, че този  препис е при Божидар Димитров в НИМ. Веднага му звъня , и припряно започвам да му обяснявам  кой  всъщност е  академик Иван Радев…Божидар  ме прекъсва смеейки се,  и ми казва:    Преписът се оказва в НИМ и Божидар буквално за ден прави фотокопие и го изпраща на академик Радев. Академикът довършва книгата си,  и ми праща специален екземпляр за Божидар, който аз оставям в Министерския съвет на неговата секретарка…   Тази случка остави  у мен трайното усещане за Божидар като  за  интелектуалец и приятел, на когото  неизменно можеш да  разчиташ. Беше готов винаги да ти помогне, стига да може, да седне и разговаря с теб, стига да има време. Беше толкова истински, че направо те заболява сърцето. Беше  много открит, поемаше  творчески рискове, но винаги знаеше каква е цената на действителния творчески успех. Бобчевият препис.     Той беше  много  по-истински професор  от  мнозина  от нас. Дори нещо повече. Неговата катедра бяха многобройните медии (електронни и печатни), от които той почти всекидневно преподаваше. Неговата аудитория беше огромна, негови „студенти“ бяхме всички ние- като народ и нация. Имаше изключителен талант да очовечава историческите събития , да ги превръща  в приказни случки, да ги разказва популярно и разбираемо за онези, които нямат нужното образование и култура. Защото и те трябва да се чувстват българи, да почитат и да се интересуват от българската история. Божидар Димитров беше единственият отлично подготвен  историк, който  не се умори да популяризира историческите факти- да ги представя и обяснява на достъпен език, да приобщава българина към неговия род, славни събития , победи и поражения. Тази негова мисия е толкова голяма и впечатляваща, той я изпълняваше с такава любов и всеотдайност, че въобще не му беше нужна  действителна професорска катедра. Той беше истински будител, който преподаваше на всеки от нас безценните си уроци- по българска история, човеколюбие и морал. Това беше неговата много  голяма, изпълнена с национална гордост  .        ", "date": "2018.07.05", "title": "Маргарита Пешева: Спомен за Божидар Димитров"}
{"url": "http://epicenter.bg/article/Kristiano-Ronaldo-prie-ofertata-na-Yuventus/158452/8/0", "text": "Нападателят на Португалия и Реал Мадрид Кристиано Роналдо даде съгласието си да премине в Ювентус, където ще заработва по 30 млн. евро на сезон, съобщи испанският ежедневник AS, предаде Канал 3.   Италианските медии по-рано разпространиха информация за това, че Ювентус планира да направи летен трансферен удар с привличането на 33-годишния португалец, а испанският Marca твърдеше, че има постигнато предварително споразумение между \"Старата госпожа\" и Роналдо.   Според AS, след като петкратният носител на \"Златната топка\" официално е приел да стане футболист на Юве, ръководството на Реал се е срещнало с агента на футболиста Жорже Мендеш. Сега остава единствено двата клуба да се споразумеят за трансферната сума, като се очаква тя да е между 100 и 120 млн. евро. Ювентус планира да продаде Гонсало Игуаин на Челси за 60 млн. евро, за да си осигури средства за закупуването на Роналдо. Асът на Реал премина на \"Бернабеу\" през лятото на 2009 г. от Манчестър Юнайтед за 93,4 млн. евро. Миналият сезон той вкара 44 гола в 44 мача от всички турнири и стана победител в Шампионската лига.   Трансферът на Роналдо в Ювентус е почти сигурен и ако не се случи нещо неочаквано, португалецът ще подпише споразумение с италианския гранд до лятото на 2022 г.", "date": "2018.07.05", "title": "Кристиано Роналдо прие офертата на Ювентус"}
{"url": "http://epicenter.bg/article/Desi-Banova-hlatnala-po-Plevneliev--shtom-go-vidyala-po-kasi-gashti-i-dzhapanki/158467/10/0", "text": "Деси Банова, вече Плевнелиева разкри, че се е влюбила в президент Росен Плевнелиев щом го видяла по къси гащи, джапанки и ... една усмивка.   Миналата година тя била на почивка в Гърция, близо до вилата му с дъщеря си. Те вече се познавали и Плевнелиев я поканил да пият по едно кафе. \"Гостоприемен, не спря да се занимава с моето, с неговите две и още куп деца край басейна, да играе с тях, да предугажда желанията им\", сподели бившата синоптичка.   \"Страхотен баща, страхотен човек! Тогава вече не устоях на чара и харизмата му, сърцето ми се разтопи и се предадох\", изповядва се г-жа Плевнелиева в интервю за последния брой на сп. \"Ева\".   Двамата се запознават в Ню Йорк през 2014 година на конференция в ООН. Тогава Деси го интервюира. Тя обаче е в компанията на американски водещ на времето от Южна Дакота, който я развежда из Ню Йорк. И Росен решава, че двамата са гаджета. Всъщност майката на синоптичката първа забелязва, че Плевнелиев я харесва. Разчита го по поведението му, когато дъщеря й пак се засича с него на церемонията по раздаването на арт наградите на фондация \"Стоян Камбарев\". И любовната история се завърта. Дълго време се срещат, пият кафе, говорят по телефона. Деси хлътва все повече и твърди, че не познава друг мъж в България, за когото семейството да е над всичко.   Дори приятелите на Росен се учудили, когато й предложил брак, но той бил непреклонен. Въпреки че се е женил два пъти преди това, Плевнелиев за първи път сключил църковен брак със синоnтичката. Неотдавна двамата станаха официално мъж и жена присъствието само на 12 души. Венчали се в манастира Свети Мина на 17 юни.", "date": "2018.07.05", "title": "Деси Банова хлътнала по Плевнелиев, щом го видяла по къси гащи и джапанки"}
{"url": "http://epicenter.bg/article/Bekam-i-Posh-Spays-polivat-s-cherveno-za-1800-evro-godishninata-si/158469/10/0", "text": "Дейвид Бекъм се обясни отново в любов на съпругата си Виктория с романтичен обяд в Париж по случай 19-годишнината от сватбата им. Напук на плъзналите слухове за раздялата им.   Бившият капитан на Англия бе поръчал изключително скъпа бутилка червено вино за 1850 евро.   Съпрузите, които са световни рекламни икони, са запечатали скъпоценния миг с професионално изпипан кадър - ръка в ръка и отработен поглед към обектива.   Под снимката Дейвид е написал: \"19 години - ЛЕЛЕ. По това време преди 19 години бях облечен от глава до пети в лилаво... Честита годишнина на най-удивителната съпруга и мама\".   В своя профил в Инстаграм Виктория добави снимка на бутилката \"Шато Лафит Ротшилд 1990\" и любовно обяснение: \"19 years!!! X I love u so much x.\"  ", "date": "2018.07.05", "title": "Бекъм и Пош Спайс поливат с червено за 1800 евро годишнината си"}
{"url": "http://epicenter.bg/article/Teodor-Salparov-stana-bashta-za-vtori-pat/158471/8/0", "text": "Либерото на националния отбор по волейбол - Теодор Салпаров, приветства нов член в семейството си. На 3 юли той стана баща за втори път.   Половинката на Салпаров - актрисата Ралица Паскалева, роди в столична клиника, а двойката кръсти сина си Максим, съобщи bTV. Бебето тежи 3,5 кг и е с дължина 52 см.   Това е второ дете за волейболиста. Той има син от бившата си съпруга Бойка. Георги е на 11 години и вече усилено тренира, за да надмине успехите на баща си.   Красивата Ралица и Салпаров са двойка от лятото на 2017 г. За нея това е първо дете. Гордият татко е присъствал на раждането.   След като се порадва на малчугана, волейболистът ще се захване отново с тренировки. Салпаров най-вероятно ще бъде част от състава на националния отбор, който ще участва на световното първенство през септември, на което България ще бъде домакин заедно с Италия.", "date": "2018.07.05", "title": "Актрисата Ралица Паскалева и волейболисът Теодор Салпаров станаха родители"}
{"url": "http://epicenter.bg/article/Solomon-Pasi--Otnosheniyata-ni-s-Kitay-nikoga-ne-sa-bili-loshi/158432/2/0", "text": "„Споделял съм и със сегашното правителство, че България трябва да има коренно различна политика и дипломация с Китай. България е първата съществуваща в момента държава, която е признала Китайската народна република. Там имат спомен за това, имат институционална памет Това е предимство, което трябва да се използва. Ние имаме в Китай едно малко посолство. Унгария е построила третото по големина посолство в Пекин след тези на САЩ и Русия. Унгарците много добре знаят какво правят с Китай”.  Това каза в „Денят започва” на БНТ бившият външен министър Соломон Паси по повод откриващата се днес Седма среща на страните от формата „16 плюс 1” в София. Тя включва Китай и страните от Източна и Централна Европа (ЦИЕ).  „Пекин се готви да се превърне в столица на света. Китай е държава, впечатляваща с развитието си. Това е първата по население страна, втора икономическа сила, трета военна сила и четвърта по територия. България от своя страна е средна европейска държава и на входа на Европа. Имаме всички възможности да използваме геополитическото си положение”, коментира още Паси.   По думите на Паси форматът „16 плюс едно” е доказателство, че Китай иска да възстанови отношенията си с Източна Европа.  За китайските инвестиции в България и особеностите на китайския бизнес, той сподели: „Това, което китайците са споделяли с мен е, че ние нямаме приоритети. Когато те питат къде искате да инвестираме, нашият отговор е, че имаме само 10% данък. Така че инвестирайте навсякъде. Но дали искаме тунела под Шипка да правим, дали е АЕЦ „Белене” или нещо друго, не конкретизираме.” Председателят на Атлантическия клуб даде пример с една от големите китайски инвестиции в региона: „В момента се прави транспортен пръстен, железница, в която инвестират китайците. Тя тръгва от Букурещ, отива в Белград, оттам слиза в Македония, следва Солун и накрая Пирея – това е пристанището, което Китай са взели на концесия. Тоест, този пръстен изцяло заобикаля България. Все пак, бутайки нещата към Западните Балкани, да не забравяме, че има и Източни, където сме ние. Трябва да привличаме китайския интерес, защото да минават покрай нас, не е симпатично.”   Отношенията ни с Китай никога не са се разваляли, подчерта Паси. „През 2002-2003 г- отворихме генерално консулство в Шанхай. Бизнесът с Китай не е лесен и ние трябва да се съобразяваме с това. Както казва моя приятел трябва да изпиеш 200 чая с един китаец за да сключиш сделка.”   „Китайците работят правителство към правителство и искат държавни гаранции. В България има много напредничава частни предприемачи, но без мощна държавна подкрепа, за съжаление, нещата не се случват”, каза Паси.  На въпрос за заблудите спрямо Китай, той заяви: „Има едно голяма политическа заблуда, на която робува целият Запад – че Китай и Русия са тандем, братя-близнаци. Това е много голяма заблуда. Западът трябва да има съвършено диференцирано отношение към Китай. Ние даже сме предлагали в рамките на НАТО да бъде създаден комитет НАТО-Китай. Има добри идеи, но няма постоянство.” Паси подчерта, че се очаква през 2020 година Китай да стане най-големият инвеститор в света. ", "date": "2018.07.05", "title": "Соломон Паси: България трябва да има коренно различна политика с Китай"}
{"url": "http://epicenter.bg/article/Yordanka-Fandakova--V-tsyala-Sofiya-se-pravi-mashtabna-modernizatsiya-na-transportnata-infrastruktura/158433/2/0", "text": "Вчерашният дъжд не беше екстремен като онзи от миналата седмица. Отзовали сме се на няколко сигнала след дъжда. В такива случаи най-важна е превенцията, затова непрекъснато почистваме шахти и оттоци. Канализацията в централната градска част е на около 100 години. По време на рехабилитациите подменяме и канализацията. Това каза кметът на София Йорданка Фандъкова в ефира на БТВ.   \"Все още е възможно да се строи с т. нар. изгребни ями – за мен законът трябва да забрани такава възможност, това се оказва проблем в проливните дъждове\", посочи кметът. По думите й за последните години са инвестирани много средства в обновяване на инфраструктурата.     „Изградени са над 200 км. канализация и водопроводна мрежа. Това е много сериозна инвестиция, която не се вижда, защото е под земята. Тази година изграждаме около 50 км водопровод и канализация. 4 км. канализация, 12 км. водопровод се изграждат в кв. „Симеоново“ – около 7 млн. лева са инвестирани там до сега“, допълни тя. Столичният кмет коментира и на какъв етап е строителството на третия лъч на метрото, както и дали има възможност да се пусне предсрочно. „Графикът, който сме направили е изключително стегнат. Това е огромен обект и е много важен за София. Над половината от тунелите са пробити. 8 км. с 8 метростанции ще бъдат готови до края на тази година. Още 4 км. с 4 метростанции ще са готови в началото на 2019 г.“, разясни тя.   На въпрос дали новите метровлакове не са твърде малки и неудобни, Фандъкова заяви: „Влаковете са нови, модерни и енергоспестяващи. Те са от най-ново поколение. Очакваме пускането им с нетърпение“. Фандъкова каза още, че по време на ремонтите в цяла София се извършва мащабна модернизация на транспортната инфраструктура и разширение. Кметът отбеляза, че тежките процедури по отчуждаване на терените забавят строителството.    ", "date": "2018.07.05", "title": "Йорданка Фандъкова: В цяла София се прави мащабна модернизация на транспортната инфраструктура"}
{"url": "http://epicenter.bg/article/Deputatite-obsazhdat-ostavkata-na-shefa-na-KEVR-Ivan-Ivanov-/158438/2/0", "text": "Депутатите дебатират оставката на шефа на КЕВР Иван Иванов. Тя бе поискана от социалистите заради неизпълнение на последните поправки в енергийния закон, които изискват упражняване на контрол при продажба на акции на енергийни дружества, които са 20% от активите на компанията, предава Канал 3.  Имате огромна отговорност как да прилагате закона, а не да го коментирате, обърна се Жельо Бойчев, който оглавяваше комисията за ЧЕЗ, към членовете на енергийния регулатор, които заедно с председателя Иванов се намират в пленарната зала.  Бойчев цитира писмо-отговор от Иван Иванов до анкетната комисия за ЧЕЗ. \"С една дума комисията счита, че няма основание да се намесва в тази сделка, но ясно разписва хипотезата, че ако има сделка, те по същество могат да придобият акциите и оттам собствеността на ЧЕЗ. Голямата роля на регулатора абсолютно се обезсмисля, защото можем да станем свидетели на придобиване от трето лице без да имаме никакво влияние върху този процес\", обобщи икономистът от БСП.  \"Аз вярвам в независимостта на българските регулатори, но мерете с еднакъв аршин и спазвайте закона и разпоредбите, призова Жельо Бойчев, който бе начело на анкетната комисия за ЧЕЗ. Едни сделки минават много бързо през регулаторите, за други сделки или не се намесваме, или се правим, че не съществуват.  Валентин Николов от ГЕРБ опонира, че след като соцдепутатите по тази логика могат да поискат оставката на БНБ като независим орган, а и на всички независими органи и регулатори.  Той обобщи, че БСП следва политическия си интерес и налага огромен политически натиск с искането на оставката на Иван Иванов. \"Дори и да бъде приета тази оставка, което се съмнявам да се случи, какво ще промени, нищо \", заключи той.  КЕВР била поставена \"под огромен политически натиск, който експлоадира в искането на оставка\".  Всички тези камъни ще се стоварят върху вашите глави. Рано или късно и вие ще станете управляващи, аз се надявам да е по-късно, но какво ще се случи тогава, попита риторично депутатът от ГЕРБ. И апелира да бъдат оставени независимите органи да работят спокойно.  Соцдепутатката Дора Янкова пък упрекна, че специално за вдигането на цената на водата КЕВР се е превърнала в гумен печат, който подпечатва решението.  Шефът на енергийната комисия Делян Добрев пък напомни, че в КЕВР и БСП имат своите представители, които са се съгласили с останалите членове, че последните поправки в енергийния закон не могат да бъдат изпълнени без изработени критерии.  ", "date": "2018.07.05", "title": "Депутатите обсъждат оставката на шефа на КЕВР Иван Иванов "}
{"url": "http://epicenter.bg/article/Blokada-i-naprezhenie-pred-parlamenta-zaradi-protest-na-Nikolay-Kolev---Bosiya/158439/2/0", "text": "Пред Народното събрание протестиращи се събраха в подкрепа на гладната стачка на Николай Колев – Босия. Те опънаха верига до служебния вход и изискаха депутатите да се срещнат с него.   Босия протестира срещу продаването на шофьорски книжки. Вече 3 седмици той е на гладна стачка, а здравословното му състояние се влошава.   До кратък сблъсък с полицията се стигна при опит веригата протестиращи да бъдат преместени и граждани да минат през блокадата.   Манол Глишев, който е един от протестиращите, посочи, че животът на Босия е застрашен и той протестира срещу „престъпленията на министерството на транспорта, ДАИ, министър Московски.”   Протестиращият не успя да коментира стачката си. „Да бяхте дошли на втория ден, сега е излишно”, заяви той.   Каузата на Босия срещу „мафията при издаването на шофьорски книжки” продължава вече поне две години.   Той редовно замеря парламента с домати и води дела в Съда в Страсбург за правото си на „доматена революция.”  ", "date": "2018.07.05", "title": "Блокада и напрежение пред парламента заради протест на Николай Колев – Босия"}
{"url": "http://epicenter.bg/article/Otmeniha-zasedanieto-na-byudzhetnata-komisiya-v-NS-za-aktsiza-na-bezdimnite-tsigari/158442/2/0", "text": "Заседанието на бюджетната комисия в парламента, на което трябваше да се обсъди увеличаването на акциза на бездимните цигари, е отменено. Това става ясно от сайта на Народното събрание.   При пристигането си в Солун снощи, където участва в четвъртата балканска среща на лидерите на България, Гърция, Румъния и Сърбия, премиерът Бойко Борисов обяви, че ще нареди на депутатите от ГЕРБ да изтеглят законопроекта. Но подчерта, че предполагаемите загуби за хазната ще бъдат за около 20 - 30 млн. лева.   Продуктът навлезе на българския пазар от началото на годината и се предлага само от една компания - \"Филип Морис\". За да се случи това, депутатите въведоха акциз специално за бездимните цигари. А в изявлението си Борисов попита риторично дали трябва да подаряваме пари на толкова голяма фирма, защото когато не облагаме един продукт, на практика подаряваме пари на производителя му, обясни министър-председателят. \"Само ГЕРБ милее за бюджета\", изтъкна още той.  ", "date": "2018.07.05", "title": "Отмениха заседанието на бюджетната комисия в НС за акциза на бездимните цигари"}
{"url": "http://epicenter.bg/article/Borisov-pristigna-v-Saraevo--poluchava-nagradata--quot-Evropeyska-lichnost-na-godinata-quot--/158445/2/0", "text": "Министър-председателят Бойко Борисов пристигна в Сараево, където ще се срещне с председателстващия Съвета на министрите на Босна и Херцеговина Денис Звиздич.  В рамките на посещението му, премиерът Борисов ще бъде награден със „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа.  Призът се дава на премиера Борисов за личното му ангажиране за икономическото сътрудничество в региона.  ", "date": "2018.07.05", "title": "Борисов пристигна в Сараево, получава наградата \"Европейска личност на годината\" (ВИДЕО)"}
{"url": "http://epicenter.bg/article/Valentin-Radev--Balgariya-e-nay-sigurnoto-i-bezopasno-myasto-za-zhiveene-v-tazi-chast-na-Evropa/158447/2/0", "text": "Обществото винаги е възлагало надежди на това министерство, тъй като то е в служба на Отечеството и е в основата на стабилността на държавата.   С тези думи се обърна министърът на МВР Валентин Радев по случай професионалния празник на институцията - 5 юли, предаде Novini.bg.   Той заяви, че заради професионалната ангажираност, която има към гражданите си, България е най-сигурното и безопасно място за живеене в тази част на Европа.   ,,Факт е, че не винаги получаваме нужната благодарност, но също така е и факт, че много от нещата, които вършим, остават невидими. Поради това често биваме критикувани несправедливо'', каза още Радев.   Министърът изтъкна още, че в рамките на Българското европредседателство не се е случил нито един инцидент, благодарение на ангажираността на приблизително 28 000 служители от МВР, които следяха за спокойствието и безопасността на гражданите и гостите.   ,,Благодаря на всички, ще се стараем да бъдем все по-добри в работата си'', завърши тържественото си слово Валентин Радев.   На церемония пред паметника на Незнайния воин вътрешното ведомство демонстрира най-новата си техника, с която разполага, след което служители поставиха венци пред паметника.   Днешното честване ще продължи с организирането на мероприятия в Борисовата градина, в които участие, освен служители на МВР, могат да вземат и всички граждани.   Началото на програмата е предвидено за 17.00 часа.   На церемонията присъстваха вицепрезидентът Илияна Йотова, министърът на вътрешните работи Валентин Радев, главният секретар на МВР гл. комисар Младен Маринов, председателят на парламентарната Комисия по вътрешна сигурност и обществен ред Цветан Цветанов, кметът на София Йорданка Фандъкова.", "date": "2018.07.05", "title": "Валентин Радев: България е най-сигурното и безопасно място за живеене в тази част на Европа"}
{"url": "http://epicenter.bg/article/Boyko-Borisov--/158448/2/0", "text": "Западните Балкани, интегрирани в ЕС и НАТО, са преграда пред радикалния ислям. Тази теза разви министър-председателят Бойко Борисов в Сараево на съвместната си пресконференция с председателстващия Съвета на министрите на Босна и Херцеговина Денис Звиздич. Балканите, техните политически елити, трябва да затворим политическите си конфликти, за да можем да продължим към ЕС и НАТО, изтъкна Борисов. И даде пример с това как първо София и Скопие, а след това и Скопие и Атина са загърбили противоречията си, за да вървим напред.   \"Има 2 неща, които са ни изключително важни. Първо - София и Скопие успяха да преодолеят различията помежду си. Съответно и Скопие-Атина подписаха споразумение за името\", каза още Борисов. \"Босна и Херцеговина трябва да вземе пример и да намери решение на конфликтите, които има. Това не бяха лесни решения за политическия елит, но това отвори перспективите на Македония, Албания, Сърбия също уверено върви. Ние на Балканите трябва да продължим по пътя за НАТО и Ес, надявам се конфликтът с Косово бърза да бъде решен\", добави той. \"България е пример за етническа толерантност, нашият модел може да бъде приложен в Босна и Херцеговина. Не се бъркаме във вашите работи, но трябва да вземете окончателно решение накъде ще вървите след изборите през октомври. Тогава ние сме на разположение да продължим да работим за успеха на Босна и Херцеговина. Убеден съм, че всички европейски колеги разчитат на вас, защото Босна и Херцеговина в НАТО означава една много силна преграда срещу радикалния ислям. И вие сте изключително важни и за ЕС\", завърши Борисов. И заръча на Звиздич: \"Всеки от нас на Балканите да си подреди къщичката и Европа сама ще ни поиска\". Звиздич благодари на България за това, че по време на българското председателство страните от Западните Балкани са намерили място сред европейските приоритети и са получили шанс за членство в ЕС. А Борисов изтъкна: \"Курц   възприе темата за Западните Балкани като приоритет и на тяхното председателство, така че можем да сме спокойни, че темата ще продължава да се движи!\" В рамките на посещението му в Сараево Борисов ще бъде награден и със „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона.    ", "date": "2018.07.05", "title": "Бойко Борисов пред Денис Звиздич: Използвайте нашия пример на етническа толерантност! (ВИДЕО)"}
{"url": "http://epicenter.bg/article/Parlamentat-othvarli-iskaneto-za-predsrochno-osvobozhdavane-na-Ivan-Ivanov-kato-predsedatel-na-KEVR-/158449/2/0", "text": "Парламентът отхвърли искането на БСП за предсрочно освобождаване на Иван Иванов като председател на КЕВР, предаде репортер на Агенция „Фокус“. Проекторешението бе внесено от ПГ на „БСП за България“ на 29 юни 2018 г. За него гласуваха 63 народни представители, „против“ – 125 и „въздържали се“ - 3, с което то не бе прието.  На 28 юни 2018 г. БСП обяви, че ще внесе сигнал в прокуратурата срещу председателя на КЕВР Иван Иванов и проекторешение за предсрочното му освобождаване от комисията. Дебатът между БСП и КЕВР се заформи още в зала по време на обсъждането на доклада на Регулатора за 2017 г. В рамките на обсъждането лидерът на БСП Корнелия Нинова попита дали са обсъдили и са взели решение по писмото на БСП, придружено с подписите на 200 хил. български граждани против сделката за ЧЕЗ. Иван Иванов отговори, че КЕВР не може да взима решение въз основа на подобна подписка. „Никога не сме имали подобни правомощия, нямаме такъв административен потенциал. Това беше причината да поискаме да се потърси външна юридическа консултация за това как Комисията може да се произнесе“, каза още Иван Иванов.  След това изказване от БСП продължиха темата на извънреден брифинг в централата на партията. Там Корнелия Нинова обяви намеренията си да поиска оставката на председателя на КЕВР и да сигнализира главния прокурор. Нинова посочи, че основанието за този сигнал е изказването на Иванов в парламента, с което той е отказал да изпълни задълженията на Комисията, внедрени в Закона за енергетиката след промените, направени за ЧЕЗ. По думите ѝ тази промяна в закона е била направена, за да може държавата да осъществява контрол върху сделки, които засягат националния интерес. „Въпреки специалното изменение, г-н Иванов каза пред целия парламент, че няма да го изпълни, защото е лош. Един друг закон – Наказателният кодекс предвижда 5 години лишаване от свобода“, каза Нинова.  На ответен брифинг Иван Иванов отрече да е казвал, че няма да изпълни закона. Той поясни, че е обяснил обстоятелствата, при които Комисията може да се произнесе с решение. „Що се касае за самото действие на ръководството на БСП, това е очевиден опит за кризисен пиар, когато чрез обвинения към независимия регулатор и атака срещу председателя на КЕВР, ръководството на тази партия се стреми да отклони вниманието от тежките вътрешнопартийни проблеми, които и в днешния ден проличаха с различни изявления и съответни действия“, коментира Иванов. Той заподозря, че от страна на БСП се прави опит за натиск върху независимия орган, оглавяван от него.  В Брюксел министър-председателят Бойко Борисов подчерта, че КЕВР е независима организация не би трябвало политиците да имат отношение към нея. „Не се меся в независими организации. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов или „х“, или от БСП, но на всеки управляващ му трябва независим регулатор“, посочи Борисов. Според него Регулаторът в лицето на Иван Иванов е независима организация.  ", "date": "2018.07.05", "title": "Парламентът отхвърли искането за предсрочно освобождаване на Иван Иванов като председател на КЕВР "}
{"url": "http://epicenter.bg/article/Tsvetanov--BSP--spasili--energetikata--no-vaprosat-e-3-te-miliarda-za-KTB-opravyane-li-e/158450/2/0", "text": "БСП са „спасили“ България и енергетиката по време на управлението си, но въпросът е 3-те млрд. лв. за КТБ оправяне ли е. Това каза председателят на ПГ на ГЕРБ Цветан Цветанов по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на Агенция „Фокус“.  „Сега имаме излишък в бюджета заради политиката, която провежда управляващото мнозинство“, каза Цветанов.  Дори работодателите казаха на БСП, че съсипа един независим регулатор, който се е доказал с работата си през последните години, заяви на свой ред депутатът от ГЕРБ и председател на енергийната комисия Делян Добрев по време на обсъждането.  „Свидетели сме на безпрецедентен политически натиск от страна на опозицията към един независим орган в България. Не знам дали преди е имало подобна процедура по отстраняване на независим регулатор. Това, което се случва днес, за мен е прецедент. Всички експерти в тази държава през последните години нееднократно в комисията са заявявали подкрепа към действията на комисията, към независимостта ѝ към работата, която тя върши. Нещо повече, има писмени документи от Европейската комисия, които хвалят работата на регулатора в България и поздравяват българския парламент, че е избрал такъв независим регулатор и му дават препоръка да му бъде дадена финансова независимост, което направихме преди няколко месеца. Така че той е независим от политическо влияние и това е вашият проблем – вие не можете да го регулирате“, каза още Добре.  Той посочи, че БСП са внесли 200 хил. подписа, за да окаже натиск върху този независим регулатор. „И тъй като той не се поддаде, вие продължихте в пленарна зала. И това е част от вашия план. Убеден съм, че пленарната зала няма да допусне да оказвате натиск. Всички работодатели в България ви казват писмено, че КЕВР с председател Иван Иванов заслужи уважението на бизнеса като независим регулатор, който защитава интересите на всички потребители. Дори работодателите ви казаха, че заради вашите „тесни и лични политически идеи и амбиции“, вие съсипахте един независим регулатор, който се е доказал с работата си през последните години. През 2015 г. вие оставихте енергетиката рухнала – за първи път в историята на България някои дружества теглиха кредит, за да изплатят заплати. От страх да не се върне онова време, тези енергийни предприятия излязоха със защита не лично към Иван Иванов, а към независимостта в България“, посочи Добрев.   ", "date": "2018.07.05", "title": "Цветанов: БСП „спасили“ енергетиката, но въпросът е 3-те милиарда за КТБ оправяне ли е"}
{"url": "http://epicenter.bg/article/Tsvetanov--Mnozinstvoto-reshi-da-ne-otteglya-zakonoproekta-za-aktsiza-varhu-bezdimnite-tsigari/158454/2/0", "text": "С колегите от управляващото мнозинство взехме решение да не оттегляме законопроекта за вдигането на акциза върху бездимните цигари. Това каза председател на ПГ на ГЕРБ по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на Агенция „Фокус“. „Понеже във вчерашния ден имаше различни мнения, които бяха изявени от „Обединени патриоти“ в лицето на ВМРО, и се получи едно пропукване, днес проведохме отново разговори. Разговори проведохме и снощи с премиера Бойко Борисов и днес с колегите стигнахме до решение, с което казваме, че няма да оттеглим законопроекта, който е внесен в момента, но отчитаме нарушената комуникация с колегите от ВМРО и затова искам да им се извиня. Но това, което в момента ще направи председателят на бюджетната комисия, е да отложи законопроекта за разглеждане за другата седмица, за да се направят по-задълбочени анализи. Така ще наложим практиките на държавите от ЕС – там 70% е акцизът за електронната и 100% е акцизът за нормалната цигара. Затова смятаме, че ще е нормално да започнем към този момент с 50%. Но всичко това е само една възможна хипотеза“, каза още Цветанов и посочи, че по този начин ще се намали печалбата на някои частни компании и ще се защити общественият интерес. „Другия вторник, когато правим стандартните си срещи на партиите от коалиционното мнозинство, продължаваме да говорим и обсъждаме. Продължаваме и комуникациите си с премиера Бойко Борисов“, обясни Цветанов.  ", "date": "2018.07.05", "title": "Цветанов: Мнозинството реши да не оттегля законопроекта за акциза върху бездимните цигари"}
{"url": "http://epicenter.bg/article/Zhena-se-kachi-na-Statuyata-na-svobodata-i-predizvika-evakuatsiya/158427/7/0", "text": "Жена се покатери на Статуята на свободата и предизвика евакуация на остров Либърти навръх националния празник на страната, предават американските медии, цитирани от Новини.бг. След четири часа усилия и преговори полицията успея да свали неизвестната дама със специална стълба. По-рано няколко души бяха арестувани, след като окачиха на постамента на статуята транспарант срещу имиграционната политика на Съединените щати. Жената е била част от групата протестиращи и заявила, че няма да слезе, докато \"всички деца не бъдат освободени\".    ", "date": "2018.07.05", "title": "Жена се качи на Статуята на свободата и предизвика евакуация"}
{"url": "http://epicenter.bg/article/Mazhat-i-zhenata--namerenite-v-Eymsbari--sa-otroveni-s-novichok/158428/7/0", "text": "Двама души, които са били приети по-рано вчера в болница в английския град Еймсбъри, са били изложени на веществото новичок. Това обяви ръководителят на британската антитерористична служба Нийл Басу, цитиран от световните агенции и Новини.бг.   Въпросните мъж и жена са били открити в безсъзнание в събота и в момента са в критично състояние. Басу уточни, че няма доказателства двойката да е била цел на умишлени действия. Инцидентът се случва месеци след отравянето на бившия руски шпионин Сергей Скрипал и дъщеря му със същото нервнопаралитично вещество. За този случай британската държава обвини Москва.   Относно новото отравяне Басу заяви, че няма доказателства пострадалите да са посещавали Солсбъри, където бяха отровени семейство Скрипал. По последни данни пострадалите са британските граждани Доун Стърджес на 44 и Чарли Роули на 45 години. Първоначално се е смятало, че двамата, открити в безсъзнание в къща в нов жилищен комплекс в Еймсбъри, на около 15 километра от Солзбъри, са взели прекомерна доза наркотици, но развиващите се симптоми са накарали полицията и медиците да предположат, че може да е използвано отровно вещество. Министърът на вътрешните работи на великобритания Саджид Джавид обяви, че по-късно днес ще ръководи заседание на специалната група за кризисни ситуации \"Кобра\".    ", "date": "2018.07.05", "title": "Мъжът и жената, намерени в безсъзнание в Еймсбъри, са отровени с новичок"}
{"url": "http://epicenter.bg/article/Prezidentskata-sistema-na-upravlenie-v-Turtsiya-zapochva-ot-9-yuli/158451/7/0", "text": "Новата президентска система на изпълнителна власт в Турция започва на 9 юли, след като президентът Реджеп Тайип Ердоган положи клетва и обяви новото правителство.  Парламентът ще продължи да работи за хармонизиране на досегашното законодателство с новия модел на управление, посочва в. „Хюриет дейли нюз“, цитиран от БГНЕС. В навечерието на президентската клетва беше издаден указ от сегашното правителство, който предвижда прехвърлянето на определени правомощия на кабинета на президента в съответствие с промяната, премахвайки кабинета на министър-председателя.  Парламентът е дал на съществуващия управляващ кабинет на Партията на справедливостта и развитието (ПСР) правомощието да издава укази без парламентарни разпоредби преди изборите на 24 юни, за да се гарантира интегрирането на новата изпълнителна система, предвидена в конституционно изменение преди встъпването в длъжност на президента. Правителството скоро ще издаде друг указ за премахване на всички закони, които определят организационната структура на министерствата, тъй като отсега нататък всички министерства ще бъдат назначавани от избрания президент. Новите министерства и техните структури ще бъдат създадени с първото президентско постановление, което ще бъде обявено от Ердоган на 9 юли, след като официално встъпи в длъжност. Според новата правителствена система Турция ще има 16 министерства, девет президентски съвета и четири офиса, които ще функционират под управлението на Ердоган.  След като на 7 и 8 юли 600-те новоизбрани законодатели положат клетва, президентът Ердоган ще положи клетва пред парламента като първият президент с правомощия в изпълнителната власт в Турция на 9 юли от 16:30 часа местно време. След това на голям прием в президентството Ердоган ще направи първото си изявление в новата си роля пред представители на чуждите дипломатически мисии, депутати и известни личности от бизнеса, културата и спортния свят.  Източник БГНЕС", "date": "2018.07.05", "title": "Президентската система на управление в Турция започва от 9 юли"}
{"url": "http://epicenter.bg/article/Borisov-stana--quot-Evropeyska-lichnost-na-godinata-quot--/158458/2/0", "text": "Българският министър-председател Бойко Борисов бе награден със „Златен плакет – Европейска личност на годината“ по време на официална церемония в Сараево. Наградата се дава от Агенцията за избор и представяне на ръководители от Босна и Херцеговина, Централна и Югоизточна Европа. Премиерът получи приза за личния си ангажимент за икономическото сътрудничество в региона в рамките на провеждащия се Международен бизнес форум.  В своята реч премиерът Борисов посочи, че има ли мир в региона и инвестициите ще бъдат гарантирани. Той информира за добрите финансови показатели на страната и подчерта, че в момента България инвестира изключително много в образование и квалификация. Министър-председателят още веднъж подчерта значението на свързаността на Балканите.  „Щастлив съм, че всички колеги от Балканите прегърнаха идеята за тази инфраструктура в трите направления“, каза Борисов и акцентира върху това, че транспортната, инфраструктурната и дигиталната свързаност трябва да се реализират паралелно. Той припомни един от приоритетите на българския еврокомисар Мария Габриел и Министерството на транспорта, информационните технологии и съобщенията за уеднаквяване на роуминга за страните от региона. „Да развиваме широколентовия интернет във всяка една държава. Това ще стимулира допълнително икономиката“, допълни премиерът.  Министър-председателят заяви, че на Срещата на високо равнище в Солун между България, Гърция, Румъния и Сърбия, която се проведе вчера е обсъдена възможността транспортно да се обвържат Черно море, Адриатика и Егейско море. По думите му това ще донесе изключително големи приходи за региона. Премиерът Борисов съобщи и за идеята да се въведе обща електронна система за таксуване на превозните средства, които минават през балканските национални пътни мрежи.  ", "date": "2018.07.05", "title": "Борисов стана \"Европейска личност на годината\" (ВИДЕО)"}
{"url": "http://epicenter.bg/article/Elena-Yoncheva--Shte-obzhalvame-otkaza-na-kabineta-da-dade-informatsiya-za-kontsesiyata-na-letishte-Sofiya/158460/2/0", "text": "БСП ще обжалва във ВАС отказа на правителството да предостави на парламента за условията за концесиониране на летище „София“. Това стана ясно от специална пресконференция, която дадоха за медиите в парламента говорителят на ПГ на \"БСП за България\" Елена Йончева и депутати от левицата.   „Министерският съвет и Министерство на транспорта отказват да предоставят на българския парламент информация за условията на отдаване на концесия на Летище „София”, както и за докладите и анализите, които Световната банка и Европейската банка за възстановяване и развитие са направили за състоянието на летището\", заяви пред медиите Елена Йончева. По думите на говорителя на ПГ на \"БСП за България\" това е неприемливо и показва, че тази концесия е нагласена и има предварително избран победител.   „Летище „София” е печелившо и трябва да се запитаме - кое налага едно печелившо предприетие да бъде отдадено на концесия, особено когато касае и българската национална сигурност”, подчерта тя.  Йончева заяви, че се е появила информация, че се подготвя спечелването на тази концесия от една съседна на България държава. „Получихме информация, че се готви драстично съкращение на служителите на летището, които са били заплашвани да мълчат, за да не бъдат уволнени още сега, както и за увеличение на цените на услуги”, коментира говорителят на ПГ на левицата.  Елена Йончева заяви, че БСП ще обжалва във Върховния административен съд отказа на правителството да предостави на българския парламент информация за условията на концесиониране на Летище „София”.   „Днес внесохме проект на решение, с което да се възложи на Министерство на транспорта да прекрати откритата вече процедура на концесията. Подготвяме законодателни промени, с които да се забранява обектите, които касаят българската национална сигурност и такива, които са в списъка на забранените за приватизация обекти, да бъдат отдават на концесия”, информира още Елена Йончева.    ", "date": "2018.07.05", "title": "Елена Йончева: Ще обжалваме отказа на кабинета да даде информация за концесията на летище София"}
{"url": "http://epicenter.bg/article/MVR-chestva-139-godini-ot-sazdavaneto-si/158426/2/0", "text": "МВР чества 139 години от създаването си. На днешния празник вътрешното министерство ще покаже част от техниката, която използва, а жителите и гостите на София ще могат да видят демонстрации на спецчасти в Борисовата градина. Ден преди празника главният секретар на МВР Младен Маринов заяви по този повод пред БНР, че все повече млади хора искат да работят във ведомството. Въпреки това, все още има свободни места за полицаи в страната. \"В последната година, година и половина, се обърна тенденцията в посока повече хора да постъпват в МВР, отколкото да напускат\", заяви Маринов.   По повод празника от МВР ще покажат специализираната техника на отряда на баретите, Гранична полиция и Жандармерията. Това ще стане на паркинга на Националния стадион. В Борисовата градина екипи на пожарната ще демонстрират гасене на огън, а уменията си ще покажат още спецчасти и курсанти от академията на министерството.    ", "date": "2018.07.05", "title": "МВР чества 139 години от създаването си"}
{"url": "http://epicenter.bg/article/Parlamentat-reshava-dali-da-osvobodi-predsedatelya-na-KEVR/158429/2/0", "text": "Парламентът трябва да разгледа поисканата от БСП оставка на председателя на КЕВР Иван Иванов.   Миналата седмица социалистите дадоха Иванов и на главния прокурор. Причината е сделката за ЧЕЗ с „Инерком”. Според левицата шефът на енергийния регулатор не е изпълнил Закона за енергетиката, който беше променен именно, за да може КЕВР да се намеси в сделката за ЧЕЗ. От Комисията за енергийно и водно регулиране отрекоха да са отказвали да изпълнят закона. От КЕВР определиха действията на социалистите като пиар акция, за да се отклони вниманието от напрежението в редиците на БСП. Водещи компании в енергийния сектор защитиха Иван Иванов.    ", "date": "2018.07.05", "title": "Парламентът решава дали да освободи председателя на КЕВР"}
{"url": "http://epicenter.bg/article/Todor-Kantardzhiev--Mladite-lekari-napuskat--zashtoto-tuk-ne-gi-uvazhavame/158431/2/0", "text": "Проблеми имаме във всички сфери на здравеопазването. Най-опасни засега обаче остават натрупаните диспропорции, тоест за някои неща се намират финансиране, а за други – не.   Това заяви в сутрешния блок на БНТ директорът на Националния център по заразни и паразитни болести Тодор Кантарджиев. ,,Образно казано, който плаче най-много, получава най-много пари. Затова например някои места разполагат с най-модерните болници и апаратура в страната, докато в други населени места болниците са на ръба на оцеляването'', допълни още Кантарджиев. ,,Младите лекари ще продължават да мигрират навън, докато не започнем да ги уважаваме и да им заплащаме труда както е редно'', поясни той по отношение на младите специалисти, които напускат страната. По въпроса с кърлежите експертът посъветва хората да избягват тревните пространства, винаги да се оглеждат и да следят сайтовете на районните здравни инспекции, където са качени инструкции какво трябва да предприемем в случай че намерим паразити по тялото ни. ,,Засега в България няма огнища или риск от разпространение на морбили'', завърши Кантарджиев.      ", "date": "2018.07.05", "title": "Тодор Кантарджиев: Младите лекари напускат, защото тук не ги уважаваме"}
{"url": "http://epicenter.bg/article/Valentin-Radev--Mislya--che-shte-ima-nov-zakon-za-MVR/158437/2/0", "text": "Днес, година след полицейските протести, празнуваме заедно със синдикатите. Намерихме конструктивни тон. Това каза за предаването „Преди всички“ по „Хоризонт“ министърът на вътрешните работи Валентин Радев.   Промените в Закона за МВР трябва да бъдат готови към края на годината и да бъдат внесени в парламента в началото на следващата сесия, допълни той. Промени вече се случват, но постепенно, и реформите ще бъдат еволюционни, а не революционни, каза той. Ще има структурна реформа, а е възможно и обединение на дирекции.   „В зависимост от тези промени - колко са големи, може би, така си мисля, ще се стигне и до нов Закон“, каза Радев.   Седемте синдиката в системата изразяват мнението на над 1/3 от служителите в системата и политическото ръководство ще се вслуша в техните искания, „ако са социални, а не управленски“.   „Управленските нека оставим на правителството, на политическото ръководство и на професионалното ръководство“, каза министърът.   Радев отказа да коментира критиките на БСП във вота на недоверие, защото в тях не е имало анализи. Той отрече да е му е оказван натиск от коалиционните партньори в управлението.   „Аз не съм усещал такъв натиск. Не съм усещал някой да ни спре по посоката, в която сме решили да управляваме министерството. Надявам се, няма и в бъдеще. Аз съм в много добри отношения с вицепремиера Каракачанов, с премиера и с моите колеги. Не виждам тук някакъв проблем“, каза МВР шефът.   Запитан колко стабилно изглежда правителството, Радев коментира че в сектор „сигурност“ усеща стабилност.   На въпрос дали той е „удобен бушон“, министърът отговори: „Не търся сигурност за поста си. Не съм го правил и като професионалист в българската армия. Никога не съм се интересувал от такива въпроси или пенсии. Гледам да си свърша работата. И на моите колеги от политическото ръководство, и от професионалното ръководство, и полицаи казвам едно - най-добрата защита е вашата добра работа и истината“.   По повод оставката на директора на ОД на МВР в Ботевград заради случая „Пелов“, министърът коментира, че той не е бил единственият, но е един от основните отговорни за състоянието на дирекцията.   „И комисар Григоров, и неговият заместник са много добри служители. Те просто не се справиха на тези постове. Ако погледнете кариерите им назад, аз съм много впечатлен и от едната, и от другата, но в момента, на тези постове, те просто не са успели да дадат най-доброто от себе си“, допълни Радев.   Отделните случаи взривяват общественото мнение за кратко, но като цяло системата е по-стабилна, смята министърът. Той изтъкна, че прокуратурата е господар на следствието и голяма част от работата на МВР остава необяснена по обективни причини.   „Цялата система за сигурност работи така, че тези, които са престъпили закона, да получат своето наказание. Може да не стане веднага, но в крайна сметка по-важното е, както стана с „Килърите“ и „Наглите“, да получат осъдителни присъди. Там имаше доживотни присъди. Това не се е случвало с периоди назад в държавата. Това е важното – тази превенция, тази сила закона да възпре всички останали“, каза Радев.", "date": "2018.07.05", "title": "Валентин Радев: Мисля, че ще има нов закон за МВР"}
{"url": "http://epicenter.bg/article/Kaloyan-Pargov--Bankoviyat-sayuz-ima-nuzhda-ot-speshna-reforma/158461/2/0", "text": "Банковият съюз има нужда от спешна реформа. Това коментира лидерът на БСП – София Калоян Паргов по повод предстоящото официално внасяне на документите за кандидатстване на България за чакалнята на еврозоната, т.нар. механизъм ERM II. Определената за това дата е 12-и юли.  \"По принцип, присъединяването на България към еврото е важно, коментира Калоян Паргов. - В момента полагаме сизифовски усилия да влезем в еврозоната, а в същото време там има сериозни проблеми. Не са ясни перспективите на еврозоната и единната валута. Безспорно е, че пътят на България е през ERM II към валутния съюз, но трябва да влезем едва тогава, когато положението вътре се успокои\".  Калоян Паргов даде за пример Италия, която иска радикални промени и заплашва, че ще се откаже от еврото, ако те не бъдат направени. „За държави като Италия участието в Еврозоната отнема два ключови механизма – определяне на основния лихвен процент и обменния курс на валутата“.  Според лидера на БСП – София еврото все още не успява да постигне основната си цел – да обедини държавите в съюза. „То беше създадено за обединяване на икономиките в ЕС и повишаване на просперитета. Реално обаче разделението между страните в ЕС продължава да е голямо, особено между кредиторите и кредитополучателите. Този факт се отразява и върху решаването на другите проблеми в общонстта – миграцията и защитата на границите, които са кризисни за Гърция и Италия“, коментира Калоян Паргов.  Той припомни, че един от основните съществуващи проблеми, който е признат от всички, е свързан с Банковия съюз. „Той се нуждае от реформа, категоричен е лидерът на столичните социалисти. - Тя обаче се бави по най-различни причини. Една от тях е противопоставянето на Германия на тези ключови реформи, които могат да спрат изтичането на капитала от слабите икономики. Просто силните икономики в Европа нямат интерес. Една от основните критики към Валутния съюз е невъзможността да бъдат коригирани валутните курсове, а тежестта поемат членовете-длъжници, които вече страдат от забавен икономически растеж и свити доходи“.  Калоян Паргов цитира нобеловия лауреат Джоузеф Стиглиц, който твърди, че има риск отделни страни да поискат да излязат от еврозоната, ако не бъдат направени нужните стъпки за подобряването й. „Той казва, че Германия или трябва да поведе реформите, или сама да го напусне. Ако това не се случи, ще трябва другите да го напуснат, обясни Паргов. - Според Стиглиц, концепцията за еврото изначално е сбъркана, тъй като не предложи нищо повече от строг контрол на дефицитите и дълговете. А това е допълнителна пречка за икономическото възстановяване. Резултатът от нея е забавено икономическо развитие на зоната, особено сериозно за по-слабите икономики“.  Лидерът на БСП - София е категоричен, че диспропорциите и дисбалансите в Европейския съюз, които не намаляват, водят след себе си много големи проблеми. \"Въпреки общия растеж и кохезионните напъни, разликата и дистанцията между богатите и бедните страни-членки не се стопява - по отношение на БВП, на доходите, на стандарта на живот, на профила на икономиките, коментира Калоян Паргов. - Поради тази причина, изтичането на огромни потоци от квалифицирана работна сила към богатия Запад поставя под въпрос възможността на съответните страни за изпреварващи темпове на развитие и за скъсяване на дистанцията. Формира се ситуация, при която след като изчерпиха гояма част от възможните за себе си ползи от разширяването, богатите страни поставят под въпрос самата необходимост от кохезионните фондове, т.е. и от общата политика на сближаване. Времето на нетните донори като че ли изтича\".  Според Калоян Паргов, ярко потвърждение за това е и не особено големият ентусиазъм, с който беше посрещната идеята за разширяване на ЕС със страните от Западните Балкани. Лидерът на столичните социалисти добави, че в Европейския съюз се оформят два центъра с две или даже повечи крила. \"Единият е Франко-Германският, около който гравитират старите страни-членки Белгия, Холандия, Дания, Люксембург, по отделни теми Испания и Португалия, донякъде Швеция и Финландия, както и Прибалтийските страни, коментира той. - Другият е Вишеградската четворка, до която все по-близо стои Австрия. Вече забелязваме как на базата на общи интереси постепенно се оформя и друга специфична конфигурация - тази на Южноевропейските държави, в която попадат Италия, Гърция, Кипър и Испания. Това са обективни процеси, породени от различията и интересите. Добре е на всички да ни е ясно, че няма изгледи в обозримо бъдеще тези различия да бъдат преодолени. Точно обратното - те ще се задълбочават\".  ", "date": "2018.07.05", "title": "Калоян Паргов: Банковият съюз има нужда от спешна реформа"}
{"url": "http://epicenter.bg/article/Ognyan-Minchev--Vreme-e-tsirkat-da-svarshi--Edinstvoto-na-Evropa-ne-e-sobstvenost-na-levite-liberali/158463/2/0", "text": "Споразумението между канцлера Меркел и вътрешния министър Зеехофер за изграждане на центрове, от които нелегалните имигранти да бъдат връщани в страните на първата им регистрация е пореден удар върху способността на Европа да се мобилизира и защити спрямо едно от най-сериозните предизвикателства на епохата, в която навлизаме - лавинообразното нарстване на стихийните потоци мигранти от „третия“ към „първия“ свят. Това споразумение се появи в последния възможен момент като    Не е необходимо да си задълбочен експерт по миграция за да прецениш разумно - това споразумение няма шанс да проработи. В Италия на власт дойде настоящето правителство в следствие на безотговорната политика на толериране на нелегалната миграция през Средиземно море, практикувана от предходния ляв кабинет в Рим. Неправителствени организации, включително - както се оказа - и трима зелени депутати от ЕП са организирали нелегален трафик на хора от бреговете на Африка към Европа, в резултат на което нови стотици хиляди нелегални имигранти са пристигнали в Италия.   В Гърция се случва нещо подобно - там правителството на Ципрас не прави дори и опит за да спре потока нелегални мигранти от Турция към гръцките острови. За временното устройване на тези имигранти Атина получава огромни суми от Брюксел.  Испанският социалистически кабинет пое „щафетата“ от падналите от власт свои другари в Рим - сега Мадрид приютява корабите, осъществяващи нелегален трафик на хора през Средиземно море.   През октомври на неговият ХСС ще се наложи да се пребори с анти-имигрантската политическа платформа на Алтернатива за Германия. Зеехофер очевидно предпочита ако има поражение, то да е за Меркел, а не за него и за неговата партия. Ще видим какви ще бъдат резултатите от изборите в Бавария. Но със или без центровете за нелегални имигранти на немска земя, устойчивото връщане на мигрантския поток към страните на първа регистрация е напълно утопично.   Но нека допуснем, че Германия успее да ни наложи връщане на мигранти у нас. За колко време те ще пребивават тук,?   Дори да рухне изцяло крехката конструкция на Шенген, дори по всяка европейска граница да се издигнат бодливи огради с въоръжена охрана, дори Европа да се разпадне на съставните си национални части поради неразрешими конфликти по мигрантския въпрос, потоците от мигранти ще продължават да достигат заможните страни на запад и на север в Европа докато ВЪНШНИТЕ ГРАНИЦИ на континента не бъдат достатъчно добре укрепени и охранявани. Защо губим години в празни приказки без да сме се заели с тази задача досега?  Разбира се, има допълнителни фактори, произтичащи от този основен фактор - идеологическия инат на левичарските европейски елити. Политическият процес за разумно решаване на мигрантския проблем е блокиран, блокирани са административните решения, блокиран е здравият разум, който трябва да направи очевидни изводи от това, което се наблюдава в сферата на миграцията в Европа. Предлагат се и се обсъждат абсурдни варианти с „квоти“ за мигранти. Зелено-червените активисти и депутати от ЕП ще превозват през море и суша в Европа нови и нови нелегални мигранти, а страните членки послушно ще приемат квоти. Ей такова „перпетуум мобиле“ си измислиха в Берлин и в Брюксел - ако щете вярвайте, това е единственото нещо, което им роди политическата фантазия след екзодуса от 2015 г.    Но за колко време щеше да проработи?  На тази тема ще чуете безкрайни зелено-розови аргументи и съпротиви. Ама защо трябвало сега да повдигаме въпроса за миграцията, след като потокът от мигранти намалявал. Е, слава Богу, намалявал - значи сега трябва да чакаме отново да се увеличи, за да наблюдаваме как нови милиони маршируват през разградения двор Европа ли? Който бил срещу миграцията - той бил десен популист. Обратното - който подпомага с магарешния си инат нелегалната миграция, той усърдно предизвиква и кани десния радикализъм, популизъм и национализъм на власт в Европа.    Не ме разбирайте криво - не е свършено само с левичарска, идеологическо-утопична, мултикултурна Европа. Свършено е с либералната демокрация в Европа. Колкото повече тласкате политическото махало в екстремума на левичарския магарешки инат - толкова по-голям шанс получавате махалото да се върне с максимална скорост в десния си екстремум. В екстремума на евроскептицизма, на радружаването на Европа, на надигането на гневни вълни от антидемократична политика. Европа днес трябва да бъде спасявана. Интеграцията на Европа, демокрацията на Европа, разумът на Европа днес трябва да бъдат спасявани от ината на идеологическите магарета в крайно ляво и в крайно дясно. Решенията са ясни - те са на повърхността. Изобретяване на колелото отново не се налага - механизмите и инструментите за охрана на граница са известни - те трябва да се приложат по европейските външни граници.   Длъжни сме да спасим единството на Европа - то не е собственост на левите либерали. То е ценност за огромното мнозинство от разумни хора на Стария континент. Днес овладяването на нелегалната миграция е ключът към оцеляването и бъдещия просперитет на обединена Европа. Време е циркът да свърши! ", "date": "2018.07.05", "title": "Огнян Минчев: Време е циркът да свърши! Единството на Европа не е собственост на левите либерали"}
{"url": "http://epicenter.bg/article/GERB-I-Patriotite-se-razbraha---nyama-da-otteglyat-zakonoproekta-za-aktsiza-za-bezdimnite-tsigari/158470/2/0", "text": "ГЕРБ няма да оттегли спорния законопроект за повишаване акциза върху бездимните цигари. Това обяви председателят на парламентарната група на ГЕРБ Цветан Цветанов на съвместен брифинг с Обединените патриоти.  Предложението за новия акциз беше внесено от депутати от ГЕРБ с мотива, че така ще се съберат допълнителни приходи в бюджета.  Законопроектът предизвика разкол в средите на управляващите, защото от ВМРО и „Атака” – две от партиите в Обединени патриоти, обявиха, че няма да подкрепят ГЕРБ и ще гласуват против предложението. Само третата партия в коалицията – НФСБ, подкрепи идеята за по-висок акциз.  Това разгневи премиера Бойко Борисов и вчера вечерта от Солун той обяви, че ще разговаря с Цветан Цветанов (председател на ПГ на ГЕРБ) проектът да бъде оттеглен.  От думите на Цветанов днес стана ясно, че от ГЕРБ отчитат нарушената комуникация с коалиционните партньори по тази тема и отлагат обсъждането на законопроекта в парламентарните комисии. Вторият човек в ГЕРБ изтъкна и, че е в непрекъсната комуникация с премиера Борисов. \"Отчетена е нарушената комуникация с ВМРО. Днешното гледане на закона обаче ще бъде отложено. Ще се направи анализ на практиката за акциза върху бездимните цигари. Целта е да има по-голяма събираемост на приходите. Възможно е акцизът върху бездимните цигари да е 50%\", каза Цветанов пред медиите. Най-вероятно ще бъде предложено акцизът за бездимните цигари да е 50% от този върху стандартните.  „Знаете, че има теми, които са много болезнени за обществото. Това е законопроектът, който е свързан с хората с увреждания. Знаете, че се търсят легитимни финансови източници от бюджета, за да можем действително да отговорим на всички тези политики\", обяви Цветанов.   35-40 милиона лева годишно да влязат допълнително в хазната, очакват от ГЕРБ, ако законопроектът за акциза на бездимните цигари бъде приет.  Тези пари, според Обединените патриоти, можело да се използват за социални цели. Искрен Веселинов от ВМРО каза, че е оптимист, че ще се стигне до добър резултат. И изтъква, че управляващите не искали да увеличават цените на цигарите, а да влязат в бюджета повече пари.  Шефката на бюджетната комисия Менда Стоянова пък  посочи, че заради обществения отзвук увеличението на акциза върху бездимните цигари може да стане на стъпки.  Ние може би сме полигон за експерименти, предположи Стоянова, тъй като експанзията на бездимните цигари в Европа започвала от източната част на континента.  ", "date": "2018.07.05", "title": "ГЕРБ И Патриотите се разбраха - няма да оттеглят законопроекта за акциза за бездимните цигари"}
{"url": "http://epicenter.bg/article/Rumen-Radev-prizova-Bosiya-da-prekrati-gladnata-stachka-/158472/2/0", "text": "Президентът Румен Радев призова Николай Колев-Босия да прекрати гладната стачка. Това става ясно от съобщение на президента на страницата му във Фейсбук.  На 12 юни 2018г. получих писмо от г-н Николай Колев-Босия, който ме информира за намерението си да протестира срещу „схемата за продажба на шофьорски книжки“ и „тежки корупционни схеми“ в Агенция „Автомобилна администрация“ на МТИТС. Писмото на г-н Колев бе изпратено от президентската администрация по компетентност в прокуратурата на 18 юни. В съответствие със заявеното в писмото намерение г-н Колев предприе гладна стачка. Считам за свой дълг да му отговоря публично:  Уважаеми г-н Колев,  Отговарям на Вашето писмо публично, защото то поставя проблем, който засяга всички български граждани и излага на риск живота им. Той е част от големия проблем с корупцията.  Приветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици. Отчаяният Ви протест е израз на доловимото в цялото общество възмущение от корупцията и липсата на отчетлива воля за борба с нея.  Обръщам се към Вас с уважение към действената Ви, морална позиция и с тревога за здравето и живота Ви. Корупцията никога няма да бъде преборена с пасивност и примирение, тя изисква гражданска мобилизация и почтеност, за която Вие давате пример.  Съзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. Вярвам, че и занапред Вие ще бъдете смел застъпник на справедливостта. България има нужда от Вас.  ", "date": "2018.07.05", "title": "Румен Радев призова Николай Колев-Босия да прекрати гладната стачка "}
{"url": "http://epicenter.bg/article/Ministarat-na-truda-i-sotsialnata-politika-Biser-Petkov-oglavi-NOI/158477/2/0", "text": "На свое заседание, проведено на 5 юли 2018 г., Надзорният съвет на Националния осигурителен институт (НОИ) избра ново ръководство. За председател на ръководния орган на институцията бе избран министърът на труда и социалната политика Бисер Петков, съобщи Novini.bg.   Като представител на национално представените синдикални организации президентът на КТ „Подкрепа“ Димитър Манолов застава на поста заместник-председател на съвета, а заместник-председател от квотата на работодателите ще бъде избран на следващото заседание на Надзора.   Съгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодатели и синдикати.", "date": "2018.07.05", "title": "Министърът на труда и социалната политика Бисер Петков оглави Надзорния съвет НОИ"}
{"url": "http://epicenter.bg/article/Emanyuel-Makron-predupredi--che-planat-za-migrantski-lageri-v-Afrika-e-pred-proval-/158440/7/0", "text": "Президентът на Франция Еманюел Макрон предупреди, че плановете на Европейския съюз да създаде мигратнски лагери извън Европа може да пропадне, ако африканските страни не се заемат с организацията им, а досега нито една страна от Черния континент не се е съгласила да приеме такъв, пише европейската редакция на електронното издание Politico.  Изданието припомня, че европейските лидери се разбраха да проучат идеята през този месец. Но по време на посещението си в Нигерия, Макрон заяви, че мнозинството от африканските държави се опасяват, че тези лагери ще са притегателен център за мигрантите. Засега нито една африканска страна не се е съгласила да приеме такъв център.  Приемните лагери, продължава Politico, трябваше да са компромис между европейските лидери, едните от които настояват за по строг граничен контрол, а другите – за насърчаване на мигрантите. По същество, според плана в лагерите трябва да се определя кой действително е бежанец и има нужда от защита и кой е икономически мигрант.  Френският президент заяви още, че неговият основен приоритет е да убеди африканците да не поемат „безумния риск“ да пътешестват до Европа. Съгласно данните на Международната организация по миграцията, повече от хиляда души са загинали при опит да преминат Средиземно море само през тази година.  Независимо от това, че пика на миграцията беше през 2015 година и оттогава броят им непрекъснато намалява, темата продължи да доминира заглавията в медиите.  „Политико“ припомня още, че миналия месец новото италианско правителство затвори пристанищата в страната за кораба „Водолей“, занимаващ се с превозване на мигранти и който тогава прекарваше 600 души към Европа. Това трябваше да послужи като ясно послание към Брюксел, че Рим е възприел политика на „нулева толерантност“ към миграционните планове на Брюксел, според които бежанците трябва да поискат убежище в първата страна, в която попаднат.   ", "date": "2018.07.05", "title": "Еманюел Макрон предупреди, че планът за мигрантски лагери в Африка е пред провал "}
{"url": "http://epicenter.bg/article/GSDP-mozhe-da-provali-migratsionnata-sdelka-na-Angela-Merkel-/158441/7/0", "text": "Германският канцлер Ангела Меркел може и да е убедена, че е сложила край на спора с консервативния баварски Християнсоциален съюз (ХСС), който постави под заплаха от разпадане нейната коалиция, но компромисното решение за затягане на граничния контрол не бе прието добре от другата партия в германското правителство – Германската социалдемократическа партия, пише немската редакция на електронното издание The Local, цитирана от Агенция \"Фокус\".  Външният министър на страната Хайко Маас не може да си проправи път към асансьора на Бундестага в 07:25 в сряда. Следващата извънредна среща на социалдемократите е неизбежна и депутатите от партията са се забързали към нея, пише изданието.  „Тук е като в затворен транзитен център“, шегува се една жена. „Но дори няма възможност да избягаме в Австрия“.  Мартин Шулц, лидерът на ГСДП от преди провала на левичарите на септемврийските избори, прави гримаса. От своя страна Маас пък изобщо се прави, че не е чул нищо. Ситуацията е сериозна – яростта се надига в лявоцентристкия коалиционен партньор, коментира The Local.  В понеделник, след няколко седмици на ожесточена конфронтация, другите две партии в управляващото мнозинство – Християндемократическия съюз (ХДС) на Меркел и ХСС – постигнаха компромисно споразумение за бежанците, които преминават германската граница. Но сделката бе сключена без да се вземат под предвид опасенията на ГСДП.  В сряда сутринта на извънредната сбирка събраха 153 депутати от социалдемократическата фракция. Много в партията са недоволни, че от тях се очаква да одобрят споразумение, което противоречи на фундаменталните устои на ГСДП, при това, само за да се постигне крехко съгласие между консервативните й коалиционни партньори.  Левите депутати се питат защо трябва да поддържат кораба над водата, за да получи лидерът на ХСС и вътрешен министър Хорст Зеехофер своето?  Лявоцентристката партия е пред дилема, пише The Local: да спаси коалицията в името на стабилността, или да откаже да се придържа към политики, които Шулц определя като „налудничави“.  Стотици депутати и техните екипи трябва да дадат живот на компромис между Меркел и Зеехофер за по-бързото връщане на мигрантите, пристигащи на три гранични пункта между Германия и Австрия. И всичко това се прави заради незначителен брой пристигащи бежанци, което е „нищо“, съгласно думите на бившият лидер на социалдемократите.  Шулц твърди още, че е безотговорно да се хаби време за миграцията, докато междувременно ръководителят на СТО (Световната търговска организация) тръби, че глобалната търговия се е сринала с 60% заради търговските конфликти, предизвикани от президента на САЩ Доналд Тръмп. Разпалващата се търговска война е истинският проблем за зависимата от износа Германия, категоричен е той.  Според ГСДП, максимум десет мигранти и бежанци дневно, които вече са регистрирани в други страни от Европейския съюз влизат в Германия през баварските гранични пунктове в момента. Ако се създадат въпросните транзитни центрове, мигрантите просто ще се прехвърлят към други гранични пунктове, твърди фракцията.  Планираните транзитни центрове в Бавария са ключов момент от концепцията на Съюза (ХДС/ХСС), обяснява The Local. Мигрантите и бежанците, които преди това са били регистрирани с отпечатъци в други страни-членки ще бъдат спирани и връщани обратно в тези държави, където (съгласно Дъблинските правила на ЕС) ще трябва да кандидатстват за убежище.  Но ГСДП се опасява, че тези центрове ще се превърнат в затвори.  „Докато зависи от нас, няма да има затворени лагери“, отсече лидерът на социалдемократите Андреа Налес във вторник.  Но споразумението зависи и от желанието на другите страни да приемат обратно мигрантите. Нещо повече, тя се нуждае от съгласието на Австрия, а противно на очакванията на ХСС, канцлерът на тази страна Себастиан Курц далеч не е щастлив от предложението. Донякъде иронично, пише изданието, Меркел постави задачи на Зеехофер да получи съгласието на Виена.  ГСДП също е дълбоко разделена – гласоподавателите на партията преобладаващо са в полза на линията на баварците и призовават за затягане на граничния контрол и правилата за предоставяне на убежище. Същевременно, Налес и вицеканцлерът Олаф Шолц ще прекарат горещо лято под атаките на либералните журналисти, ако просто се подредят зад компромиса на Съюза (ХДС/ХСС).  В четвъртък вечерта Меркел и Зеехофер ще се видят с ръководството на социалдемократите, когато ще го убеждават за ползите от транзитните центрове.  Ковчежникът на ГСДП Дитмар Нитан предвижда, че „те ще платят скъпо за атаката си срещу демокрацията“. ХСС са изнудили Меркел „за три пункта в документа, който няма да даде решение“, добави още функционерът.  ", "date": "2018.07.05", "title": "ГСДП може да провали миграционната сделка на Ангела Меркел "}
{"url": "http://epicenter.bg/article/Vuchich-za-dogovora-za-imeto-na-Makedoniya--Sporazumenieto-e-dobro-za-tseliya-region-/158453/7/0", "text": "Президентът на Сърбия Александър Вучич на пресконференцията след срещата на „Балканската четворка“ в Солун с премиерите на Гърция, България и Румъния заяви, че в условия, когато Европейския съюз не винаги действа единно, тези четири страни са единни и решават проблемите в тази част на Балканския полуостров. В този контекст той коментира пред гръцки и договора за името между Македония и Гърция, пише скопското електронно издание „Независен“, цитирано от Агенция \"Фокус\".  „Никога не съм се бъркал в суверенни въпроси на други страни, какъвто е името на вашата северна съседка. Но, без съмнение, всеки жител на Сърбия, който вижда, че двете страни, които имаха противоположни позиции, постигнаха договор, мисли, че това е добра новина, добра новина за целия регион. Бих искал това да продължи и в бъдеще, без да навлиза в собствените интереси на страните“, обясни Вучич, като добави, че „всичко, което се отложи, би се върнало като бумеранг в бъдеще“.  Той изрази благодарност към България, Гърция и Румъния, че са готови да го изслушат и да чуят позицията на Сърбия за отношенията с Прищина.  Сръбският държавен глава добави, че е разговарял с гръцкия премиер Алексис Ципрас за ж.п. линията Белград – Скопие – Солун, както и че Сърбия ще завърши строителството на магистралата до македонската граница, както и до границата с България, които не са завършени от десетилетия.  „За Сърбия е важно, че получаваме подкрепа за европейския път от нашите приятели, важно е, че работим по повече проекти. Този път разговаряхме за транспортната комуникация, железопътния транспорт, газовите интерконектори по-дълго и по-сериозно от преди“, заяви сръбският президент, като посочи, че Гърция и България са предложили унификация на данъците и митата, които се отнасят до предишните предложения на Дунавската комисия във връзка с трафика и транспорта.  ", "date": "2018.07.05", "title": "Вучич за договора за името на Македония: Споразумението е добро за целия регион "}
{"url": "http://epicenter.bg/article/Poroshenko-obyavi--che-knyaz-Vladimir-e-pokrastil-Ukrayna-predi-1030-godini-/158456/7/0", "text": "В интервю пред сръбския телевизионен канал РТС президентът на Украйна Петро Порошенко заяви, че страната му има намерение да отбележи 1030 годишнината от покръстването на Украйна, предава РИА Новости, цитирана от Агенция \"Фокус\".  „На 28 юли ние ще отбележим 1030-ата годишнина от покръстването на Украйна. Именно тогава е създадена украинската църква“, е заявил украинският държавен глава според цитата на РТС.  При това Порошенко е подчертал, че църква-майка за Украйна е Вселенската патриаршия.  „А след това Украйна става „майка“ за руската православна църква. Точно така, а не обратното“, добави украинският президент.  РИА припомня, че през 1992 година митрополит Филарет поиска автокефалия за Украинската православна църква. Тогава той взима решение за създаването на Киевския патриархат, след което РПЦ го отлъчва от църквата и го анатемосва. В края на миналата година той се обръща към Архиерейския събор на РПЦ с предложение за помирение, но подчертава, че никога няма да се покае за направения по-рано избор.  През април тази година пък президентът Петро Порошенко заяви, че страната му е „по-близко от всякога“ до своята мечта за автокефалия.  Порошенко нерядко се опитва да възстанови „историческата справедливост“. По-рано през тази година той каза, че основаването на Москва е „безразсъдно решение на Киевските князе“. Освен това, според неговото мнение, „Руската правда“ е „един от най-древните правосъдни документи в Украйна“.  Украинският президент обвини Русия в опити да „похити“ от Украйна Анна Ярославна и нарече работите на художника Иван Айвазовски украинско наследство.  ", "date": "2018.07.05", "title": "Порошенко обяви, че княз Владимир е покръстил Украйна преди 1030 години "}
{"url": "http://epicenter.bg/article/Orban--Ungariya-nyama-da-priema-obratno-migranti-ot-Germaniya--shte-gi-vrashta-v-Gartsiya/158457/7/0", "text": "Унгария няма възможност и не иска да приема мигранти, които ще бъдат връщани от Германия. Ние имаме готовност да помогнем за тяхното връщане обратно в Гърция. Това каза унгарският премиер Виктор Орбан.  \"От самото начало на мигрантската криза унгарската позиция бе много искрена и открита, независимо от факта, че тя изглеждаше като доста неприятна\", подчерта Орбан.  \"Ние имахме същата позиция и през 2015 година. Балканският маршрут тръгва от Гърция. Нито един мигрант не е влязъл в ЕС през Унгария\", поясни унгарският министър-председател по повод споразумението между коалиционните партньори в Германия, което предвижда връщането обратно на мигрантите, които няма да получат убежище.  Те ще бъдат връщани по границата със страните, откъдето са дошли в Германия.    ", "date": "2018.07.05", "title": "Орбан: Унгария няма да приема обратно мигранти от Германия, ще ги връща в Гърция"}
{"url": "http://epicenter.bg/article/-Merkel-se-sreshta-s-Orban-dnes--Zeehofer---s-Kurts/158459/7/0", "text": "Две важни за бъдещето на мигрантския проблем въпроси предстои да се проведат днес – Меркел ще разговаря с унгарския премиер Виктор Орбан, Хорст Зеехофер отива във Виена за среща с австрийския канцлер Себастиан Курц.  Немският „Билд“ нарича днешния ден „денят на голямото решение за мигрантите“.  Това става три дни след като Ангела Меркел и вътрешният министър Хорст Зеехофер постигнаха споразумение, според което Германия ще връща на границата си бежанци, които са регистрирани с други държави от Евросъюза. В договорката от три точки се предвижда и създаването транзитни центрове за мигранти, както и връщането им в Австрия.  Веднага след споразумението Австрия анонсира, че започва защита на южната си граница и очаква разяснение на полицията на Берлин. Курц заяви още, че Виена е готова на всички сценарии, но няма да вземе решение в ущърб на Австрия и нейните граждани.  На южната граница на Австрия е и Унгария.  По информация в немската преса преди разговорите си с Меркел Виктор Орбан се е срещнал с Хорст Зеехофер в сряда вечерта, когато е подчертал, че Унгария няма да приема мигранти. Според „Билд“ обаче Орбан би се съгласил на някакъв компромис при определени условия. Преди това двете страни трябва да преговарят с Австрия, настоял Орбан. Преди срещата си с Меркел  Орбан искал да проведе телефонен разговор с Курц. ", "date": "2018.07.05", "title": " Меркел се среща с Орбан днес, Зеехофер – с Курц"}
{"url": "http://epicenter.bg/article/Makedonskiyat-parlament-prie-povtorno-Zakona-za-ratifikatsiya-na-dogovora-s-Gartsiya--ima--vazdarzhal-se-/158464/7/0", "text": "С 69 гласа „за“ и един „въздържал се“ македонският парламент отново прие Закона за ратификация на договора за името с Гърция, предава македонската агенция „Макфакс“.  Депутатите от основната опозиционна партия ВМРО-ДПМНЕ напуснаха залата преди да започне гласуването.  Преди това министърът на външните работи Никола Димитров изтъкна, че президента на страната Георги Иванов не може да защитава Конституцията като я нарушава. Според думите му, договорът не заплашва идентичността на македонската нация.   До повторното гласуване на закона се стигна, след като президентът на страната Георги Иванов отказа да подпише указа за обнародването му и го върна в народното събрание.  ", "date": "2018.07.05", "title": "Македонският парламент прие повторно Закона за ратификация на договора с Гърция"}
{"url": "http://epicenter.bg/article/Panika-v-Eymsbari--Ot-ustata-na-zhertvite-na--quot-Novichok-quot--izlizala-pyana--ottsepiha-grada--SNIMKI--VIDEO-/158465/7/0", "text": "Паника завладя английските гладове Еймсбъри и Солзбъри, след като стана ясно, че още двама души са пострадали тежко. Те били изложени на химическия агент новичок, заради който в критично състояние бяха бившият руски шпионин Сергей Скрипал и дъщеря му Юлия, съобщава „Скай нюз“.  45-годишният Чарли Роули и 44-годишната Доун Стърджис са били открити в безсъзнание в къща в събота в Еймсбъри на 11 километра от мястото на покушението от 4 март срещу бившия руски двоен агент и Юлия Скрипал.  Това принуди властите да отцепят части от Еймсбъри и да предупредят, че е напълно възможно химическото вещество да се намира на такива места, че да представлява риск за гражданите.  От полицията уведомиха гражданите, че е напълно възможно да видят засилено полицейско присъствие в града. Първоначално се смяташе, че няма непосредствен риск за хората, но след това властите решиха да вземат по-сериозни мерки.  Отцепен беше парк, баптистки център, аптека и два частни имота в Еймсбъри. Адресът, на който са открити Роули и Стърджис, се намира в южните покрайнини на града, съвсем близо до Стоунхендж. Съседите им настоятелно искат да разберат какво точно се е случило.  „Тъкмо си вечеряхме, когато тези коли на спешните екипи се появиха. Сложиха си от зелените костюми и ние си помислихме, че има проблем с газта, тъй като токът ни беше спрян. Искахме да знаем какво е станало и след руската атака наскоро… предположихме най-лошото“, разказва 17-годишна съседка.  Приятел на пострадалата двойка разказа, че мъжът и жената посетили баптистката църква, където се раздавала безплатно храна. След това на Доун Стъджис ѝ прилошало и била откарана с линейка, а приятелят придружил Чарли Роули до близка аптека. От църквата обявиха, че на събитието имало 200 посетители, а двойката не била сред редовните богомолци. Очевидец на инцидента пък разказа, че от устата на единия от пострадалите излизала пяна.  Стърджис и Роули са настанени в същата болница, където лежаха семейство Скрипал – единственото лечебно заведение, което се е сблъсквало с веществото новичок. От там обявиха, че за тях се полагат същите грижи и имат добри шансове за възстановяване.  Междувременно здравните власти в Солзбъри предупредиха гражданите да не пипат захвърлени предмети по улиците. Хората, които са ходили в някои от застрашените райони, трябва да изперат дрехите си и да почистят личните вещи, които са носели със себе си по това време.  Вече се надига недоволство срещу местната власт, която преди време обяви, че Солзбъри е безопасен след нападението над Скрипал, а сега се оказва, че новичокът е стигнал чак до Еймсбъри.  „Мисля, че това е продължение на първоначалното престъпление“, заяви бившият началник в службите за контратероризъм генерал-майор Чип Чапман. Шефът на отдела за борба с тероризма в Скотланд Ярд Нийл Бейсу обаче заяви, че в миналото на двамата отровени няма нищо, което да предполага такова нападение срещу тях. По последна информация, състоянието на Стържес и Роули е критично.     ", "date": "2018.07.05", "title": "Паника в Еймсбъри: От устата на жертвите на \"Новичок\" излизала пяна, отцепиха града (СНИМКИ, ВИДЕО)"}
{"url": "http://epicenter.bg/article/Armiyata-na-Asad-i-ruskite-VKS-seyat-uzhas-sred-dzhihadistite---nad-600-vazdushni-udara-po-pozitsiite-im/158466/7/0", "text": "Сирийската правителствена армия и Военно-космическите сили на Русия нанесоха повече от 600 въздушни удара по джихадистите в югозападната сирийска провинция Дераа за последните 15 часа, предава Reuters, като се позовава на информация от базираната в Лондон Сирийска обсерватория за човешките права.  След четири дни на ограничени бомбардировки, интензивните удари продължиха късно в сряда след пропадането на преговорите между терористите и Русия.  Сирийският президент Башар Асад и неговите съюзници осъществяват настъпателна операция в провинция Дераа, една от последните твърдини на екстремистите в Сирия.  Двуседмичната офанзива, която е съпътствана от масирани въздушни удари на руските ВКС, вече донесе сериозни териториални придобивки на Дамаск и редица градове се предадоха, сключвайки сепаративни договори за капитулация с руските военни представители.  Съгласно информации на близки до терористите организации, военните действия и въздушните удари са принудили близо четвърт милион души да напуснат домовете си в района и да се насочат към границите на Израел и Йордания. И двете страни са категорични, че няма да приемат бежанци.  Преди началото на настъпателната операция Вашингтон също бе категоричен, че няма да предостави военна и дипломатическа помощ за групировките.   ", "date": "2018.07.05", "title": "Армията на Асад и руските ВКС сеят ужас сред джихадистите - над 600 въздушни удара по позициите им"}
{"url": "http://epicenter.bg/article/Avstriya-zatvarya-ES-za-migranti/158474/7/0", "text": "Новият председател на Съвета на ЕС Австрия предлага пълно затваряне на външните граници на ЕС и изнасяне на всички центрове за подаване на молби за убежище извън пределите на съюза, съобщи днес парижкият вестник \"Монд\", чийто кореспондент във Виена видял подготвения за целта документ, съобщава segabg.com.   Документът бил разгледан на среща в австрийската столица на експерти от 28-те държави, състояла се в понеделник и вторник, и не бивало да бъде разгласяван, защото носел гриф \"само за вътрешно ползване\".   В него пише, че трябва да се създаде система, при която \"нито една молба за убежище не бива да се подава на европейска земя\". Освен това до 2025 г. трябва да се въведе правилник, според който ще се предоставя убежище само на хора, \"които уважават ценностите на ЕС и неговите основни права и свободи\". Мотивът е, че в момента мигрантите са главно млади хора и \"много от тях са особено податливи на идеологии, които са враждебни на свободите и проповядват насилие\".  Австрия, която пое председателството на ЕС от България, избра за девиз през следващите шест месеца \"Европа, която пази\". Девизът на българското председателство бе \"Съединението прави силата\".  ", "date": "2018.07.05", "title": "Австрия затваря ЕС за мигранти"}
{"url": "http://epicenter.bg/article/MVR-na-Velikobritaniya--Rusiya-stoi-zad-atakata-v-Solsbari--no-ne-i-zad-tazi-v-Eymsbari-/158478/7/0", "text": "Според предварителните данни, инцидентът в Еймсбъри не е „руска атака“, заяви заместник-министърът на вътрешните работи на Обединеното кралство Бен Уолъс, цитиран от РИА Новости и Агенция \"Фокус\".  „Знаейки това, че те са разработвали „Новичок“ и това, че целите са били свързани, ние твърдим с висока степен на увереност, че Русия стои зад първоначалната атака. Но в момента не виждаме доказателства за връзка между последните двама пострадали нито със сем. Скрипал, нито с мястото, където те бяха отровени“, заяви Уолъс.  Според неговите думи, работната хипотеза се заключва в това, че пострадалите в Еймсбъри са „жертви на последствията от предишната атака или още нещо“.  „Тези хора не са били свързани със Скрипал, това не е била атака, мисля си, че е заразяване с „Новичок““, добави Уолъс.    По-рано полицията съобщи, припомня РИА, че двама местни жители – 44 годишна жена и 45-годишен мъж, са намерение в безсъзнание в къща в Еймсбъри. В момента те са в критично състояние в болницата на Солсбъри, където се лекуваха и бившия полковник от руското военно разузнаване (ГРУ) Сергей Скрипал и дъщеря му Юлия.  От Скотланд Ярд заявиха, че жената и мъжът са отровени със същото вещество, с което и Скрипал. При това полицията все още не знае как са се отровили пострадалите. Отбелязва се, че те не са посещавали мястото в Солсбъри, където бе отровен двойният агент.  Разследването в Еймсбъри продължава и в него участват около 100 детектива от контратерористическите подразделения на Великобритания. Главният лекар на Великобритания Сали Дейвис заяви, че рискът от заразяване с веществото е нисък, но трябва да се внимава.  Еймсбъри се намира на 10 километра от Солсбъри, където на 4 март бяха отровени работещия за британските спецслужби Сергей Скрипал и дъщеря му Юлия.  Лондон твърди, че към използването на веществото А-234, което британските власти приравняват към „Новичок“ е причастна руската държава. Москва отрича категорично това твърдение. Разследването на инцидента Скрипал се ръководи от контратерористичното подразделение на Скотланд Ярд.  ", "date": "2018.07.05", "title": "МВР на Великобритания: Русия стои зад атаката в Солсбъри, но не и зад тази в Еймсбъри "}
{"url": "http://epicenter.bg/article/-Orban-sled-sreshtata-s-Merkel--Dvamata-vizhdame-sveta-razlichno/158480/7/0", "text": "„Стана ясно това, което вече знаехме: канцлерката и за виждаме света по различен начин. Въпреки това се опитваме да намерим общо решение“. Това заяви унгарският премиер Виктор Орбан на общата пресконференция след срещата си с Ангела Меркел в Берлин. Той бе цитиран от bild.de Двамата застанаха пред камерите след 14 час българско време.  „Имаме общи, но и различни гледни точки. Не сме и очаквали друго. По бежанската политика продължаваме да имаме различни възгледи“, каза Меркел.  Немската канцлерка се съгласи, че защитата на външните граница на ЕС е важно и оправдано, но отбеляза, че страните членки на ЕС трябва да приемат известен брой мигранти – нещо, което Унгария отказва да направи.   Пред репортерите Меркел заяви още, че иска да съхрани европейската хуманност, когато става дума за мигрантите, и „вероятно това ни разделя“. Орбан отговори, че позицията на Унгария не е променяна от 2015 година, когато бе голямата мигрантска вълна към Европа. Той допълни, че разполагането на 8000 войници на границата е „добра солидарност“ с партньорите на Унгария от ЕС. \"Ако предложената от Европа помощ за мигрантите доведе хората в Африка и Азия до заключението, че те могат да дойдат, те ще го направят. Ние трябва да бъдем хуманни без създаване на насърчителен фактор, и единственият начин, който ние знаем, е да затворим границите и да помогнем на тези страни, да не пускаме хора, които създават проблеми\", сподели Орбан. Меркел и Орбан похвалиха успешното икономическо сътрудничество между своите страни и се обявиха срещу протекционизма от гледна точка на предстоящия търговски конфликт със САЩ, съобщи bild.de   Днес предстои и срещата на Хорст Зеехофер с австрийския канцлер Себсатиан Курц във Виена. Двамата също ще обсъждат позициите си спрямо мигрантската криза след споразумението между Меркел и Зеехофер за връщане на бежанците от германската граница.", "date": "2018.07.05", "title": " Орбан след срещата с Меркел: Двамата виждаме света различно"}
{"url": "http://epicenter.bg/article/-Nova-Demokratsiya--vodi-s-10--na-SIRIZA--70--ot-gartsite-sa-protiv-dogovora-za-imeto-na-Makedoniya-/158484/7/51", "text": "Последното проучване на общественото мнение, проведено от MRB, показва, че преднината на основната гръцка опозиционна партия „Нова Демокрация“ пред управляващата СИРИЗА (Коалиция на радикалната левица) е 10%. Данните сочат и че седем от десет гърци са против сключения наскоро договор за името на Македония, пише електронното издание на гръцкия вестник Kathimerini, цитирано от Агенция \"Фокус\".  Според данните от анкетата, проведена сред 2000 души, ако парламентарните избори се проведат днес, „Нова Демокрация“ ще получи 31% от гласовете на избирателите, а СИРИЗА 21,2%.  Следват лявоцентристкото „Движение за промяна“ с 8,9%, екстремнодясната „Златна Зора“ със 7,1%, Комунистическата партия (ККЕ) с 5,8%, Съюзът на центристите с 2,9% и младшият коалиционен партньор „Независими гърци“ (АНЕЛ) с 1,8%, което ги оставя под бариерата от 3% за влизане в парламента.  Що се отнася до договора за името с БЮРМ (Бивша югославска република Македония), 68,3% са против, 12,8% са за, а на 12,9% им е все едно.  ", "date": "2018.07.05", "title": "„Нова Демокрация“ води с 10% на СИРИЗА, 70% от гърците са против договора за името на Македония "}
{"url": "http://epicenter.bg/article/Evroparlamentat-shte-razgleda-novite-pravila-za-avtorskoto-pravo-prez-septemvri-/158486/7/0", "text": "Евродепутатите отхвърлиха решението за започване на преговори по актуализирането на правилата за авторско право в дигиталната ера. Това съобщиха от пресслужбата на Европейския парлавент.  ЕП гласува с 318 гласа срещу 278, и 31 въздържали се, за отхвърляне на мандата за преговори предложен от Комисията по правни въпроси (JURI) на 20 юни. В резултат на това, позицията на Парламента ще бъде внесена за разискване, изменение и гласуване по време на следващата пленарна сесия през септември.  След гласуването, докладчикът Аксел Вос (ЕНП, Германия) коментира:    Момчил Неков (С&Д, България) коментира:  Правилникът за дейност на Европейския парламент посочва, че ако поне 10% от евродепутатите (76) възразяват на започването на преговори със Съвета по текста гласуван на ниво комисия, ще се състои вот в пленарна зала. Нужният брой евродепутати бяха подали техните възражения по въпроса до срока, който бе поставен за полунощ във вторник.  ", "date": "2018.07.05", "title": "Европарламентът отхвърли реформата за авторското право"}
{"url": "http://epicenter.bg/article/Mariya-Zaharova--Situatsiyata-okolo-Eymsbari-e--mrasna-politicheska-igra--na-opredeleni-sili-v-London-/158489/7/0", "text": "Прессекретарят на МВнР на Русия Мария Захарова заяви, че ситуацията около английския град Еймсбъри е „мръсна политическа игра“, предава РИА Новости, цитирана от Агенция \"Фокус\".  „Призоваваме британските правоохранителни органи да не следват тази мръсна политическа игра, която е започната от определени сили в Лондон и да започнат най-накрая взаимодействие с правоохранителните органи на Русия“, заяви Захарова.  Вчера ръководителят на контратерористичното подразделение на Скотланд Ярд Нил Бас потвърди, че мъж и жена от Еймсъри са отровени със същото вещество, с което и бившият служител на руското ГРУ Сергей Скрипал и дъщеря му Юлия.  Еймсбъри се намира недалеч от Солсбъри, където на 4 март бяха отровени Скрипал и дъщеря му Юлия. Лондон смята, че зад това стои Русия. Москва отрича.  Междувременно заместник-министърът на вътрешните работи на Великобритания Бен Уолъс призова Русия да помогне в обезпечаването на сигурността на жителите на Солсбъри, като сподели предполагаемата информация, с която разполага за използването на нервно-паралитични вещества на британска територия. Политикът направи това в интервю пред Sky News в четвъртък, предава ТАСС.  „Помолихме Русия за помощ (през март – бел. ТАСС), каквото и да се е случило, те и сега могат да ни помогнат да обезпечим още повече сигурността на жителите на Солсбъри и да ни разкажат всичко, което се е случило (в Солсбъри)“, заяви Уолъс в ефира на телевизионния канал.  „Руската държава още има възможност да се реабилитира. Чакам обаждане от Русия. Това е мое предложение. Именно те могат да дадат ключа за разгадаването на загадката, което може да помогне за обезпечаването на сигурността на хората“, заяви заместник-министърът, но вече в ефира на BBC.    В отговор Кремъл увери, че не разполага с информации за новия случай.  \"Нямаме информации за субстанцията, която в действителност е била използвана и за начина, по който тя е била използвана\", заяви говорителят на Кремъл Дмитрий Песков. Той допълни, че е много обезпокоен от повторното използване на такива вещества в Европа.  Кремъл освен това обвини днес Лондон, че никога не искал провеждането на общо разследване с Русия за използването на нервнопаралитично вещество в Англия срещу Скрипал.  \"Русия предложи още в началото на Великобритания общо разследване и това предложение остана без какъвто и да е било отговор\", каза Песков и упрекна Лондон, че не показва никакъв интерес към такива стъпки.  ТАСС коментира, че интервюто на заместник-министъра беше посветено на отравянето на 30 юни на двама души в Еймсбъри, но той насочи вниманието към друг инцидент – отравянето през март в разположения на 10 километра от Еймсбъри град Солсбъри на бившия полковник от руското военно разузнаване (ГРУ) Сергей Скрипал и неговата дъщеря Юлия.  Тогава Лондон веднага заяви, че към отравянето на Скрипал „с висока степен на вероятност“ е причастна Русия. В Лондон стигнаха до този извод на основата на предположението, че хората са отровени с нервно-паралитично вещество „Новичок“, което уж е произведено в Русия. Москва винаги категорично е отхвърляла подобни твърдения.  Сутринта в четвъртък Скотланд Ярд също потвърди, че хората в Еймсбъри са отровени с „Новичок“. Състоянието на 44-годишната жена и 45-годишния мъж остава критично.  ", "date": "2018.07.05", "title": "Мария Захарова: Ситуацията около Еймсбъри е „мръсна политическа игра“ на определени сили в Лондон "}
{"url": "http://epicenter.bg/article/Germaniya-i-Avstriya-se-obediniha-za-zatvaryane-na--yuzhniya-pat--za-migrantite/158495/7/0", "text": "Германия и Австрия се обединиха около идеята да затворят така наречения южен или средиземноморски път за миграните. Това съобщи Spiegel.online.  Това стана след срещата на германския външен министър Хорст Зеехофер и австрийския канцлер Себастиан Курц във Виена.  Преди срещата на вътрешните министри от Евросъюза ще се състоят разговори само между Германия, Австрия и Италия на същото ниво. Темата: мерки за ограничаване на миграционния натиск през Средиземно море. Разговорите ще се проведат в Инсбрук.    Намерението на Зеехофер е за пълно затваряне на този маршрут. С колегите си от Австрия и Италия лидерът на ХСС щял да обсъжда именно как би могло да стане това.  При всички положения обаче става дума за комплексни разговори и на правителствено ниво. Това означава, че Ангела Меркел трябва да постигне споразумения с Гърция и Италия.  Срещата между Зеехофер и Курц се очакваше с голям интерес, тъй като реакциите на Виена по отношение на споразумението между ХДС и ХСС в Германия бяха противоречиви. Курц отбеляза предишните дни, че Австрия няма да приеме решение, което е в неин ущърб.  Зеехофер подчерта днес, че   Транзитните центрове са  една от трите точки в споразумението между Меркел и Зеехофер.  Ако немското правителство не успее да сключи договори с Гърция и Италия, „ще трябва да обмислим нови мерки, които да прекратят нелегалната миграция“, каза Зеехофер във Виена.  Австрийският канцлер потвърди постигнатото съгласие, като заяви, че Германия няма да предприеме действия, които биха засегнали Австрия.   5 юли бе ден на засилени совалки по мигрантския въпрос.  По-рано днес Ангела Меркел разговаря с унгарския премиер Виктор Орбан. Двамата постигнаха съгласие по въпроса за защитата на външните граници на ЕС. Различията им по останалите въпроси обаче останаха. Орбан подчерта, че Унгария няма да приема мигранти и че е доказала своята солидарност със страните от ЕС, защитавайки границите си. ", "date": "2018.07.05", "title": "Германия и Австрия се обединиха за затваряне на „южния път“ за мигрантите"}
{"url": "http://epicenter.bg/article/Beliyat-dom--Sreshtata-mezhdu-Donald-Tramp-i-Vladimir-Putin-e-postizhenie-sama-po-sebe-si-/158506/7/0", "text": "Високопоставен служител от Белия дом заяви, че предстоящата среща на високо равнище между президентите на САЩ и на Русия Доналд Тръмп и Владимир Путин сама по себе си е постижение, предава Daily Mail, цитиран от Агенция \"Фокус\".  Служителят, пожелал да остане анонимен, заяви че срещата ще даде възможност да се „представят напълно“ стоящите въпроси между лидерите, включително руската намеса на изборите в САЩ и враждебните действия в Украйна и Сирия.  Тръмп ще пътува следващата седмица в Брюксел, където ще участва на среща на НАТО на високо равнище, а след това ще се запъти към Хелзинки за лична среща с Путин, която ще премине във формат „на четири очи“, в разширен състав и в работен обяд на 16 юли.  Докато е в Европа, Тръмп ще посети и Великобритания.  Междувременно стана ясно, че Русия е блокирала Съвета за сигурност на ООН от приемането на заявление по ситуацията в Южна Сирия, където бунтовниците са подложени на обстрели от правителството, след като Швеция и Кувейт свикаха извънредна среща на органа на световната организация.  Постоянният представител на Русия в ОНН заяви, че няма да има заявление за пресата. „Ние сме фокусирани върху борбата срещу тероризма“, заяви той.  Дипломат от ООН, говорейки при условие за анонимност, заяви, че е имало безплоден опит Москва да бъде убедена да приеме декларацията за хуманитарната ситуация в Сирия.  ", "date": "2018.07.05", "title": "Белият дом: Срещата между Доналд Тръмп и Владимир Путин е постижение сама по себе си "}
{"url": "http://epicenter.bg/article/Simpatizantite-na-Erdogan-otpraznuvali-pobedata-mu-s-masova-strelba--SNIMKI--VIDEO--/158507/7/51", "text": "Избирателната комисия в Турция потвърди победата на Рейджеп Тайип Ердоган и неговата Партия на справедливостта и развитието на извънредният парламентарен и президентски вот през юни. Според окончателните данни, Ердоган е избран за президент с 52,3% от гласувалите, а партията му получава 295 от 600 места в парламента, предаде бТВ.  Основният му опонент Мухарем Инжде събира малко над 30 на сто от гласовете за президент и ще има 146 депутати.  Ердоган ще положи клетва и ще влезе официално в нов мандат на 9 юли.  За първи път се показват уникални кадри как в Турция отпразнуваха с масова стрелба, победата на Ердоган на извънредните президентски и парламентарни избори.  Клиповете бяха спешно изтрити от интернет. Опозицията обаче разполага с тях.  На кадрите се вижда масова стрелба на детска площадка с лично, ловно и бойно оръжие след изборната победа на Ердоган и ПСР.  От номерата на колите може да се съди, че стрелбата се разиграва в Истанбул.  На други клипове се вижда масовото полагане на печати под бюлетината на новия – стар президент.  Много турски граждани смятат, че новият режим ще отмени визите за европейските държави. Включително и за България. Надеждите са, че това ще доведе до облекчения за туризма.  От 15 години изборите в Турция приключват с разпускане на парламента и обявяване на предсрочни избори. „По време на изборите през 2015 г. стана така, този път няма да стане, защото тези които гласуваха много се измориха”, смята Гьолзар Емекан от Народнорепубликанската партия.  След въвеждането на президентско управление, Турция трябва да промени около 5 хиляди законови положения в повече от 800 нормативни акта.  ", "date": "2018.07.05", "title": "Симпатизантите на Ердоган отпразнували победата му с масова стрелба (СНИМКИ, ВИДЕО) "}
{"url": "http://epicenter.bg/article/Royters--Rusiya-pokaza-nay-dobroto-si-litse-s-raztarsvashtoto-svetovno-po-futbol/158476/11/0", "text": "  Толкова бързах със събирането на багажа, че заедно с невежеството ми към Русия, почти послушах съвета на съпругата ми да си взема вълнена шапка за световното първенство по футбол, преди да тръгна от Венецуела. Слава богу, че не го направих заради по-високите летни температури до река Волга в сравнение с дома ми на Карибите.  Това не беше единственото погрешно схващане, което аз - репортер на \"Ройтерс\", и ордите от фенове, които също никога не са били тук, имаха за нацията на домакините за студено време и студени хора. Освен нашата колективна радост, възпитание и малко повече от леко притеснение, тази Русия, която открихме, беше гостоприемна, организирана, модерна и готова да ни помогне.  Назначението ми беше в Нижни Новгород - \"затворен град\" по време на съветската ера, за която бях чел предварително. Това ми напомни за сивите изображения на блокове и опашки за храна, които бяха основен акцент в английските медии по време на Студената война в детството ми.  Каквото и да е било миналото, този град с 1.2 милиона жители, където се пресичат реките Волга и Ока, сега е приветлив и разтърсващ. От летището до стадиона, хотела и обществените площади, младите доброволци от местните езикови училища се стараеха да покажат английския си и ни попречиха да се запънем при изговарянето на фразите \"спасибо\" (благодаря) и \"здравствуйте\" (здравей).  На прекрасния нов стадион в Нижни Новгород, чиито сини и бели нюанси символизират водата и вятъра, съоръженията бяха идеални за журналистите - високоскоростен интернет, просторни бюра с телевизор за повторения, прекрасен изглед към терена и специални автобуси, за да ни пробият път през тълпата.  По улиците местните жители пееха, танцуваха и си правеха селфита с армии от фенове от Панама до Южна Корея. Често разговорите се провеждаха гладко чрез телефонни приложения за превод.  Забравете всичко, което някога сте чели за Русия  Когато Русия играеше в друг град, местните жители излизаха по улиците, скандираха и пълнеха фензоната със сцени на оживен патриотизъм. Това надмина всичко, на което съм бил свидетел на първенствата в Бразилия през 2014 г. и Южна Африка 2010.  Дори страшните английски хулигани не излязоха на показ. Вместо това феновете на \"трите лъва\" развяваха знамената си и се забавляваха с руснаците по кафенета и булеварди, докато полицията обикаляше дискретно в страничните улички в очакване на проблемите, за които бяха обучени.  \"Забравете за всичко, което някога сте чели или мислели за Русия. Всичко е абсолютно блестящо. Толкова е срамно, че много хора се отказаха да пътуват\", заяви 33-годишният английски фен Чарли Карлайн, отпивайки бира в слънчевата фензона до замъка \"Кремъл\" на върха на хълма над реките.  Някои от неговите приятели, ветерани от предишни световни първенства, останаха вкъщи от страх да не се повторят руско-английските сблъсъци във Франция на европейското през 2016 г. или да има враждебност заради обтегнатите политически отношения между Лондон и Москва.  Фотографката Луси Никълсън от Лос Анджелис, която е отразила седем олимпийски игри за \"Ройтерс\", но никога преди не е била на световно по футбол, беше развълнувана, че най-накрая ще види Лионел Меси и Кристиано Роналдо.  \"Едно от най-удивителните неща на световното по футбол, в сравнение с олимпийските игри, е колко популярно е то сред мъжете. Мнозинството от феновете, медиите и очевидно играчите са мъже\", сподели Никълсън.  \"Като се има предвид това, беше изненадващо на колко малко грозни сцени станах свидетел. Срещнах съвсем обикновени руснаци, особено жените, които винаги бяха милостиви и топли. Това приветливо поведение може да бъде вдъхновено от гордостта за националното събитие или заради топлото време, но повече изглеждаше да е спонтанно и истинско.\"  Най-чистият град, който някога съм виждала  Най-голямото предизвикателство за Никълсън било пътуването между няколко града - от Калининград на Балтийско море до Сочи на брега на Черно море. Тя взела 14 полета за 18 дни с компаниите Aeroflot и Siberia Airlines, като веднъж дори заспала от изтощение на стадиона преди мач.  \"Беше интересно да посетя части от Русия, които рядко се виждат от туристите. Ограниченията върху масовите събирания бяха отменени за световното, което създаваше необичайна карнавална атмосфера\", каза Никълсън.  За фотографа на \"Ройтерс\" в Австралия Дейвид Грей това беше четвърто поредно световно в Самара. \"Това световно първенство се различава от всички останали поради една съществена причина - моите предубеждения за това какво да очаквам\", заяви той, отразявайки мнението на повечето западни посетители от епохата на Студената война.  \"Общуването с руснаците по време на това събитие разшири разбирането ми за тяхната изключителна национална гордост. Гордост, която намирам за възхитителна. Както и най-чистите градски улици, които някога съм виждал\", разказва Грей, за когото звукът на машините, които мият улиците, е станал рутинен като този на автомобилите.  Впечатлен е и от стадиона в Самара, наподобяващ летяща чиния. \"Скандирането и пеенето отекваха красиво над кръглия покрив и както на всички световни първенства, кънтенето в ушите ви остава в продължение на седмици.\"   Вероятно ще настъпи отрезвяване с връщането към реалността след любовта с Русия. Тук все още има сняг през останалите сезони, зад забавленията на феновете може да се крият някои сериозни политически проблеми и критиците ще кажат, че президентът Владимир Путин е използвал турнира, за да изчисти имижда на страната в чужбина.  Но за славното лято на 2018 г. Русия показа най-доброто си лице на световното по футбол. И светът й се усмихна в замяна.     ", "date": "2018.07.05", "title": "Ройтерс: Русия показа най-доброто си лице с разтърсващото световно по футбол"}
{"url": "http://epicenter.bg/article/D-r-Kaloyan-Metodiev--Kitaytsite-rabotyat-s-garantsii--satrudnichestvoto-s-tyah-zavisi-ot-pravitelstvoto/158485/11/0", "text": "- Това е част от нарасналите възможности и ново място на Китай в глобалната политика. Икономическата експанзия, която обхвана Африка, се прехвърли и към Европа. Инфраструктурата е ключов елемент от търговските пътища, по които китайските стоки да стигат до богатите западноевропейски пазари. Оттам идва и този интерес именно към обезпечаването на старите търговски трасета, но в новите условия на развитие на модерните технологии. Всъщност, китайското правителство поддържа пълно портфолио с различни елементи на меката сила като културни проекти, технологично сътрудничество, много туризъм, образователна мрежа.  - Това е западнобалканският вектор, който води до заобикаляне на България. Унгарците много бързо се ориентираха в новата обстановка, а Орбан още в първите си мандати прецени, че може да се възползва от новата китайска политика и направи Будапеща „централен офис“ за Китай в Източна Европа. Сърбия, предвид, че не е член нито на НАТО, нито на ЕС, имаше много по-голяма свобода на маневриране и търсене на инвестиции във всевъзможни посоки, а го има и наследството от югославско време, което се характеризира с гъвкав външнополитически подход. България позакъсня с включването в този процес и респективно загуби време, което останалите в Източна Европа оползотвориха.  Сега отново се говори усилено за строеж на магистрали, основно покрай морето, тунела под „Шипка“, ЖП рехабилитация, но все още няма нищо черно на бяло. Зависи от правителството, защото китайците предпочитат да работят на политическо ниво и оттам да получават гаранции за проектите си. Трябва да се търси сътрудничество в инфраструктура, рехабилитация на ЖП линии, карго терминали, туризъм, биоземеделие, ако може и студенти да се привлекат.   - Най-важно е да се развие Черноморско-каспийският път и използването на река Дунав като транспортна артерия към Централна Европа. Тук съвпада интересът на София и Пекин.  Това означава инвестиции за изграждането на магистралите Хемус и Черно море, пристанищна инфраструктура на морето, интермодални терминали в Русе. Дунавската стратегия става централна в този пъзел, а не западнобалканската. Очевидно трябват и още мостове по Дунава. Румъния е в състояние на нараснали икономически възможности. Тя сама по себе си е пазар с повече от 20 милиона население и собствена енергийна сигурност. Тепърва ще се разгръща в региона и няма да ни е лесно да се конкурираме с нея.  - Доверие се трупа с години, а се пилее за часове. Това важи и в политиката, но в още по-голяма степен в икономиката. С честен подход и мисля с реализацията на по-малки, но устойчиви и сигурни проекти, където и ние, и те, да си видим интереса. Не мисля, че АЕЦ “Белене“ е такъв проект, тъй като неговото бъдеще се обвързва основно с идеята за китайски пари. Проектите, които изредих по-горе са реалистичните и по-бързо реализуеми. Бих цитирал поговорката „По-добре врабче в ръката, отколкото слон в гората“.  - Европейският Запад е подозрителен към китайското настъпление на Стария континент, но иначе работи добре с Пекин. Милиони китайски студенти учат в Западна Европа, а милиони туристи я посещават годишно. Китайските инвестиции са многомилиардни. Според мен, проблемът идва от това, че Западът в ревнив към Източна Европа и предпочита да опосредства тези връзки, а не да оставя източноевропейците, които са слаби да ги развиват сами. Един от аргументите е, че Източна Европа няма имунна система за това влияние, а вторият, разбира се, е чисто финансов.  Новото е, че след курса на Тръмп към тежък изолационизъм и склонност към търговски войни, Европейският съюз и Китай се сближават от чисто глобалистки позиции – най-вече свободна търговия.  Парадоксът е, че най-големия защитник на глобализма днес е китайският президент Си Дзинпин. Меркел и Макрон намериха изненадващ съюзник в негово лице.  - Безспорно, при всяка война има загубили и спечелили. Не е ясно как ще завърши всичко това. Прави впечатление, че много от добре познатите ни либерални анализатори започнаха лека полека да се завъртат към Пекин, както без никакъв срам навремето се завъртяха от Москва към Вашингтон. Но аз не бих избързвал с крайните оценки, защото ситуацията е динамична. Със сигурност може да кажем, че имаме променяща се геополитическа реалност.  - Мисля, че преследват чисто прагматични цели. Това не са Русия на Брежнев и Горбачов и Китай на Мао. Там, където имат ситуационен интерес може да си партнират, но на други места може да са конкуренти. Най-схематично може да ги сравним с НАТО и ЕС. По много въпроси двете организации имат един дневен ред, но по други си имат свои отделни цели. Китайците вече са доста големи и със самочувствие и предпочитат да работят сами. ", "date": "2018.07.05", "title": "Д-р Калоян Методиев: Китайците работят с гаранции, сътрудничеството с тях зависи от правителството"}
{"url": "http://epicenter.bg/article/Prognoznata-stoynost-na-kontseciyata-na-letishte--quot-Cofiya-quot--e-3-898-229-907-50-evpo-bez-DDC-/158475/4/0", "text": "Πpoгнoзнaтa oбщa cтoйнocт нa ĸoнцecиятa нa лeтищe \"Coфия\" e 3 898 229 907.50 eвpo бeз ДДC. Това става ясно от oфициaлнoтo oбявлeниe за процедурата нa Министерството на тpaнcпopтa,  B дoĸyмeнтa e пocoчeнo, чe ĸoнцecиятa щe бъдe зa cpoĸ oт 420 мeceцa или 35 гoдини.  Oбщecтвeнaтa пopъчĸa вĸлючвa изиcĸвaнe зa изгpaждaнeтo нa тpeти тepминaл нa aepoгapaтa в paмĸитe нa пъpвитe 10 гoдини oт ĸoнцecиятa.  \"Πpeдвид пpaвнитe ocнoвaния нa ĸoнцecиoнepa щe бъдe възлoжeнo: a) изпълнeниe нa cтpoитeлcтвo и cвъpзaнoтo c тoвa пpaвo дa eĸcплoaтиpa cтpoeжa пpи пoeмaнe нa oпepaтивния и cтpoитeлния pиcĸ, вĸлючитeлнo пpaвoтo нa пoлyчaвaнe нa пpиxoдитe oт ycлyгитe, пpeдocтaвяни чpeз cтpoeжa, и/или oт извъpшвaнe нa дpyгa тъpгoвcĸa дeйнocт cъc cтpoeжa\", cтaвa яcнo oт oбявлeниeтo.  И oщe: \"б) пpeдocтaвянe нa ycлyги, cвъpзaни c yпpaвлeниeтo и eĸcплoaтaциятa нa лeтищeтo, зaeднo c пpaвoтo нa eĸcплoaтaция нa тeзи ycлyги, вĸлючитeлнo пpaвoтo нa пoлyчaвaнe нa пpиxoдитe oт извъpшвaнeтo нa тeзи ycлyги, пpи пoeмaнe нa oпepaтивния pиcĸ.\".  Cpeд минимaлнитe изиcĸвaния ĸъм ĸaндидaтитe ca тoвa тe дa oпepиpaт пoнe eднo мeждyнapoднo лeтищe c пoвeчe oт 10 милиoнa пътници гoдишнo, дa имaт aĸтиви c нeтнa cтoйнocт зa пocлeднитe тpи гoдини oт минимyм 200 милиoнa eвpo, ĸaĸтo и дa имaт oпит пpи финaнcиpaнe нa пoнe eдин инфpacтpyĸтypeн пpoeĸт зa нaд 400 милиoнa eвpo.  Cpoĸът зa пoдaвaнe нa oфepти oт ĸaндидaтитe e 22 oĸтoмвpи 2018 гoдинa.  Минaлaтa ceдмицa Mиниcтepcĸи cъвeт дaдe \"зeлeнa cвeтлинa\" зa oтĸpивaнe нa пpoцeдypaтa зa ĸoнцecиятa нa лeтищe \"Coфия\". Toгaвa cтaнa яcнo, чe инвecтициитe нa ĸoнцecиoнepa тpябвa дa бъдaт нe пo-мaлĸo oт 600 милиoнa eвpo.  Гoдишнитe ĸoнцecиoнни възнaгpaждeния, ĸoитo щe ce дължaт зa вcяĸa eднa гoдинa oт cpoĸa нa ĸoнцecиятa, ca в paзмep нe пoд 15 милиoнa лeвa бeз ДДC или 10% oт oбщия paзмep нa oбщитe пpиxoди oт вcичĸи дeйнocти.  ", "date": "2018.07.05", "title": "Прогнозната стойност на кoнцecиятa нa лeтищe \"Coфия\" e 3 898 229 907.50 eвpo бeз ДДC "}
{"url": "http://epicenter.bg/article/Valeri-Simeonov-podhvana-i-shuma-v-stolichnite-zavedeniya-/158496/4/0", "text": "Вицепремиерът Валери Симеонов продължи акцията си срещу шумните заведения и в София. Във Фейсбук той написа какво е вършил късно снощи в столицата и какъв е бил резултатът от проверката му.  „ЧЕСТИТО И НА СОФИЯ   Снощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри. Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми – никъде.  Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването. Започнахме с кастата на „недосегаемите“ по бул. Витоша. Raffy Bar & Gelato го отнесоха първи – след констативния протокол и незабавното спиране на озвучаването при следващо нарушение ги очаква ЗАПЕЧАТВАНЕ!  С първо предупреждение и спиране на музиката бяха номинирани Vitosha street Bar&Dinner, „БЕКГРАУНД“ и Social Cafe Bar & Kitchen. От снощи еротичен клуб „ФЕТИШ\" ще пуска еротична музика само вътре, а не на улицата. Констативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите. За разлика от Черноморието, много от посетителите дойдоха да ме поздравят и дори си направихме снимки.  За десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението. Най-арогантно нарушаваше нощната тишина Механа \"Роден край\", раздрусана от мощни чалга ритми.  С влизането си спряхме музиката и силно възпалихме мъжката аудитория на претъпканото заведение. При съставянето на констативния протокол, страстите се разгорещиха, но, слава Богу, всичко мина без физически посегателства – оказа се, че голяма група полицаи празнуват професионалния си празник.  Съжалявам, няма как – законът е за всички Благодаря за перфектния професионализъм на служителите на РЗИ София под ръководството на началника Данчо Пенчев – г-н Граматиков, д-р Граматикова, г-жа Крумова и г-жа Сирачка, както и на представителите на МВР-София. Оказа се, че и в София може да има закон и ред, въпреки плювките на зложелателите. Обръщам се към всички, които констатират озвучаване от гореизброените заведения след 23 ч. незабавно да сигнализират на денонощния телефон за шума 02 940 30 03, за да приложим закона в неговата сила – а именно, да бъдат запечатани и дейността им да бъде прекратена.   Защото здравето е по-важно от печалбитe!“.  ", "date": "2018.07.05", "title": "Валери Симеонов подхвана и шума в столичните заведения "}
{"url": "http://epicenter.bg/article/Opasni-igri-v-internet--Momche-izgori-rakata-si-zaradi-predizvikatelstvo/158436/3/0", "text": "1 1-годишно момче изгори ръката си, изпълнявайки инструкциите на опасна игра от интернет. Предизвикателството се казва \"Сол и лед\". В него участват и много по-малки деца .   \"Открих играта в интернет. Пробвах да видя какво ще стане и ми излязоха мехури на ръката. Направих го три пъти\", разказа Калоян за Нова телевизия.   Включил се в играта, за да открие своя праг на болката.   \"Резултатът е \"Пирогов\" и белези за цял живот. Този експеримент е много опасен\", заяви майката на момчето, което вече е претърпяло три интервенции.   По думите й той не е първият пациент на отделението по изгаряне. Много деца преди него са пострадали при същото предизвикателство.   Това не е единствената опасна игра в интернет.   14-годишно момиче беше открито от полицаи на мантинелите на АМ „Тракия”. То търсило съкровище. В играта участвали и по-малки деца. Участниците трябва да пуснат локацията си и играта им показва точно на къде да търсят.   \"От игра в интернет намерили локация, в която търсят ковчеже със скрити съкровища. Добре че тогава е минал някакъв човек, който се е обадил на полицията. Те са се разхождали с двама приятели между мантинелите на скоростната тангента по пътя за Чепинци на магистрала „Тракия”, разкри майката на момичето.   По думите й в \"кутиите със съкровища\" други деца са откривали дребни суми, телефони, части от компютър.   \"Играта е такава, че ти като намериш ковчежето, взимаш нещо, но и оставаш нещо, няма значение какво\", заяви тя.", "date": "2018.07.05", "title": "Опасни игри в интернет! Момче изгори ръката си заради предизвикателство"}
{"url": "http://epicenter.bg/article/Sadat-reshava-dali-Desislava-Ivancheva-da-izleze-ot-aresta/158444/3/0", "text": "Днес ще стане ясно ще излезе ли от ареста временно отстранената от поста ѝ кметица на столичния район „Младост“ Десислава Иванчева.   Тя поиска по-лека мярка за неотклонение по здравословни причини, но Специализираният наказателен съд ѝ отказа заради тежестта на повдигнатото срещу нея обвинение - искане и получаване на подкуп.   Решението на Апелативния спецсъд ще е окончателно, предаде БНР.   Също днес се очакват повече подробности за групата за рекет, ръководена от брата на депутата Димитър Аврамов. Той и още двама души са в ареста за 72 часа. Четвъртият от групата изтърпява ефективна присъда в Бургаския затвор, съобщиха от специализираната прокуратура.   Четиримата са имали поръчка за следене и побой на данъчния шеф Иво Стаменов, който беше прострелян в края на миналия декември.   Засега няма данни да са замесени в самото покушение.   Специализираният наказателен съд ще решава по-късно ще останат ли тримата за постоянно в ареста.", "date": "2018.07.05", "title": "Съдът решава дали Десислава Иванчева да излезе от ареста"}
{"url": "http://epicenter.bg/article/Prokuraturata--Boris-Avramov-e-lider-na-bandata--poluchila-porachka-za-poboy-na-danachniya-Ivo-Stamenov/158455/3/0", "text": "Задържаната на 3 юли банда е поръчала палеж на колата и побой за убития данъчен Иво Стаменов, но поръчката не е изпълнена. Това съобщи наблюдаващият прокурор по делото Камен Господинов. За лидер на бандата е сочен Борис Аврамов - брат на депутата от ДПС Димитър Аврамов.  Според досегашната информация на разследващите не Борис, а двама от членовете на групата му са поръчали побоя над Стаменов.  \"За Борис Аврамов, че се е интересувал (от Иво Стаменов), не мога да кажа това. Членове на групата - да, но за него още няма данни. Но неговите двама преки подчинени са се интересували\", каза прокурор Камен Господинов.  По думите му още няма данни, че хората от задържаната група \"са се интересували от пряката работа\" на убития данъчен.  \"Единственото, което е установено, е че са търсили някой да му подпали колата и някой, който да му причини телесна повреда. Разследването затова се води - да се установи мотив. Причината, поради която се искали да го направят, все още не е изяснена\", каза Камен Господинов.  Самият Борис Ангелов е привлечен като \"ръководител на тези лица, на лице са събрани доказателства, че им е поставял задачи - това е\", допълни прокурорът,  \"Борис Аврамов е давал поръчките, другите трима са изпълнявали или са търсели изпълнители. Не са хващани по друго престъпление, достигнато е до тях, установени са и са разпитани. Всичко е на база свидетелски показания, те не са правили самопризнания\", поясни Камен Господинов.  Борис Аврамов има обвинение и за извършителство, извършвани са в град София. Сигналите са от края на миналата година, оттогава се работи оперативно по тази група, стана ясно на брифинга.  Камен Господинов изрично посочи, че разследването на убийството на Иво Стаменов се води от друга прокуратура (Софийска градска).  \"Ние решихме да дадем известна светлина, за да няма фалшиви новини\", каза прокурорът.  ", "date": "2018.07.05", "title": "Прокуратурата: Борис Аврамов е лидер на бандата, получила поръчка за побой на данъчния Иво Стаменов"}
{"url": "http://epicenter.bg/article/Valentin-Radev--Vidyat-li-praznik---vzrivyavat-bankomat--VIDEO-/158468/3/0", "text": "Видят ли празник - взривяват банкомат. Така вътрешният министър Валентин Радев коментира поредния случай на взривен банкомат в София, предаде бТВ.  Явно не са компетентни, не искам да ги уча, но от камерите се вижда, че взривяват, наблюдават и бягат, описа инцидента Радев.  България е стабилно и може би най-сигурното място на Балканите. Отговорностите и изискванията на хората към МВР са големи, каза още той повод 139-годишнината от създаването на МВР.  Понякога полицаите са обругавани несправедливо, а голяма част от работата на МВР оставала скрита. Такива например били шестте месеца на председателството, когато не бил допуснат нито един инцидент, отчете Радев.  И припомни, че преди година на празника били разделени със синдикатите, когато имаше големи протести. Но ги призова да останат чувствителни към проблемите.  Радев спомена отново, че се работи в посока нов закон за МВР.  ", "date": "2018.07.05", "title": "Валентин Радев: Видят ли празник - взривяват банкомат (ВИДЕО)"}
{"url": "http://epicenter.bg/article/MVR-razprostrani-snimki-i-video-ot-aresta-na-bandata-za-reket-i-otvlichane-/158473/3/0", "text": "Задържаната на 3 юли група е била създадена с цел изнудване, лихварска дейност и изпълнение на поръчки, посочи прокурор Лидия Манолова на брифинг в Специализираната прокуратура, в който участваха наблюдаващият прокурор Камен Господинов и служител на отдел „Контратероризъм“ в ГДБОП, предаде Канал 3.  Поводът бе проведената на 3 юли т.г. успешна операция на територията на София, Приморско и Белово, в рамките на която бяха задържани трима от участниците в престъпната група, включително и ръководителят им.  Четвъртият участник в момента е в Бургаския затвор, където изтърпява присъда за незаконно притежание на оръжие. Според събраните до момента данни, групата се е занимавала само с изнудвания, решавала е чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица.  Няма връзка между задържаната група за изнудване и убийството на данъчния инспектор Иво Стаменов, до момента е установено, че й е било възложено той да бъде сплашен с палежи и побой, но не и убийството му, съобщиха от прокуратурата.  Работата по документирането на цялостната престъпна дейност на обвиняемите продължава под ръководството на Специализираната прокуратура.  ", "date": "2018.07.05", "title": "МВР разпространи снимки и видео от ареста на бандата за рекет и отвличане "}
{"url": "http://epicenter.bg/article/Desislava-Ivancheva-imala-tumor--no-ostava-v-aresta/158483/3/0", "text": "Десислава Иванчева страда от тумор на щитовидната жлеза. Това стана ясно на днешното заседание на Апелативния специализиран съд, който разглежда искането ѝ тя да бъде пусната на свобода, съобщи Канал 3.   Именно, за да може да се лекува, тя е внесла искането за освобождаването от арест. Отстранената кметицаана столичния район \"Младост\" обясни, че дори има час за хоспитализация в началото на август. Тя посочи, че прави и опити да забременее чрез инвитро процедури, които започнала още през 2016 година.   Десислава Иванчева е обвинена, че е взела подкуп от 56 хиляди евро от строителния предприемач Александър Ваклин, за да подпише разрешителното му за строеж. По-рано през месеца тя влезе в затворническата болинца със здравословен проблем, който тогава не бе оповестен.   Въпреки това Апелативният спецсъд прецени, че Иванчева трябва да остане в ареста и не уважи искането ѝ.   Според магистратите има достатъчно доказателства, че тя е поискала подкуп от строителния предприемач, а освен това бе изтъкнато, че докато била в ареста Иванчева е опитала да манипулира системата в общината с помощта на деловодителка, така че забавените преписки да бъдат пренасочени към нейните заместници. Така тя целяла да покаже, че проблемите идвали не от нея, обясниха от прокуратурата.", "date": "2018.07.05", "title": "Десислава Иванчева имала тумор, но остава в ареста"}
{"url": "http://epicenter.bg/article/Ostaviha-v-aresta-mazha--koyto-prebi-do-smart-dots--Stefan-Neykov-v-Plovdiv/158491/3/0", "text": "Окръжният съд в Пловдив остави в ареста с най-тежката мярка \"Задържане под стража\" Илия Стоичков, на 42 години. Срещу него е повдигнато обвинение за това, че на 3 юли в Пловдив умишлено е умъртвил доц. Стефан Нейков /на 70 г/, съобщи БНТ. Установено е, че Нейков е починал след жесток побой с бейзболна бухалка, извършен от обвиняемия.   Това е станало извън Пловдив, близо до село Оризари, където пострадалият е бил примамен от Стоичков и съпругата му Иванка, негова бивша студентка.   По думите на прокурора от ОП Георги Пенев установени са две рани на главата, емболия, множество счупени ребра, кръвонасядания и разкъсване на аналния отвор, причинено от бухалката. Отнет му бил и златен синджир, който Стоичков заложил, допълни Пенев.   Множество наранявания, счупени ребра, удари по главата, по цялото тяло, жестоко убийство, заяви Георги Пенев от Окръжна прокуратура – Пловдив.   „Нещата не са такива, каквито се представят на медиите, че съпругата му е имала любовна връзка едва ли не с въпросния доцент, само дотук ще спра. По разследването тепърва има доста неща да се изясняват и доста доказателства да се събират“, каза адвокат Георги Кременаров.   По данни на разследването Иванка и убитият са имали връзка през 2005 година, но тя прекъснала обучението си. Сега поискала да поднови следването си и се свързала с Нейков, за да ѝ помогне, а той, според показанията на задържания, започнал да я изнудва за секс.   Илия Стоичков твърди, че не искал да убива жертвата, а само да я сплаши. След побоя съпрузите транспортирали пребития до района на Военна болница, където е намерен от полицията.  ", "date": "2018.07.05", "title": "Оставиха в ареста мъжа, който преби до смърт доц. Стефан Нейков в Пловдив"}
{"url": "http://epicenter.bg/article/Dve-katastrofi-prez-nyakolko-minuti-na-magistrala--Trakiya--edna-zhena-zagina/158493/3/0", "text": "59-годишна жена е загинала на място при катастрофа на 131 км на автомагистрала „Тракия“, в посока София. Това съобщи говорителят на ОДМВР-Пловдив, предаде радиот „Фокус“.   По първоначални данни преди 16.00 часа микробус се е ударил в разделителната мантинела, завъртял се и излязъл вдясно извън пътя. На място е загинала 59-годишната жена. С нея е пътувал и 59-годишен мъж. Все още се изяснява кой е шофирал.   Минути по-късно движещ се отзад „Нисан“ също катастрофира извън пътя при опит на водача да избегне удар. Няма данни за пострадали от втората кола.   Движението се осъществява в лявата лента, регулира се от полицейски служители.  ", "date": "2018.07.05", "title": "Две катастрофи през няколко минути на магистрала „Тракия“, една жена загина"}
{"url": "http://epicenter.bg/article/Korneliya-Ninova--Propastta-Borisov---Tsvetanov-veche-e-validna-/158490/2/0", "text": "Пропастта Борисов - Цветанов вече е видна. Това написа председателят на БСП Корнелия Нинова в личния си профил в социалната мрежа \"Фейсбук\" във връзка с повишаването на акциза за бездимните цигари.  \"Чудя се парламентаризмът или интересът победи днес и разцепи властта? Вчера Премиерът разгневен каза: \"Наредих на Цветанов да изтеглят закона за акциза\". Днес Цветанов отговори: \"Няма да оттеглим закона за акциза\".\", написа лидерът на БСП.  \"Браво на Цветанов, ако е защитил парламентаризма и смята, че повече Борисов няма да разпорежда на Народното събрание какво да прави, или жалко, че Цветанов отново защити закон за частен интерес? Което и от двете да е, едно е ясно: пропастта Борисов - Цветанов вече е видна. За премиера остава само надеждата, че все пак заместникът му оставя последна възможност: \"ще си комуникираме с премиера\", пише още Корнелия Нинова.   ", "date": "2018.07.05", "title": "Корнелия Нинова: Пропастта Борисов - Цветанов вече е видна "}
{"url": "http://epicenter.bg/article/Nedovolni-ot-ChEZ-zhiteli-na-Vrachesh-blokiraha-dvizhenieto-po-patya-Vidin-Sofiya-/158492/2/98", "text": "След проведената втора среща между представители на „ЧЕЗ Разпределение България”, общинското ръководство, ръководството на Кметство Врачеш и няколко жители, представляващи с. Врачеш, настъпи моментът всички недоволни граждани да се срещнат очи в очи с представители на ЧЕЗ и да заявят категорично своите искания и своето недоволство от услугата, която ел. дружество им предоставя. При излизането си от сградата на кметството представителите на ЧЕЗ в лицето на: Васил Василев – директор на дирекция „Експлоатация и поддържане” в ЧЕЗ Разпределение – България, Свилен Пешев – регионален мениджър за район София област, Величко Атанасов – заместник-ръководител направление за София област, бяха наобиколени от стотиците жители на Врачеш.  Нетърпеливи, местните затрупаха с въпроси господата от ЧЕЗ, които избягваха да дават отговори. Единствен Величко Атанасов се спря между многобройната тълпа, заявявайки, че от днес нататък в селото няма да има трайно прекъсване на ел. захранване. Напрежението обаче нарасна, тъй като врачежани не присъстваха на срещата и не знаеха как е протекла срещата, какви са мерките, които дружеството ще предприеме, тъй като от предприетите до момента няма ефект, както споделят жители.  След като представителите на ЧЕЗ си тръгнаха, огромната тълпа се насочи към изхода на Врачеш, където блокира движението по пътя Видин-София за 5 минути.  Припомняме, че преди 2 дни Общинското ръководство излезе с категорична позиция за подкрепа на врачежани. В своето уведомително писмо до председателя на Комисията по енергийно и водно регулиране - Иван Иванов ръководството, в лицето на кмета Иван Гавалюгов, пише:  \"Ръководството на Община Ботевград, като орган на изпълнителната власт е съпричастно към проблемите на хората от общината и смятаме, че всички граждани в нашето демократично общество имат право да изразяват своето мнение и гражданска позиция. Поради това разреших провеждането на митинга, като подкрепяме напълно исканията на гражданите и ще застанем до тях. Основният поминък в селото е производство на бъчви за вътрешния пазар и чужбина. В последните години жителите се оплакват от чести, нерегламентирани спирания на електрозахранването на селото или подаване на по-ниско от стандартното напрежение, които довеждат до имуществени вреди от повредени електроуреди и спиране на производствения процес във фирмите.\"  ", "date": "2018.07.05", "title": "Недоволни от ЧЕЗ жители на Врачеш блокираха движението по пътя Видин-София "}
{"url": "http://epicenter.bg/article/Koy-e-kitayskiyat-premier-Li-Katsyan-/158494/2/0", "text": "Във всяка държава има човек, когото дават за пример на младото поколение. В днешен Китай това е премиерът Ли Къцян, човек, чиято кариера сякаш минава под мотото „напред и нагоре“.  Но, ако някой е помислил, че става дума за обикновен зубрач кариерист, се е излъгъл. По-скоро за Ли Къцян е по-подходящо друго клише - за \"самонаправилият се човек\", като се има предвид скромният му произход и липсата на височайши покровители, които да го \"издърпат\" по кариерната стълба. Ли Къцян сам пробива пътя си нагоре, има две висши образования – право и икономика.  Премиерът на Китай е роден на 1 юли 1955 г. в селището Дин Юан, провинция Анхой. Баща му е местен чиновник.  След като завършва средно училище младежът е изпратен на работа в селското стопанство, през 1976 г. влиза в Китайската комунистическа партия и веднага става секретар на местния комитет. Отличава се и при изучаването на трудовете на Мао Дзедун. Но и в Китай по време на културната революция не може да се направи кариера без образование и Ли Къцян постъпва в юридическия факултет на Пекинския университет. Но не загърбва и политическата дейност – секретар е на студентския комитет. След като завършва университета продължава да изкачва партийната кариерна стълба, завършва и второ висше образование. Този път икономика, но отново в най-престижния вуз на страната – пекинския университет. През 1995 г. вече е доктор на икономическите науки.  Малко по-късно става най-младият губернатор на провинция в Китай. Годината е 1998, Ли Къцян е на 43 години, а провинцията е Хънан, една от най-изостаналите в Поднебесната империя. Но това не остава за дълго така. Благодарение на неговите усилия този силно населен, но с бедни хора, регион се превръща в привлекателно място за инвеститорите. И хората му постепенно забогатяват. Ли Къцян успява да придвижи „своята“ провинция от 28-о на 18-то място в Китай по БВП!  Резултатите не останали незабелязани и енергичният губернатор е прехвърлен в „по-престижна“ провинция – Ляонин, където оглавява комитета на Китайската комунистическа партия. Докато е в Ляонин, Ли Къцян разработва и прилага на практика свой собствен план, наречен „Пет точки от една линия“. Същността й е проста – големите пристанища в региона да се свържат с общ транспортен коридор и така да се повиши ефективността и оборота на произведената продукция.  Младият и амбициозен политик вече е „набелязан“ за политическия Олимп на Китай. През 2008 г. Ли Къцян става първи вицепремиер на Държавния съвет на КНР. Отговаря за енергетиката, строителството и здравеопазването. И пет години по-късно – през 2013 г., вече е премиер.  Ли Къцян е реформатор, който постепенно разтоварва правителството от много от дейностите му, възлагайки ги на частния пазар и обществото. В речите си пред актива в Китай премиерът обикновено подчертава необходимостта от повишаване на вътрешното потребление и от развитие на градовете. Ли Къцян подчертава ролята на индустриализацията, урбанизацията, а също и на модернизацията на селското стопанство, ако държавата иска да подобри своята конкурентоспособност и да направи по-достъпни жилищата и здравеопазването.  През 2013 г. Ли Къцян заема 14 място в списъка на „Форбс“ на най-влиятелните хора в света.  Женен е за Чън Хун, професор по английска литература в Пекинския университет. Имат една дъщеря, която следва в САЩ. Ли Къцян днес пристига в София за участие в поредната среща на Китай и Централна и Източна Европа. Форумите са известни като формат „16+1“.  Премиерът Къцян неизменно води делегацията на Китай на тези срещи. Това не е случайно, все пак той е вторият човек в Китай след президента Си Цзинпин. А Пекин разчита на формата „16+1“ да „му отвори“ вратите към Европейския съюз.  ", "date": "2018.07.05", "title": "Кариерата на китайския премиер Ли Къцян минава под мотото \"напред и нагоре\""}
{"url": "http://epicenter.bg/article/Komisiyata-po-otbrana-podkrepi-pridobivaneto-na-dva-patrulni-koruba-za-blizo-1-mlrd--lv-/158497/2/0", "text": "Актуализираният проект за инвестиционен разход за придобиване на многофункционални модулни патрулни кораби за Военноморските сили /ВМС/ получи почти единодушната подкрепа на парламентарната Комисия по отбрана днес, съобщава БТА.  \"За\" проекта гласуваха 19 души, \"против\" беше единствено представителят на \"Воля\", с което беше дадена \"зелена светлина\" за разглеждане в пленарната зала и на третия голям модернизационен проект за армията.  Командирът на ВМС контраадмирал Митко Петев припомни след заседанието, че основната причина за актуализирането на проекта е финансовата рамка, защото в предишния вариант не бяха предвидени средства за ДДС. Реализацията на проекта, за който сега се предвиждат 984 млн. лева, е съобразена и с националния план за нарастване на разходите за отбрана до 2 процента от БВП. Разликата от 164 млн. лева, спрямо приетия през 2016 г. от парламента проект за инвестиционен разход, е разпределена за плащане през 2025 и 2026 година.  Командирът на бойния ни флот смята, че актуализираният проект ще даде възможност да се водят преговори с повече от една фирма.  Министърът на отбраната Красимир Каракачанов коментира пред журналисти, че предвидените по проекта 2 кораба не са достатъчни, но отнякъде трябва да се започне.  \"Започваме с тези два и с намерението да модернизираме фрегатите, за да може в следващите години да изпълняваме функциите си по море\", каза Каракачанов, който е доволен от консенсуса в комисията за подкрепа на проекта.  В отговор на въпрос заместник-министърът на отбраната Анатолий Величков потвърди, че вече са изпратени исканията за оферти към седем страни по проекта за нов тип боен самолет. \"Очакваме до два месеца да получим оферти\", посочи Величков.    ", "date": "2018.07.05", "title": "Комисията по отбрана подкрепи придобиването на два патрулни коруба за близо 1 млрд. лв."}
{"url": "http://epicenter.bg/article/D-r-Mihaylov--Boyko-Borisov-e-edin-golyam-politicheski-anekdot-za-Evropa-/158498/2/0", "text": "Бойко Борисов е един голям политически анекдот за Европа. През цялото време на европредседателството ни беше наричан Бойко. Той е лице несрещано, много е народно, въобще не в кода на политическо поведение. Това каза психиатърът д-р Николай Михайлов в коментар на българското европредседателство и ролята на премиера Бойко Борисов.   „Той идва изтръгнат от балканската почва, като  , и очевидно е натоварен с политическо доверие, защото има три мандата, а три мандата за тях е безспорно много голямо постижение. Това създава ефекта на респект към неговата политическа фигура, защото той прави на местна почва чудеса, за които европейските лидери мечтаят.   Отношението към него е леко двойствено, но общо взето той е един политически анекдот, защото не владее каноничната политическа реч, но е послушен, както в укоримия смисъл на слаба собствена реч, така и в този по-облекчен смисъл на готовност да взаимодейства пълноценно и да се ситуира според интересите на ЕК първо и второ според българския национален интерес. Той умее да играе тази балансираща роля и е надарен с политическа хитрост на някакво равнище. Това не е упрек, а по-скоро някаква характеристика”, допълни Михайлов.   Психиатърът д-р Николай Михайлов каза още, че   като едно масово посещение на висши чиновници от ЕС у нас увенчава нашето членство и създава едно особено усещане както в обществото, така и в политиците. По думите му не сме се изложили и европейските лидери се чувстват спокойно у нас, защото тук са много по-малко наблюдавани и притискани от медиите.   Оценката на д-р Михайлов за лидера на БСП е следната:  Но и има преиграване от нейна страна   Относно сблъсъците между  , Михайлов заяви, че тактиката на Радев е правилна. Според него президентът има един много силен ход, защото е мажоритарно избрана политическа фигура, затова и той трябва да коментира и да обръща вниманието към основните проблеми в държавата. По думите на Михайлов това европредседателство беше преекспонирано, затова и управляващите са имали нужда от отрезвителното говорене на президента.  , коментира той отрицателната реакция на държавния глава по нашето европредседателство. Според Михайлов Цветан    ", "date": "2018.07.05", "title": "Д-р Михайлов: Бойко Борисов е един голям политически анекдот за Европа"}
{"url": "http://epicenter.bg/article/Lilyana-Pavlova--Evropredsedatelstvo-ni-shte-bade-zapomneno-s-ekipnostta-i-usiliyata-da-zapazim-edinstvo/158499/2/0", "text": " Това коментира министърът за българското председателство на Съвета на ЕС Лиляна Павлова на дискусия \"ЕС през 2018: Австрийските приоритети и българските постижения\", организирана от ПанЕвропа България в партньорство с австрийското посолство, Представителството на ЕК у нас, Фондация \"Конрад Аденауер\" и Дипломатическия институт към МВнР. Не позволихме да надделеят страстите или емоциите, успяхме, защото бяхме единни, екипни, прагматични, резултатно ориентирани, отбеляза Лиляна Павлова. Според нея Вярваме, че \"Съединението прави силата\" не беше просто мото, което да звучи красиво, а успяхме да го приложим на практика и с това ще бъдем запомнени, отбеляза тя. Ние работихме за обединена, сигурна, цифрова Европа, заяви министърът и посочи, че Европа повече от всякога трябва да бъде дигитална. Тя припомни данните от   Павлова отчете отново, че в България са проведени 284 събития, дошли са повече от 36 хиляди делегати при планирани 20 хиляди, а в Брюксел е имало над 1500 заседания. Общо 78 постигнати споразумения, 10 доклада за напредък, 18 заключния, седем препоръки и пет решения на съвета, 10 директиви за преговори за международни споразумения, както и подготовка на четири международни споразумения са сред постигнатите резултати от председателството. Тя подчерта, че темата за европейската интеграция на Западните Балкани остава основен акцент и това, с което ще бъде запомнено българското председателство. Павлова отбеляза, че постигнатото на срещата на върха в София включва транспортни, инфраструктурни и енергийни проекти, които касаят и страната ни.  Роланд Хаузер, посланик на Австрия, която поема ротационното председателство, очерта основните приоритети на Австрия - сигурност и борба с незаконната миграция, защита на благоденствието и конкурентостособността чрез дигитализация, европейска перспектива за Западните Балкани. Мотото на австрийското председателство е \"Европа, която защитава\".    Посланикът подчерта, че ролята на председателството не трябва да бъде преувеличена и целта е да се запази единството, да се постига консенсус, а не да се търси постигане на национален интерес. Той отбеляза, че България е постигнала това  Ако сравним приоритетите с българските, ще видим, че са в синхрон, просто фокусът е малко различен, коментира той. Посланик Хаузер отбеляза, че така или иначе важното за всички е бъдещето на Европа и под този знак са всички приоритети.", "date": "2018.07.05", "title": "Лиляна Павлова: Eвропредседателство ни ще бъде запомнено с екипността и усилията да запазим единство"}
{"url": "http://epicenter.bg/article/Borisov-/158500/2/0", "text": "  След като в Солун лидерите на България, Гърция, Румъния и Сърбия си стиснаха ръцете за обща транспортна връзка в региона, днес стана ясно, че  страната ни е пресметнала колко ще ѝ струва проекта. В Босна и Херцеговина премиерът Бойко Борисов посочи и огромните приходи, които се очакват от транспортния хъб.   \"– печатница за пари ще бъде това за Балканите. В момента, в който изградим инфраструктурата. Не говорим за след 11-20 години. Говорим за сега, веднага. София – Солун. Това означава Истанбул – София – Солун. Коридор №4 – строи се активно\", обяви премиерът Бойко Борисов.   А финансирането на мащабния инфраструктурен проект можело да дойде и от Китай, чиито лидери пристигат на среща на върха в страната ни, допълни транспортният министър Ивайло Московски. \"Предимствата са огромни на един такъв коридор. Защото той е мултимодален – има в себе си речен, морски, железопътен, пътен транспорт. Ние с гърците в определен момент, надявам се скоро, да създадем една обща компания, която да започне да възлага всички необходими предпроучвания, да се извървят всички необходими стъпки за остойностяване на отделните части на този проект и след това да видим по какъв механизъм ще се финансират. Ето сега идват китайските колеги. Считаме, че ще проявят интерес за инвестиция по изграждането на този коридор. Българската инвестиция е приблизително около милиард и половина”, каза министърът на транспорта.   Иначе днес, в Босна и Херцеговина Борисов Бойко Борисов представи и идеята да се въведе обща електронна система за таксуване на превозните средства, които минават през балканските национални пътни мрежи. Премиерът се срещна на четири очи с колегата си Денис Звиздич.  ", "date": "2018.07.05", "title": "Борисов: Транспортният хъб с Гърция, Румъния и Сърбия ще е печатница на пари     "}
{"url": "http://epicenter.bg/article/Moskovski-prizova-Bosiya-da-prekrati-gladnata-stachka--chaka-signali-ot-nego-za-koruptsiya/158501/2/0", "text": "Министърът на транспорта Ивайло Московски призова правозащитнъкът Николай Колев - Босия да прекрати гладната стачка и да предостави в министерството всички сигнали за корупция, с които разполага.  Миналата седмица се срещах с Николай Колев-Босия и му казах, че ако има сигнали срещу агенция \"Автомобилна администрация\" за манипулиране на шофьорските изпити, да ги даде и те ще бъдат разгледани, каза пред журналисти министърът на транспорта, информационните технологии и съобщенията Ивайло Московски на връщане от Сараево. Николай Колев започна своята гладна стачка на 13 юни т.г. като протест срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява за незабавната оставка на транспортния министър Ивайло Московски и за разпускане на настоящия парламент. Система за шофьорските изпити гарантира сигурност, до момента нямам сигнали, че системата е пробита, посочи Московски. Министърът помоли Николай Колев да се погрижи за здравето си и да спре с гладната стачка. \"Има упреци, че сме възстановили на работа хора, които са уличени в престъпление. Агенцията \"Автомобилна администрация си е самостоятелна и аз не назначавам и не уволнявам там\", каза министърът.  Ако Николай Колев има сигнали, отново го призовавам да ги даде за проверка. На среща с него миналата седмица видях само две папки със сигнали за периода 2013 - 2014 година, а аз през това време не съм бил министър, каза Московски.  \"Тук явно става въпрос за неща, които минават границата. Или е някакъв вид политическа провокация, за да се използва поведението на този човек или не знам\", каза Московски.", "date": "2018.07.05", "title": "Московски призова Босия да прекрати гладната стачка, чака сигнали от него за корупция"}
{"url": "http://epicenter.bg/article/Nedzhmi-Ali--Oprostyavane-i-gavkavost---novite-finansovi-pravila-na-ES/158502/2/0", "text": "Опростяване на финансовите правила и тяхната гъвкавост в Европейския съюз са изключително важни за постигане на целта за облекчаване работата на бенефициентите и намаляване на закъсненията при изпълнението на редица основни програми на Съюза.  Така евродепутатът от Алианса на либералите и демократите Неджми Али коментира в качеството си на докладчик на АЛДЕ доклада за „Финансовите правила на бюджета на ЕС“. Той бе разгледан по време на пленарно заседание на Европарламента в Страсбург.  „Финансовият регламент играе важна роля при определянето на принципите и процедурите, регулиращи приходната и разходната част на бюджета на Европейския съюз, а така също и контрола на средствата от ЕС. Основните цели на предложението на Комисията са опростяване на правилата и гъвкавост на прилагането. Подкрепяме общите цели, представени от Комисията, като основен приоритет за опростяване на правилата за получателите на средства от ЕС.   Това е много важно, с цел облекчаване работата на бенефициентите и намаляване на закъсненията при изпълнението на редица основни програми на Съюза. В този аспект подкрепяме целта на Комисията за създаване на единен правилник за бенефициентите”, посочи Неджми Али. Спред него, за постигане на максимални резултати, трябва да има оценка на въздействието преди прилагането на каквито и да било бъдещи съществени промени на финансовите правила, както и да се увеличат възможностите за одит и от други институции, което не изключва правото на контрол от страна на Комисията.  Българският евродепутат приветства предложените мерки за гъвкавост на бюджета. По думите му, е необходимо е да се постигне това изискване, за да се увеличи способността на бюджета на ЕС да се адаптира към променящите се обстоятелства и да реагира на неочаквани събития, които са трудно предвидими.  „Трябва обаче да се поддържа баланс между гъвкавостта, доброто финансово управление и правата на бюджетния орган. По време на работата по предложението бяха извършени подобрения по ефективното използване на финансовите инструменти. Финансовите правила ще бъдат стъпка към бюджет, ориентиран към резултатите, ако включим и параметрите на изпълнението при вземането на решения за разходване на финансовите средства”, посочи Али.  Той допълни, че групата на АЛДЕ подкрепя споразумението, постигнато по време на тристранните срещи. „Считаме, че опростяването на финансовите правила на ЕС ще допринесе за намаляване на разходите и времето, необходими за усвояване на средствата от ЕС, както и за намаляване на нивото на грешките. Направените изменения за опростяване на правилата следва да увеличатдългосрочното въздействието на политиките и техните резултати в процеса на практическо прилагане”, категоричен бе Неджми Али.", "date": "2018.07.05", "title": "Неджми Али: Опростяване и гъвкавост – новите финансови правила на ЕС"}
{"url": "http://epicenter.bg/article/Premierat-Boyko-Borisov-posreshtna-predsedatelya-na-Darzhavniya-savet-na-Kitay-Li-Katsyan-/158503/2/0", "text": "Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София, съобщиха от правителствената информационна служба.  Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации в резиденция \"Бояна\".  Утре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Двамата ще проведат разговор на четири очи, последван от пленарни разговори.  Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.  ", "date": "2018.07.05", "title": "Премиерът Бойко Борисов посрещна председателя на Държавния съвет на Китай Ли Къцян "}
