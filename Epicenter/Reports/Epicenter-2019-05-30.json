{"url": "http://epicenter.bg/article/Gradushka-udari-Tryavna--darvo-padna-varhu-mikrobus--SNIMKI--/184512/2/0", "text": "Буря премина през Габрово и Трявна този следобед. Зрители на БТВ от Трявна сигнализират за изключително силна градушка, която е причинила и материални щети.  Дърво е паднало върху бус в града, а градините буквално побелели от ледените парчета. По първоначална информация, пострадали няма. Щетите обаче вероятно са значителни.  Към 17 ч. времето в страната е сравнително спокойно. Вали слаб дъжд на отделни места. В следващите часове, обаче, все още ще има условия за краткотрайни валежи и градушки в Западна и Централна България.  ", "date": "2019.05.30", "title": "Градушка удари Трявна, дърво падна върху микробус (СНИМКИ) "}
{"url": "http://epicenter.bg/article/Korneliya-Ninova/184439/2/0", "text": "  Това заяви лидерът на БСП Корнелия Нинова пред БТВ.     \"Не мога да си обясня социологическите проучвания преди изборите, не ме интересуват прогнозите.   Аз поех своята отговорност лично и от първо лице. Участвал си, загубил си и поемаш отговорност. Оставката е личен акт\", подчерта тя.   Нинова разкри, че много колеги в партията я съветвали \"да не подавам оставка, но когато взема решение, не се отказвам и не се подавам на натиск. Това го казвам по повод спекулациите, че предложенията ми за нови правила за избор на председател на БСП са били опит да се бетонирам в партията. В това няма нищо вярно\", заяви лидерът в оставка на БСП.   \" . Това е причината да подам оставка и на Конгреса да се взимат решения. Моята идея е, че председателят на БСП не трябва да се избира чрез сговор на 10 души. На Конгреса на 16 юни няма да бъде избран новият председател на БСП. Все още не съм решила ког да предложа за мой заместник след 16 юни\", разкри Нинова.  \"Не мога да говоря за бой с Националния съвет. Там спорим, дебатираме и взимаме решения\", поясни Нинова.   \"  След участието му в ЦУМ-гейт го помолих да да напусне ИБ на БСП\", това обясни Нинова за разминаванията си с пловдивския лидер на БСП. \"Имаме противоречия по отношение промените в устава на БСП също - например как да се избира председателя на партията\", допълни тя Нинова.   \"Въпреки разделенията, ние работихме заедно. Привърженик съм на споделената отговорност, всеки по места да си направи анализ, и където губим изборите, членовете на партията трябва да решат какво да направят. Не мога да приема твърденията, че вътрешнопартийните битки са повлияли на резултатите. Не мисля така\", отхвърли Нинова упреците за сгрешената кампания.   \"Националният съвет подреди тази листа. Аз предложих друга. Националният съвет извади напред неразпознаваеми лица, Националният съвет вкара Станишев в листата, консолидирахме се , но защо не победихме\", попита тя в отговор на въпрос за критиките на Ангел Найденов. Въпросите, които Ангел Найденов задава, трябва да ги отправи към Националния съвет. Моята листа беше с доказани политици, но след пренареждането от Националния съвет на преден план излязоха по-младите колеги, които са прекрасни, но наистина са по-слабо разпознаваеми. Със Сергей Станишев работихме добре. Той влезе в листата и пак загубихме. Имаме и други примери за председатели на европейски партии, които не се кандидатираха за евродепутати. Говоря за председателят на АЛДЕ\", даде пример Корнелия Нинова.    \"Не мисля, че отхвърлянето на Истанбулската конвенция е отблъснало избирателите на БСП. Същото важи и за Пакта за миграция, защото и в двата случая партията на 80% е на едно мнение\", заяви Нинова.   \"Със Сергей Станишев работихме добре, чухме се в края на кампанията, имаме противоречие в политиките, няма нищо лично в това\", коментира лидерът на ПЕС Нинова.   \"Истинските проблеми на тези избори е ниската активност, това ни делегитимира като партии, които представляваме българския народ, това е знак към всички, че не ни одобряват. Негативният вот се изля към всички партии чрез негласуването\", посочи тя.   За тона на кампанията - това е клише, че сме водили негативна кампания, а не европейска. Ние от БСП не успяхме да покажем да хората, че сме против статуквото и не можахме да им покажем, че ние сме алтернатива. \"Апартаментгейт\" тръгна не от БСП, а от американците. Ние казвахме, че ГЕРБ са корумпирани, това негативна капания ли е?, попита тя.   \"В никакъв случай не мога да говоря, че сме водили негативна кампания и сме използвали езика на омразата. Нима да говориш за увеличаване на доходите и пенсиите е негативна кампания? \"Апартаменгейт\" не тръгна от нас, но отново ни се преписва омраза и жлъч. В същото време премиерът говори, че ако БСП се върне на власт, Белене ще се пръска по шевовете. Това не е ли негативна кампания?\", попита Нинова.   \"Изборите минаха и три дни по-късно имаме поскъпване на ток, парно и топла вода. Имаме поредния случай на нарушване на свободата на словото. Имаме и решение на ВАС, с което става ясно, че всички ще връщаме парите за къщите за гости, защото държавата нарочно е написала така правилата, за да може да се краде. Говоренето на Бойко Борисов, че ни е бил в Асеновград, е крайно деструктивно. Всички трябва да разберем какво ни казаха хората с тази ниска избирателна активност. Трябва всички лидери на партии да седнем и да разговаряме\", обяви Нинова.  \"Днес се връщаме в Народното събрание и ще поискаме оставката на финансовия министър заради скандала с партийните субсидии. Ние сме готови да върнем тези пари, но в момента не мога да кажа колко точно ни е наддала държавата. Близо два месеца не влизахме в парламента. Живеех със спестени пари, защото знаете, че депутатските заплати са високи и съм успяла да спестя нещо\", каза за финал Корнелия Нинова. ", "date": "2019.05.30", "title": "Нинова: Цялата държавна машина се изправи срещу нас и въпреки това спечелихме един мандат повече"}
{"url": "http://epicenter.bg/article/Malniya--Tsvetan-Tsvetanov-podade-ostavka-ot-vsichki-rakovodni-postove-na-GERB-/184455/2/48", "text": "За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините, заяви в емоционален пост във Фейсбук Цветанов  След разговор между председателя на ПП ГЕРБ Бойко Борисов и Цветан Цветанов, Цветанов подава оставка от всички ръководни постове на ГЕРБ. Това съобщиха от пресцентъра на партията. Оставката вече е депозирана и приета от председателя на ГЕРБ Бойко Борисов. Борисов благодари на Цветан Цветанов за свършената работа през годините. Председателят на ПГ на ПП ГЕРБ Даниела Дариткова даде извънреден брифинг в кулоарите на парламента и потвърди решението на Цветанов да подаде оставка, както и решението на премиера да я приеме.Цветан Цветанов остава редови член на ГЕРБ, заяви Даниела Дариткова. \"Бях в Министерски съвет. От председателя на ПП ГЕРБ и премиер на България Бойко Борисов разбрах, че след разговор с него Цветан Цветанов подава оставка от всички ръководни постове в партията. Остава редови член на ГЕРБ\", посочи тя, цитирана от \"Фокус\". \"Бойко Борисов благодари на Цветан Цветанов за усилията и работата през годините. Всички останали подробности, оценки и анализи предстои да бъдат направени от председателя на ПП ГЕРБ\", заяви д-р Дариткова. А ето какво написа Цветан Цветанов във Фейсбук: \"Скъпи приятели, днес подадох оставка от заеманите от мен ръководни позиции в ПП ГЕРБ. Искам сърдечно да ви благодаря за тези 13 години съвместна работа в ГЕРБ. Изградихме един функциониращ и работещ политически модел, който винаги се е водил само от обществените интереси на всяко едно населено място, на всяка община, на всеки регион, на България и нашите съграждани. Доказахме го с нашата силна евролиста, с чиято победа допринесохме за силна и обединена Европа. След разговор с лидера на ПП ГЕРБ Бойко Борисов прецених, че по-правилното е да подам оставка. Обмислях това решение достатъчно дълго, но го правя днес, защото за мен ГЕРБ е на всички членове и симпатизанти. За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините.\" В края на март Цветан Цветанов подаде оставка като председател на ПГ на ГЕРБ и напусна Народното събрание. Тогава той остана на поста зам.-председател на ГЕРБ и председател на предизборния щаб на партията.  „Няма драма от това, че председателят на парламентарната група на ГЕРБ ще напусне 44-тия парламент. Ще бъда заместник-председател на партията и ще оглавя предизборния щаб“, аргументира решението си Цветанов и допълни, че неговото решение ще даде успокоение след всички спекулации, че иска да разцепи ГЕРБ. Той обясни, че не се оттегля от парламента под натиск, а сам е взел окончателното си решение. Цветан Цветанов се оказа в центъра на скандала с покупка на апартаменти в един от престижните квартали на столицата на цени под пазарните. Заради същата афера с постовете си се разделиха министърът на правосъдието Цецка Цачева, заместник-министърът на спорта Ваня Колева и заместник-министъра на енергетиката Красимир Първанов. ", "date": "2019.05.30", "title": "Мълния! Цветан Цветанов подаде оставка от всички ръководни постове на ГЕРБ, Борисов я прие!"} 
{"url": "http://epicenter.bg/article/Iliyana-Yotova-razgovarya-s-prezidenta-na-regionalniya-parlament-na-Hesen/184478/2/0", "text": "Вицепрезидентът Илияна Йотова разговаря с президента на регионалния парламент на Федерална провинция Хесен Борис Райн. Това съобщиха от прессекретариата на държавния глава.   Двамата обсъдиха резултатите от европейските избори и предизвикателствата пред Европейския съюз. Общо беше мнението, че не са се сбъднали най-големите страхове за победа на гласовете против Европа. „Най-лесно е да се заиграваш със страховете на хората. Тези партии започват да губят доверие, когато влязат в управлението и трябва да вземат реални решения, които зорко се следят от избирателите“, подчерта вицепрезидентът Йотова. Като слаб определи Илияна Йотова отиващия си мандат на Европейската комисия. Много от важните въпроси като миграционната политика и политиката за сигурност бяха оставени за следващия мандат. Борис Райн посочи като грешка факта, че страните от външните граници на ЕС са били оставени дълго време сами да се справят с миграционния натиск. „За ръководители на Европа са необходими смели и решителни хора, които знаят какво искат европейските граждани. Такъв човек трябва да оглави и Европейската комисия“, изтъкна Илияна Йотова. Президентът на парламента на Хесен се обяви за повече прозрачност в разговорите за европейските постове. По думите му е необходим обществен диалог по темата, а не задкулисни договорки. „По-важни от постовете са политиките“, заяви Илияна Йотова и подчерта, че трябва да се търсят балансите между Западна и Източна Европа и да се сложи край на политиката на двойните стандарти. Вицепрезидентът постави въпросите за двойните стандарти при храните и приемането на България в Шенген. Илияна Йотова и Борис Райн обсъдиха и вътрешни за България и Германия въпроси. Вицепрезидентът заяви, че Федералната република може да бъде добър партньор на нашата страна за засилване на дуалното обучение в борбата с недостига на професионално подготвени кадри. Президентът на регионалния парламент подчерта, че липсата на квалифицирана работна ръка също е проблем за Германия. Райн изтъкна, че дуалната система на обучение подпомага икономическото развитие, но в момента се наблюдава тенденцията младите хора да се стремят към академично образование, а не към професионално.  ", "date": "2019.05.30", "title": "Илияна Йотова разговаря с президента на регионалния парламент на Хесен"}
{"url": "http://epicenter.bg/article/Ermenkov-za-doklada-na-KEVR--Nezavisimostta-na-edin-organ-ne-oznachava--che-ot-nego-nishto-ne-zavisi/184481/2/0", "text": "Оценката на доклада на КЕВР, която даваме е лоша. Това не ни дава основание да го подкрепим. Независимостта на един орган не означава, че от него нищо не зависи. Това заяви народният представител от левицата Таско Ерменков, съобщиха от пресцентъра на БСП. По думите му има няколко основни аргумента за лошата оценка на доклада. На първо място той отбеляза, че не се посочват съществуващи проблеми в системата и има опит да се премълчи липсата на сътрудничество между КЕВР и изпълнителната власт, особено в областта на т. нар. водна реформа. \"Допълнително все още продължават да лъсват критериите, по които КЕВР ще вземе решение дали да разрешава продажбата на енергийни дружества от стратегическо значение\", каза още той. Според него не на последно място левицата няма да подкрепи доклада, защото в него не са отразени мерките, които комисията е предприела по отношение на съмненията за манипулация на продажбите на независимата енергийна борса. \"В резултат на това, в доклада липсват не само изводи, но и предложения как да бъде подобрена работата в следващите години\", добави Таско Ерменков. ", "date": "2019.05.30", "title": "Ерменков за доклада на КЕВР: Независимостта на един орган не означава, че от него нищо не зависи"}
{"url": "http://epicenter.bg/article/Yavor-Notev--Zasega-grupata-na--quot-Obedineni-patrioti-quot--e-edinna/184463/2/0", "text": "Засега парламентарната група на „Обединени патриоти“ е единна, заяви пред БНР Явор Нотев – зам.-председател на парламента и представител на партия „Атака“. Запитан за евентуално сближаване между партиите „Атака“ и „Воля“ той коментира:  „Отношенията между парламентарно представените сили са динамични. Те биха могли в един момент да покажат сближаване на позициите. Истината е, че с г-н Марешки нямаме принципни различия и противоречия, но до сближаване досега не сме достигали“.  Нотев смята за грешка решението на парламентарната група на БСП да не е в парламента. Според него е нормално те да се върнат в зала:  „Това ще бъде нормалното състояние, а не промяната в работата на българския парламент. Ще работим както сме работили в продължение на две години“.  За поисканата от БСП оставка на финансовия министър Владислав Горанов и мотивите им за това, депутатът коментира в предаването \"Преди всички\": „Въпросите, които ще бъдат поставени от върналите се в залата депутати, наистина трябва да бъдат добронамерено и добросъвестно насочени към решаване на обществените интереси и търсене на отговори, без дребнави заяждания и без търсене на извънредни ефекти“. Той очаква дебатът да бъде леко изместен с цел – търсене на политически дивиденти.  Явор Нотев изказа мнение и по скандала „Апартаментгейт“ и вчерашното решение на ВАС да обяви за нищожна методиката за налагане на санкции по Програмата за развитие на селските райони:   „Този скандал има други измерения. Той няма просто да отшуми. Това, че имаме една негова страна, решена по определен начин, е просто подсказване, че въпросът има своите дълбоко морални корени. Очаквам, че не е нужен скандал, който да подсили необходимостта от едно справедливо решение. Не знам какво ще бъде то, но не ми се струва възможно този въпрос, придобил вече обществена значимост, да отмине просто така поради погасена давност. Не е приемливо този въпрос да не се разнищи докрай и да се разбере ролята на всеки един в него“.  ", "date": "2019.05.30", "title": "Явор Нотев: Засега групата на \"Обединени патриоти\" е единна"}
{"url": "http://epicenter.bg/article/TsIK-oglasi-imenata-i-preferentsiite-na-vsichki-17-evrodeputati--TABLITsI-/184484/2/0", "text": "Мария Габриел получи най-много преференции на евровота, Сергей Станишев стана втори в евролистата на БСП. Това показват данните на ЦИК, след като станаха ясни окончателните резултати от изборите за Европейски парламент.   С най-много преференции в листата на ГЕРБ е Мария Габриел - 82 536, което е 13,59% от пуснатите бюлетини за партията. След нея е Лиляна Павлова с 27 313 гласа, или 4.50%.   При БСП с най-много преференции е Елена Йончева със 82 009 гласа - или 17,3% от бюлетините. След нея е четвъртият в листата Сергей Станишев, който е получил 30 268 гласа – или 6.38%.  В гласуването за ДПС водачът на листата Мустафа Карадайъ получава 12 007 или 3,71%. Втори е Делян Пеевски с 6 306 гласа (1.95%).   В листата на ВМРО – БНД с най-много преференции е Ангел Джамбазки с 49 109 гласа (34,14%), следван от Андрей Слабаков с 9 425 преференции (6,55%). Това е листата, в която предпочитанията доведоха до разместване.  Четвъртият Андрей Слабаков влезе в ЕП от втора позиция.   В листата на \"Демократична България\" на първо място е Радан Кънев с 34 735 предпочитания - или 29,32% от гласовете, следван от Стефан Тафров с 13 794 гласа (11,64%).  Така в следващия Европейски парламент ГЕРБ ще има шестима депутати, БСП - петима, ДПС - трима, ВМРО-БДН - двама, а \"Демократична България\" - един.    ", "date": "2019.05.30", "title": "Вижте кой колко преференции е взел. Най-много имат Мария Габриел и Елена Йончева (ТАБЛИЦИ)"}
{"url": "http://epicenter.bg/article/Ostar-spor-v-Stolichniya-obshtinski-savet-za-remonta-na-ulitsa--Graf-Ignatiev--/184488/2/0", "text": "Въпреки, че на 29 май приключи ремонтът на ул. „Граф Игнатиев“ в София, спорът между опозиция и управляващи в Столична община продължава. Групата на БСП призова общината да излезе пред столичани и да каже истината за ремонта. Лидерът на социалистите Калоян Паргов отбеляза, че санкциите, които Столична община ще наложи на фирмата изпълнител, са в пъти по-малко от първоначално коментираните, съобщава Агенция \"Фокус\".  „Призовавам общината преди да пристъпи към замазване на този ремонт тихомълком, да си посипе главата с пепел, да излезе пред столичани, да каже истината, да наложи конкретните санкции и корекции, защото е недопустимо да подминем така този въпрос и всички да се спъваме във фугите“, подчерта Паргов.  Зам.-председателят на СОС от групата на БСП Милка Христова заяви, че опозицията иска да разбере дали наложените 106 хил. лв. са единствената санкция, която ще понесе изпълнителят. Пред журналисти тя изтъкна, че много спорен остава и въпросът дали е изпълнен проектът.  „В крайна сметка нашето искане е да се сложат картите на масата и да стане ясно за софиянци, какви санкции ще понесе строителят, за чия сметка са санкциите и дали всичко ще приключи с едни 106 хил. лв. и с едни недоволни софиянци, които дълго време ще се „радват“ на това пред очите им“, изтъкна тя.  Председателят на групата на ГЕРБ в Столичния общински съвет Малина Едрева уточни, че кметът на София Йорданка Фандъкова е удържала половината от гаранцията за ремонта на ул. „Граф Игнатиев“ в бюджета на общината. Според нея по този начин каквито и промени да станат във фирмата няма да има риск за средствата.  \"Гаранцията на този ремонт е 8 години. В рамките на това време фирмата изпълнител има ангажимент да отстранява всички дефекти по извършената дейност“, добави тя. Малина Едрева поясни, че през цялото време контролът над изпълнението на дейностите е бил много голям, както от граждани, така и от общински съветници и от кмета на София. По думите ѝ финалната проверка на ремонтираната улица е установила неправилно подредени павета, но те не пречат на движението в града.  „Там, където има дефектни фуги, счупени плочки и некачествено изпълнение, там изпълнителят ще си свърши работата“ заяви тя.  Зам.-председателят на Столичния общински съвет и на групата на ГЕРБ Николай Стойнев уточни, че строителят на ул. „Граф Игнатиев“ е санкциониран за отклонения в качеството, а не за неизпълнение на срокове. Той заяви, че проектът за ул. „Граф Игнатиев“ е готов за експлоатиране.  „По отношение на това, че има нарушения при фугите, това е констатирано. Това на практика е довело до санкция на изпълнителя“, заяви той.  Целият проект е на стойност от около 9 млн. лева.  ", "date": "2019.05.30", "title": "Остър спор в Столичния общински съвет за ремонта на улица „Граф Игнатиев“ "}
{"url": "http://epicenter.bg/article/MVR--Zaykov-se-e-samoubil--ne-sme-upotrebyavali-orazhie-ili-fizicheska-sila-spryamo-nego/184437/3/0", "text": "Снощи заподозреният за извършването на две убийства в Костенец Стоян Зайков, който 20 дни се укриваше от полицията, беше открит в района на Долна баня.  Припомняме, след опит да бъде задържан, Зайков започва престрелка, продължила 20 минути, полицаите му отвръщат с предупредителна стрелба, след което беглецът се е самоубива с пушка в гърдите.  \"През 20-те дни Зайков се е движел постоянно - от Горна Василица до Долна Баня, в Свети Спас, където има няколко разбити къщи и по безспорен начин сме доказали неговото присъствие. Гранични патрули са го забелязали снощи, при което са били сформирани екипи за неговото задържане. Имало е предупредителни изстрели, спрямо него не е употребявано оръжие или каквато и да било физическа сила\", категоричен бе на извънреден брифинг директорът на ОДМВР-София Николай Спасов.  \"Раната на Зайков е в торса, около сърцето\", каза още Спасов. По думите му самоубийството е извършено с 12-ти калибър, най-вероятно самоделка. \"Полицаите не използват 12-ти калибър оръжие\", коментира още директорът на ОДМВР-София.  \"Нямаме данни Зайков да е контактувал с някого, но сме сигурни, че през цялото време е бил в района. Такъв беше анализът ни и доказателствата, които събирахме\", заяви и главният секретар на МВР главен комисар Ивайло Иванов.   \"Имаше информация, че Стоян Зайков се укрива в гората. Следите, които намирахме в къщите, които е разбивал, за да си набавя храна, не бяха на едно място. Тактиката ни беше да създадем видими действия от една страна и постепенно свивахме обръча към Стоян Зайков. Случаят за нас не е приключил\", каза още главният секретар на МВР.  \"Бяхме взели мерки да гарантираме безопасността на гражданите на Костенец и на околните села. Нито за миг не сме напускали района и бяхме тук денонощно. Хората, които бяха застрашени, могат спокойно да се приберат\", каза още Иванов.", "date": "2019.05.30", "title": "МВР: Зайков се е самоубил, не сме употребявали оръжие или физическа сила спрямо него"}
{"url": "http://epicenter.bg/article/25-nominatsii-za-nagradite-na-KRIB--koito-shte-badat-vracheni-na-Petiya-godishen-bal-na-biznes-organizatsiya/184467/4/0", "text": "Връчването на големите награди на Конфедерацията на работодателите и индустриалците в България „КРИБ - КАЧЕСТВО, РАСТЕЖ, ИНОВАЦИИ ОТ БЪЛГАРИЯ“ ще бъде кулминацията на юбилейния пети годишен бал на бизнес организацията, който ще се проведе на 4 юни 2019 г. в София Тех Парк.  За пета поредна година балът ще бъде под патронажа на г-н Бойко Борисов, министър-председател на Република България. Поканени са, също така, всички членове на правителството, кмета на София и председатели на ключови за развитието на бизнеса парламентарни комисии. Медийни партньори на събитието ще бъдат всички медии - членове на КРИБ.  Наградите ще бъдат присъдени в категориите „Качество“, „Растеж“ и „Иновации“. Специалната награда на председателя на КРИБ Кирил Домусчиев ще бъде за цялостен принос за развитието на икономиката в България.  Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката.  Адвокатско дружество „Гугушев и Партньори“  АФА ООД  Линднер Имобилиен Мениджмънт ЕООД  Монбат АД  МТГ Делфин АД  Нова Броудкастинг Груп АД  Пайп Систем АД  Телелинк бизнес сървисис ЕАД  Уникредит Булбанк АД Агрион Инвест АД  Банка ДСК ЕАД  Биовет Пещера АД  Минстрой Холдинг АД  Монбат АД  Мото-Пфое ЕООД  Пайп Систем АД  Солитрон България ООД БТК ЕАД (ВИВАКОМ)  Булпрос ЕООД  Българо-американска кредитна банка АД  Ди Ейч Ел Експрес България ЕООД  Профилинк ООД  СИН Карс Интернешънъл ЕООД  Телелинк бизнес сървисис ЕАД  Фесто Производство ЕООД  Основна част от приходите от рекламодателите на Бала ще бъдат за развитието на „Академия Икономика” - най-голямата инициатива на КРИБ в областта на образованието и професионалната подготовка на младите хора.  Платинени рекламодатели на Петия годишен бал на КРИБ са компаниите: Геотрейдинг АД, Минстрой Холдинг АД, Хювефарма ЕООД и Национална лотария АД.  Златни рекламодатели на бала на КРИБ през 2019 са компаниите: Галакси Инвестмънт Груп ООД, Сиела Норма АД и Хуауей Технолоджис България ЕООД.  Сребърни рекламодатели са компаниите: А1 България ЕАД, Българска банка за развитие АД, Телелинк България ЕАД, Аурубис България АД, Бритиш-Американ Табако ЕООД, Приста Ойл Холдинг ЕАД.  Бронзови рекламодатели са компаниите: Кока-Кола ХБК АД, Централна енергоремонтна база ЕАД, Онлайн компания АД и Сименс ЕО", "date": "2019.05.30", "title": "25 номинации за наградите на КРИБ, които ще бъдат връчени на Петия годишен бал на организацията"}
{"url": "http://epicenter.bg/article/Sergey-Lavrov--/184418/11/34", "text": "  -  - Отношенията между Русия и България се коренят дълбоко във вековете. Специалният им характер е обусловен от тяхната духовна и културна близост. Ние помним и почитаме такива изключителни личности като светите равноапостолни братя Кирил и Методий, митрополит Московски Киприан други изтъкнати дейци на славянското просвещение. Наистина, съдбовен момент в нашата съвместна летопис беше освобождението на България от османско иго. В борбата за свободата на братята-славяни, за триумфа на идеалите на правдата и справедливостта загинаха повече от 20 хиляди руски войници и офицери, над 50 хиляди бяха ранени. Точно в този период беше заложена солидната основа на руско-българската дружба.  Русия винаги е била до българския народ в ключови и съдбоносни за него времена. Достатъчно е да отбележим дейността на Временното руско управление (1877-1879 г.), което известният български общественик М.Маджаров нарече „безкористен учител, който за по-малко от две години подготви целия административен, съдебен и финансов персонал” на страната. По време на Парижката мирна конференция през 1946 г. София отново имаше последователен защитник в лицето на Москва.  Разбира се, в двустранните отношения съществуваха не само „възходи”, но и „спадове”. Ние обаче всеки път успешно преодолявахме временните трудности и се връщахме на пътя на взаимно уважителен диалог. Нямаше как да не бъде така – в края на краищата чувствата на симпатия, които свързваха руснаците и българите, неизменно бяха по-силни от каквито и да било краткосрочни политически сметки.  На тази година се пада една значима дата – 140-годишнина от установяването на дипломатическите ни отношения. Министерствата на външните работи на Русия и на България са подготвили богата със събития програма. Убеден съм, че нейното последователно реализиране ще допринесе за по-нататъшното укрепване на доверието и взаимното разбиране между нашите граждани.    - Забелязвам с удовлетворение, че, независимо от усложняващата се ситуация в Европа, руско-българските отношения се развиват достатъчно динамично. В последно време се активизира политическият диалог, най-вече на високо равнище. През месец май 2018 г. президентът Р.Радев и министър-председателят Б.Борисов бяха на работни посещения в Русия. През месец октомври миналата година в рамките на срещата на върха Азия-Европа, проведена в Брюксел, се състоя среща на ниво министър-председатели. През месец март тази година Председателят на правителството на Руската Федерация Д.А. Медведев беше на официално посещение в България.  Ние очакваме, че положителната динамика на политическите контакти ще засили практическото сътрудничество, най-вече в областта на енергетиката и търговско-икономическата сфера, още повече, че тук потенциалът е значителен.   Широки възможности за полагане на съвместни усилия предоставя проектът за газопровода „Турски поток”. Неговото продължаване на територията на България ще укрепи енергийната сигурност на вашата страна. Предвид на печалния опит с „Южен поток” е необходимо да се постигнат твърди гаранции от страна на Европейската комисия, че съществуващите планове няма да бъдат провалени, от произволно решение на Брюксел.  Добри перспективи за задълбочаване на сътрудничеството са свързани с решението на София да възобнови строителството на АЕЦ „Белене”. Русия разполага с всички необходими технологии и с дългогодишен опит за успешен рестарт на проекта. На този етап държавната корпорация „Росатом” обмисля възможни форми за участие в изграждането на атомната електроцентрала. Между другото ще отбележа, че в периода 2017-2018 година „Росатом” вече осигури възможност за удължаване с 30 години на срока за експлоатация на 5-ти и 6-ти енергийни блокове на единствено действащата в страната АЕЦ „Козлодуй”.  За съжаление, двустранният стокооборот – след отбелязания ръст от 24% през 2017 г. – през миналата година се увеличи само с 0,6%. Перспективите за неговото нарастване и диверсификация се обсъждат детайлно в рамките на Междуправителствената комисия за икономическо и научно-техническо сътрудничество. На сегашния етап е постигнат ритмичен характер на нейната дейност: на 25 октомври 2018 г. в Москва беше проведено ХVI-то заседание на Междуправителствената комисия, следващото е планирано за месец септември тази година в България. Уверени сме, че активното сътрудничество между руските и българските експерти ще допринесе за същественото укрепване на търговско-икономическите връзки.   През миналата година българските курорти бяха посетени от над половин милион наши сънародници. Във фокуса на вниманието на проведения в София на 5 март 2018 г. Руско-български бизнес форум в областта на туризма беше създаването на предпоставки за по-нататъшното разширяване на туристическия обмен.   През тази година в повече от 30 града на България протече акцията „Безсмъртният полк”. Използвам случая, за да изразя искрена признателност към българските приятели за тяхното съдействие в опазването на историческата памет.    - В настоящото състояние на отношенията в света регионалното сътрудничество – до голяма степен поради деполитизирания си характер – допринася значително за постигане на положителен дневен ред между държавите, за укрепване на доверието и разбирателството между народите.   Черноморският регион е видимо потвърждение за това. Още през 1992 година Русия и Турция станаха инициатори за създаването на платформа за международно сътрудничество по широк спектър въпроси на Черноморието. Към тях се присъедини и България. Тези усилия доведоха до формирането на многопрофилен механизъм – Организацията за Черноморско икономическо сътрудничество (ЧИС).   Същевременно, както сочи практиката, за успешната дейност на регионалните формати е необходимо да се спазват редица условия. Става дума, например, за откритост, приобщаване, стремеж към хармонизиране и взаимна свързаност.   За повишаване на практическите ползи от регионалното сътрудничество е призвана да съдейства концепцията „интеграция на интеграциите”. Към това е насочена провъзгласената от президента В.В.Путин инициатива за формиране на Голямо Евразийско пространство, предполагащо сближаване на различни интеграционни процеси, развиващи се както в Европа, така и в Азия. Убеден съм, че задълбочаването на сътрудничеството в рамките на ЧИС би дало свой принос за реализирането на това мащабно начинание, а в крайна сметка, за обезпечаване на хармонично и устойчиво развитие в цялото евразийско пространство.    - Днес Черноморският регион особено се нуждае от намаляване на напрежението. Тази задача може да бъде решена единствено с колективни действия, отказвайки се от „игри с нулев резултат”, от стереотипи и шаблони, натрапвани от извънрегионални играчи.   Важен обединяващ фактор би могла да бъде икономиката. Установяването на взаимноизгодно практическо сътрудничество, укрепването на съвместната свързаност в информационно-комуникационната, транспортната, търговската, културната, туристическата и в други области, развитието на контактите между хората – всичко това има за цел да съдейства за цялостното подобряване на ситуацията в Черноморието. Убеден съм, че България, включително в рамките на своето председателство на ЧИС, би могла да внесе своята лепта в тази дейност.    - Ние положително оценяваме българския подход в реализирането на председателските функции, насочен към балансиране на интересите на всички страни членки, насърчаване на неконфронтационен дневен ред и намиране на компромиси. Надяваме се, че това ще допринесе за постигането на значими резултати в течение на предстоящия на 28 юни т.г. в София Съвет на министрите на външните работи на страните от ЧИС.   Готови сме плътно да сътрудничим с българските партньори по декларираните приоритети, включително по въпросите на транспорта, културата, околната среда. Ние разчитаме, че ще успеем да постигнем напредък в приемането на основополагащите руско-турски документи за улесняване на търговията и внедряване на технологията „на едно гише”, да преодолеем неоснователните политизирани възражения от група страни по отношение на подписването на меморандум за взаимно разбирателство между ЧИС и ЕАИС.  Съществуват добри възможности за съвместно полагане на усилия в стартирането на проектите за техническо съдействие в туристическата и в културната сфера. Готови сме да ги финансираме, заедно с българските колеги, включително с привличането на средства от внесената от Русия през 2016 г. в ЧИС и в Черноморската банка за търговия и развитие доброволна вноска в размер на един милион долара. Разбира се, винаги сме отворени за насрещни предложения.    - Черноморието обединява различни държави, които същевременно са тясно свързани, взаимно преплетени – исторически и икономически. Тук се кръстосват стари и се създават нови търговски пътища, транспортни и енергийни коридори. Регионът има всички шансове да се превърне в един от източниците за растеж на световната икономика, в опорна точка в логистичните вериги в евразийското пространство. В този план е налице значителен потенциал за икономическо сътрудничество. Най-важното е той да бъде реализиран правилно.  Трудно е да се надцени ролята на ЧИС по отношение на тези усилия. Мандатът на Организацията има комплексен обхват – от въпросите на макроикономическо равнище до отделни отраслови направления, включително областите на културата и здравеопазването, реагиране в извънредни ситуации и борбата с организираната престъпност. Около ЧИС е формиран цял спектър от структури, които поддържат дейността на Организацията: банка, парламентарна асамблея, бизнес съвет. Укрепват връзките ѝ с предприемаческата общност.  В последните години – благодарение на руския принос – беше разработен необходимия практически инструментариум и стартираха приложни проекти, предназначени за превръщането в реални дела на междудържавните договорености по линията на ЧИС. Надявам се, че нашият пример ще последват и други страни, което ще разшири финансовата база на Организацията.  - Отношенията между Русия и Европейския съюз преминават през трудни времена. Същевременно Брюксел свързва перспективите за тяхното нормализиране с реализация на “Комплекса от мерки за изпълнението на Минските споразумения”. Подобен изкуствен претекст е озадачаващ. Известно е, че изпълнението на този международен документ, утвърден, между другото, с Резолюция 2202 на Съвета за сигурност на ООН, се саботира енергично от Киев.  За съжаление, днес благополучието и стабилността на общоевропейския дом зависят от неголяма, но крайно агресивна група русофоби, намиращи се вътре в ЕС, чиито действия всъщност се ръководят от Вашингтон. Не спира антируската пропагандна кампания и опитите Русия да бъде демонизирана, да бъде представена като основна заплаха за сигурността на Европа. Редовно се удължават едностранните санкции, заради които европейският бизнес продължава да понася много милиардни загуби.  Заедно с това, съществуват и положителни неща. Втора поредна година се увеличава стокооборота. Според резултатите от 2018 г. той е нараснал с 19,3% достигайки сумата 294,2 млрд. долара. Наблюдава се известно съживяване и на политическия диалог. Продължава сътрудничеството по редица отраслови въпроси. Развиват се контактите в научно-технологичната и в културната сфера. Всичко това потвърждава, че няма обективни причини за по-нататъшното влошаване на отношенията. Русия и ЕС са близки съседи. Обединяват ни много неща в икономически, в исторически, в културно-цивилизационен план.  Що се отнася до санкциите, първа стъпка за тяхната отмяна трябва да направи този, който инициира санкционната спирала – т.е. Европейският съюз. Тогава Русия ще може да отмени своите контрамерки. Така че, топката е в полето на колегите от ЕС.   Надяваме се, че здравият разум в крайна сметка ще надделее и отношенията между Русия и ЕС ще се върнат към нормално състояние, ще се отличават с уважение и с взаимно зачитане на интересите. Освен това, като цяло, задачите, стоящи и пред Русия и пред ЕС, са наистина общи – от осигуряването на устойчив икономически ръст до ефективното решаване на многобройните предизвикателства пред сигурността. Убеден съм, че това може да стане единствено чрез обединяване на потенциалите на двете страни.  Днес отношенията между Русия и Северноатлантическия алианс навлязоха във фаза на продължителна криза. В НАТО се оказаха неготови за съвместна работа по формирането на архитектура на равна и неделима сигурност в евроатлантическото пространство. Вместо това беше взет курс към възпиране на нашата страна, към придвижване на разделителните линии на изток. Непрестанното разширяване на Алианса, нарастването на потенциала му в близост до руските граници, разполагането на американската противоракетна отбрана – всичко това доведе до сериозна криза на доверието и ескалиране на военно-политическото напрежение в евроатлантическото пространство.  В същото време, възможностите руско-натовския диалог да бъде върнат в конструктивно русло съвсем не са изчерпани. За да стане това партньорите трябва стриктно да изпълняват поетите от тях по време на срещите на върха на ОССЕ и Русия-НАТО ангажименти да не укрепват своята сигурност за сметка на другите. От наша страна, ние винаги сме открити за съвместна дейност за противодействие на международния тероризъм, трафика на наркотици, кибер престъпността, както и на всички реални, а не измислени заплахи.  -   - Вече нееднократно ми се налагаше да отговарям на подобни въпроси. За да бъде възстановено доверието в световните дела е необходим отказ от порочните методи на натиск и шантаж, необходимо е да започне изграждането на междудържавния диалог на основата на залегналите в Устава на ООН фундаментални принципи. Принципи като суверенното равенство на държавите, ненамесата във вътрешните им работи, мирното решаване на споровете, неупотребата на сила или заплахата със сила.   Трябва да се опираме на общопризнатите норми на международното право, а не на някакъв собствен „ред, основан на правила”, които западните партньори променят всеки път съобразно политическата конюнктура. На дневен ред е възстановяването на културата в дипломацията, която, изглежда, до голяма степен са изгубили във Вашингтон и в редица други западни столици.   Единствено по този начин може да бъде увеличена предвидимостта и укрепено взаимното разбирателство между страните.      ", "date": "2019.05.30", "title": "Сергей Лавров: Очакваме твърди гаранции от ЕК за „Турски поток” през България"}
{"url": "http://epicenter.bg/article/-Knyaz-Igor--v-afisha-na-Opera-v-Letniya-teatar---Varna-2019/184448/6/0", "text": "На 30 и 31 май 2019 от 19 часа, на сцената на Варненската опера,  ще се играят двата предпремиерни спектакъла на операта „Княз Игор“ от Александър Бородин. Спектакълът е включен в десетото издание на Опера в Летния театър и на ММФ \"Варненско лято\". Премиерата ще е на 2 юли.   Ето какво споделя диригентът Кръстин Настев за работата си по спектакъла:     - Както каза и Маестро Иванов, за всеки диригент „Княз Игор“ е предизвикателство. Познавах отчасти заглавието, но не се бях занимавал с цялостен анализ. Сега виждам, че това е наистина шедьовър. Отскоро съм във Варненската опера и за мен е истинска привилегия да бъда асистент на такъв опитен диригент като Маестро Иванов. Следя отблизо как се прави, как се подрежда целият репетиционен процес по класически образец със задължителните 6 седмици преди да излезе премиерата.   Това тук си е истински лукс, защото в много театри напоследък най-голямата липса не е на финанси, а на време. Нещата се правят все по-бързо и от това обикновено страда качеството. В този смисъл при нас всичко върви по утвърдената класическа схема, която дава възможност пиесата да улегне, всеки да научи добре партията си и да се почувства по-близо до образа, който изпълнява. Същото се отнася и за нас, диригентите.     - Ако вникнем в психологическите връзки между героите, ще установим, че няма голяма разлика между епохата, когато е писана творбата и днес. В съвременния свят ще открием същите взаимоотношения, както между персонажите – сложните връзки между сестра и брат (Ярославна –Галицки), изпитанията на любовта (Ярославна – Княз Игор), съперничеството между противници (Княз Игор – Кончак). Победителят Кончак приема победения Княз Игор не като пленник, а като свой гост и си заслужава да поразсъждаваме над това сякаш днес позабравено уважение, което дължим на достойния противник.     - Ще цитирам тук диригента Емил Чакъров, който казва, че на музиканта не е необходимо да му се обяснява как се издигат облаците или как шуми рекичката. Той иска да знае кога, къде, защо и как да изсвири този или онзи пасаж. В този смисъл нашите оркестранти са мултифункционални, за тях е от значение добре да изпълнят това, което в момента им е подадено. Дали ще бъде опера, симфония или мюзикъл, не е съществено. Същественото е, че всяка работа, всяка репетиция усъвършенства майсторството, надгражда и изгражда музиканта като творец. Това е и професионалният подход във всеки театър, който работи по немски стил на 3 писти - опера, мюзикъл и драматичен театър. Варненският театър е точeн образец на немския Dreispartentheater и на мен ми е приятно да съм част от неговия творчески екип.   \"КНЯЗ ИГОР\" от Александър Бородин   Диригент Кръстин Настев Постановка и сценография Кузман Костюмография Лора Маринова Хореография Светлана Тоншева Диригент на хора Цветан Крумов Асистент-режисьор Сребрина Соколова. В ролите: КНЯЗ ИГОР - Свилен Николов, Иво Йорданов; ЯРОСЛАВНА - Димитринка Райчева, Линка Стоянова; ВЛАДИМИР - Валерий Георгиев, Арсений Арсов, Георги Султанов; КНЯЗ ГАЛИЦКИ - Пламен Димитров, Гео Чобанов; КОНЧАК - Евгений Станимиров, Гео Чобанов, Петър Петров; КОНЧАКОВНА - Даниела Дякова, Михаела Берова; ОВЛУР - Пламен Долапчиев, Христо Ганевски; ЕРОШКА - Владислав Владимиров, Димитър Илиев; СКУЛА - Людмил Петров, Петър Петров; НЯНЯ - Бойка Василева, Силвия Ангелова; ПОЛОВЕЦКА ДЕВОЙКА - Илина Михайлова, Лиляна Кондова. Предпремиера 30, 31 май 2019, 19.00, Основна сцена Премиера 2 юли 2019, 21.00, Опера в Летния театър, ММФ \"Варненско лято\" БИЛЕТИ: Online в Еventim.bg чрез услугата Print@Home: http://www.eventim.bg/bg/bileti/tmpc-varna-21/promo.html… Каса ТМПЦ, пл. „Независимост“ 1, пон-пет 9.00-20.00, почивка 13.30-14.30; съб 10.00-19.00, почивка 13.30-14.30; нед 11.00-16.00, без прекъсване; тел. 052 665 022; Заявки: тел. 052 665 051, 052 665 020, www.tmpcvarna.com Каса ФКЦ - всеки ден 10.00-21.00, почивка 14.00-14.30, 16.30-17.30, тел. 052 685 214", "date": "2019.05.30", "title": "„Княз Игор“ в афиша на Опера в Летния театър – Варна 2019"}
{"url": "http://epicenter.bg/article/Korabche-se-preobarna-v-r--Dunav--7-sa-zaginali-i-19-sa-v-neizvestnost/184438/7/0", "text": "Най-малко седем души са загинали и близо 20 са в неизвестност, след като вчера малък кораб, превозващ южнокорейски туристи, се преобърна в р. Дунав в Будапеща. Това съобщиха полицията и службата за спешна помощ, цитирани от Ройтерс.  Според някои информации корабчето се е сблъскало с друг туристически плавателен съд край сградата на унгарския парламент, след което се е преобърнало в придошлата река в момент, когато унгарската столица е била обхваната от буря с проливни дъждове.  Външното министерство на Южна Корея каза, че на борда е имало 33 южнокорейски туристи и двама унгарци екипаж. По негови данни седем души са загинали, седем са спасени и 19 са в неизвестност.  Говорител на унгарската служба за спешна помощ каза в ефира на държавната телевизия, че 14 души са извадени от водата. Седем са мъртви, а останалите са с хипотермия, но в стабилно състояние.  Провежда се голяма спасителна операция с участието на лодки, водолази и радари по протежение на няколко километра надолу по течението на реката от мястото на инцидента.  Но тъй като изминаха вече часове от корабокрушението, станало малко след 21 часа местно време, е все по-слабо вероятно да бъдат намерени още оцелели, казаха пред държавните медии ръководители на спасителната операция.  На телевизионни кадри се вижда, че сектор около брега на реката от страната на Пеща е отцепен от полицията.  Придошлите води на Дунава затрудняват изключително много спасителната операция, заяви водолаз пред държавната телевизия. Температурата на водата е 10-12 градуса.  Името на плавателния съд е \"Русалка\" - 27-метров кораб за речни круизи с две палуби и капацитет от 60 души, съобщи компанията собственик \"Панорама дек\".  \"Мобилизираме всички ресурси на разположение, за да опазим човешките животи\", каза компанията. Тя добави, че \"Русалка\" е в нейния флот от 2003 г. и че корабът е бил подлаган редовно на техническа поддръжка. ", "date": "2019.05.30", "title": "Корабче се преобърна в р. Дунав, 7 са загинали и 19 са в неизвестност"}
{"url": "http://epicenter.bg/article/Grisho-nadvi-Chilich-s-tsitat-ot-Ruzvelt-na-maratonkite-si-/184466/8/18", "text": "Григор Димитров спечели най-голямата си победа от началото на годината. На \"Ролан Гарос\" в Париж, българинът превъзмогна себе си и болката за да спечели пет сетова драма срещу Марин Чилич, а реч на Рузвелт се оказа изворът на вдъхновение за 28-годишния тенисист.   По време на мача с хърватина впечатление направи любопитен надпис на маратонките на Димитров – „The Man in The Arena” ( “Мъжът на арената”).   “Дни преди началото на турнира вечерях с приятели. Един от тях ми каза за реч на Рузвелт, произнесена точно в Париж за “мъжа на арената”. Прибрах се и още същата вечер четох до късно. Много ме впечатлиха тези думи. Тогава си казах, че на този \"Ролан Гарос\" ще следвам единствено тях. Чета ги всеки ден и ми става много хубаво. Дават ми готино спокойствие, а и очевидно се отразяват и на корта”.   През 1910 г. Теодор Рузвелт, 26-ият президент на САЩ (1901 -1909г), произнася емоционална реч в Сорбоната в Париж за “мъжа на арената”, която гласи:    “Най-лесно е да съдиш отвън, без да знаеш какво му е на човек отвътре. Да се смееш и критикуваш когато силен мъж падне на земята”, каза още Димитров, който след победата над Чилич остана дълго време на кортовете, за да се снима с почитатели и да раздава автографи. За подкрепата на феновете тенисистът е категоричен: “Без тях ние, спортистите, сме нищо. Ако те са стояли на корта да ме гледат четири часа и половина, защо аз да не мога да остана за тях 15 мин!? За мен най-хубавото нещо е, когато видя децата. Винаги ми носят усмивка. Знаеш, че каквото си мислят и ти казват – това е! Тяхното отношение ме вдъхновява най-много. Ако и аз мога да ги вдъхновявам за тенис, ще бъда много щастлив!”, сподели още българският тенисист пред NOVA.", "date": "2019.05.30", "title": "Цитат от Рузвелт вдъхновил победата на Гришо снощи (Снимки)"}
{"url": "http://epicenter.bg/article/Gadzheto-na-Hristiyana-Loizu-sas-skandalna-debyutna-pesen/184443/10/0", "text": "„Гранатомета“ е заглавието на дебютната песен на Борислав Борисов-  . Репортерът, който доби огромна он лайн популярност заради скандалните си интервюта с плеймейтки и секс бомби, сега прави удар и на музикалното поприще.   Проектът му е с участието на певеца  , а в текста личи явна провокация към всички онези момичета, които искат да са известни само за да са известни и сърцето им тупти според лайковете в социалните мрежи.   Въпреки откритата иронична битка, която Боби води с техните разбирания и естетика, не една и две, а цели пет плеймейтки приемат да са част от музикалния му проект. В „ “ за място пред камерата си съперничат: сегашната носителка на короната Мис Плеймейт,  ; новотитулуваната писателка Деси Димитрова ( ), най-актуалната плеймейтка за 2018- та година и корица на Playboy,  ; апетитната секс бомба   и пищното плеймейт момиче  . Ситуацията допълнително нажежават и красавиците от    Естествено, подобна изгаряща компания може да е повод за ревност от страна на приятелката на Боби, очарователната победителка в X Factor  Християна Лоизу. Двамата са заедно от половин година, а съвсем наскоро доказаха любовта си и с романтично пътешествие до Париж. На намеците за изневяра Боби мигновено реагира: „   Хриси го подкрепя и в музикалното му амплоа, макар „Гранатомета“ да е тотално различна по стил, от хитовете, които тя изпълнява. Факт е, че песента е свежа закачка в началото на лятото и сигурна заявка за танцувален, клубен хит!", "date": "2019.05.30", "title": "Гаджето на Християна Лоизу със скандална дебютна песен"}
{"url": "http://epicenter.bg/article/Zlatolist---tam--kadeto-se-sbadvat-zhelaniyata/184447/10/0", "text": "        Златолист се намира в подножието на Пирин, на две крачки от Мелник. И няма значение по кое време ще дойдете тук, защото гледките винаги са едни и същи – пясъчни пътища и много синьо небе. Разбира се, дъждпада рядко, снегът изобщо не се задържа, а пясъчните пирамиди са все така жълти и голи през цялата година. Може би само през есента листата на дърветата стават златни, но не разчитайте много на това - зад името на селото не се крие поетична история.   Старото име е Долна Сушица – точно и ясно, защото малко по-нагоре от Мелник се намира и Горна Сушица. Но името е сменено със Златолист заради тютюна, който започва да се отглежда по тези места. И така – дотук нямаме никаква поетична история. Но поетичното предстои.   В Златолист от двете страни на пясъчния път ще ви посрещнат редица къщи - стари и тук-там стегнати. Това е Златолист. Някога селото е създадено точно така – като един чифлик, който се е разраснал. Днес Златолист съществува пак така – като една църква, без която селото съвсем ще изчезне.     Църквата „Свети Георги“ се намира в края на пътя. Отвън изглежда нова и спретната. От вътре е различна – полутъмна и празнична, а лицата на светците са поопушени от дима на свещите. Ако искате стенописи, които не приличат на никои други – тук сте на правилното място. Свети Христофор с кучешка глава, черен дявол, който язди кон и стреля с арбалет, грешница с разголени гърди, реалистични фигури на светци и пророци, нарисувани не съвсем по канона. И много цветове.   Първото изписване на храма е през 1876 г. Дори днес всяко ъгълче е запълнено със стенописи, но това, което веднага задържа вниманието, е светлината. Църквата „Свети Георги“ е вкопана в земята, но отвътре е огряна от светлина – от лъчите, които се спукат от купола, от запалените свещи и полилея. В нея има от онзи уют, който се усеща в поддържаните селски църкви, за които се грижи някой непрекъснато. Все едно женска ръка е подредила всичко. Има цветя, поставени пред иконостаса, иконите са окичени със зелени клонки, винаги има свещи, които горят.     От много години я няма жената, която се грижи за църквата, но хората казват, че нейното присъствие все още се усеща. Повече от петдесет години село Златолист е поклонническо място - тук прекарва по-голяма част от живота си Преподобна Стойна, а в спомените на местните хора тя е с ранг на светица. Наричат я пророчица, разказват как е помагала на всеки, не деляла хората на добри и лоши, сравняват я с Ванга. Съдбите на двете жени наистина си приличат – Преподобна Стойна е родена в  село Хазнатар, Серско, а когато става на седем години, се разболява от едра шарка и ослепява. Малко по-късно се проявява дарбата й. Според легендата пред нея се явява Свети Георги, който й показва къде да намери скрити в земята икона и кандило. Преподобна Стойна и близките й откриват свещените предмети и построяват параклис на Свети Георги, а момичето се премества да живее там.   През 1913 г. семейството й се изселва в България, а по пътя Преподобна Стойна решава, че иска да я оставят в Долна Сушица, където е църквата „Свети Георги“. Така слабичкото русокосо момиче, за което днес се разказват легенди, остава в селото. Първо местните хора се грижат за него, след това то започва да се грижи за всички. Лекувала главоболие на възрастните, давала утеха, грижела се за малките деца, поддържала църквата и успявала да измоли здраве на всички.     Може и сега да се заговорите с хората, които влизат в двора на църквата. Всеки от тях знае по някоя история за Преподобна Стойна. Всеки е чувал от някой друг за чудесата. Всеки може да даде доказателства. А можете и сами да ги потърсите - на втория етаж до църквата е стаичката, където е живяла пророчицата. Казват, че всичко е запазено във вида, в който е оставено преди години - стая, която побира само дървено легло, маса и прозорче. Стая, в която днес се влиза бос.   Върху дървеното легло са оставени купища детски играчки. На стените висят портрети на Преподобна Стойна, многобройни икони и стотици снимки, които са пъхнати във всяка пролука между дъските. Снимки на бебета, млади жени, мъже на средна възраст, деца, старци. Хора, за които някой се е опитал да измоли помощ или чудо от Преподобна Стойна.     На масата в стаята седи и отворената книга на молбите и желанията. Пишеш и без да искаш четеш, написаното преди тебе. Но всички молби си приличат - любов, здраве, пак любов, пак здраве - това са желанията на хората. Дори само да хвърлиш поглед между страниците на тази книга, имаш усещането, че надникваш неканен в света на най-съкровеното. А то се оказва едно и също за всички.     Казват, че понякога поклонниците остават да пренощуват в тази стаичка сред стотиците снимки. Други се люлеят за здраве на въжените люлки, окачени на клоните на огромния чинар. На табелка е отбелязано, че дървото е на почти 13 века – клоните му са дебели и приличат на люспесто чудовище. В кората на дървото са забити също стотици бели листчета с желания, сигурно също с молба за здраве и любов. И сигурно тези молби някой ги чува, защото по пясъчните пътища Златолист има непрекъснат трафик.   Възрастни жени и деца, които изминават пеша разстоянието от съседното село Катуница до Златолист и автомобили, дори автобуси, които оставят след себе си облаци жълта прах.     Но не се ядосвайте на пясъчния път – просто внимавайте да не затънете в меките пясъци и не питайте защо никой не се е погрижил да има по-нормална настилка. Това, което сега виждате като път, през пролетта е пясъчното корито на реката. Но при този климат, реката тече само за ден-два и после пътят отново става път. Нали помните – Долна Сушица, сега Златолист, където поклонниците търсят и намират надежда.", "date": "2019.05.30", "title": "Златолист - там, където се сбъдват желанията"}
{"url": "http://epicenter.bg/article/Zdraveto-na-Asandzh-ryazko-se-e-vloshilo/184454/10/99", "text": "Преместиха Джулиан Асандж, основателя на скандалния сайт „Уикилийкс“, в болничното крило на Белмарш – британският затвор, в който той излежава 50-седмичната си присъда за нарушаване на условията по гаранцията му, съобщава „Спутник нюз“, цитиран от Нова.тв Новината за влошеното здраве на австралиеца дойде само ден преди официално изслушване за екстрадицията му в САЩ, където ще се изправи пред обвинения в конспирация и изтичане на секретна информация. От „Уикилийкс“ публикуваха изявление, в което посочват, че здравето на Асандж рязко се е влошило след влизането му в затвора. ", "date": "2019.05.30", "title": "Здравето на Асандж рязко се е влошило"}
{"url": "http://epicenter.bg/article/BSP-se-vrashta-v-parlamenta-sas-zakanoproekti--svarzani-s-borbata-s-koruptsiyata/184436/2/0", "text": "Днес БСП се връща в пленарна зала след повече от три месеца отсъствие и депутатите на левицата ще участват в днешното заседание на парламента.  БСП напуснаха Народното събрание на 17 февруари заради приетите промени в Изборния кодекс, с които не бяха съгласни.  Вчера Драгомир Стойнев съобщи: \"Взе се решение от днес народните представители да влязат в парламентарните комисии, да се включат в работата на българския парламент и от утре в пленарна зала парламентарната група на БСП да участва в заседанието на българския парламент\", каза той.  Той обяви още, че на заседанието на парламентарната група са обсъдили законопроекти, свързани със здравеопазването, социалната политика, а основният приоритет ще бъде борбата с корупцията.", "date": "2019.05.30", "title": "БСП се връща в парламента със законопроекти, свързани с борбата с корупцията"}
{"url": "http://epicenter.bg/article/Prof--Mihail-Konstantinov-za-realnata-izbiratelna-aktivnost-na-izborite/184441/2/0", "text": "Изборите минаха отлично. Искам да поздравя всички колеги от \"Информационно обслужване\", които си свършиха перфектно работата.  Това каза пред камерата на БТВ директорът на \"Информационнно обслужване\" проф. Михаил Константинов.   \"Избирателната активност е 36%, защото в страната няма 6 200 000 избиратели. Те са 5 800 000 и това прави реалната избирателна активност 36%. За пръв път на избори в България гласовете от чужбина имат своята реална тежест и благодарение на тях \"Демократична България\" имат евродепутат. Най-евтиният мандат излиза на ВМРО - 70 000 гласа. Най-скъпият е за \"Демократична България\" - 120 000 гласа. На ГЕРБ един мандат им излиза 100 000 гласа. На тези избори преференциите, за които говорихме толкова много, донесоха само едно разместване на мандат - при ВМРО. Да, при БСП Сергей Станишев отива втори, но това няма никакво значение, защото той така или иначе влизаше в ЕП. В нито една друга партия няма разместване заради преференциите\", разкри проф. Константинов.  ", "date": "2019.05.30", "title": "Проф. Михаил Константинов: Демократична България има евродепутат заради гласовете от чужбина"}
{"url": "http://epicenter.bg/article/Yordan-Tsonev-za-otkaza-na-Peevski-da-otide-v-Evroparlamenta--Berluskoni-se-kandidatira-taka-7-pati-/184442/2/0", "text": "„Когато ние казваме, че нашите избиратели много обичат Делян и гласуват за него, ние не спекулираме с това, макар че четем в пресата иронични коментари”. Това заяви в студиото на „Здравей, България” зам.-председателят на ПГ на ДПС Йордан Цонев.  „Сърница, където беше едно от мероприятията, на които Пеевски се появи лично, е общината гласувала най-много за ДПС в цяла България. Гласовете за ДПС са 91%”, посочи още той. По думите му ДПС не разочарова тези хора. „Това е практика в цяла Европа. Най-успешният политик в Италия - Берлускони се е кандидатирал 7-8 пъти и едва сега влиза”, обясни Цонев във връзка с решението на партията Пеевски да остане в България, а не да замине за Европарламента. Според Цонев решението е било общо на всички. „Според нас ситуацията в страната и изборния резулатат предполагат Пеевски да остане в страната”, каза още той. „Пеевски рядко се появява медийно, но иначе ходи при избирателите и върши работа”, коментира Йордан Цонев. Относно това кой има повече влияние в ДПС – Делян Пеевски или Ахмед Доган, Цонев отговори: „Естествено, че Ахмед Доган. Той е икона в ДПС. Поздрави ни за резултата”, каза още той. \"Имахме цели, които искахме да постигнем и успяхме. Всички в партията ни оценяват работата на г-н Доган\", посочи още той.  \"Преференциалният вот е инструмент, който не е много чист. Преференцията не е онова, за което я представят. Нашите гласоподаватели не използваха масово преференциите, тъй като и ние ги агитирахме да не го правят\", разкри Цонев.  \"Резултатът от тези избори показва, че формулата на властта не действа в България. Хората искат политика, която ще върне децата им в България. Децата на страната ги няма - те са на гурбет\", коментира зам.-председателят на ПГ на ДПС. \"Искаме да направим програма, която да издърпа сектори от по-успешни такива. Например ИТ секторът може да помогне на други по-недоразвити сектори. Искаме да се направи програма с приоритети\", завърши Йордан Цонев. ", "date": "2019.05.30", "title": "Йордан Цонев: Ахмед Доган ни поздрави за резултата от евровота. Той е икона за ДПС!"}
{"url": "http://epicenter.bg/article/Andrey-Slabakov--/184446/2/0", "text": "\"Аз ще замина за Брюксел, Шинова си има анжажименти, ще пътуваме. Вероятно ще се занимавам с култура, и другото, с което искам да се занимавам, е земеделие. Квотите сега са чудовищно разпределени. Примерно сега с пчеларите, субсидията на пчелар е 4 лева на година за кошер. Това е абсурд, а френските субсидии са 50 евро, искам да се изравнят.\"  Това каза за бъдещата си работа в европарламента в студиото на \"Здравей, България\" по Нова тв евродепутатът от ВМРО-БНД Андрей Слабаков.  Той благодари на избирателите, че са гласували за него и обеща да не ги излъже. Режисьорът смята, че вотът за него не е бил протестен срещу някой друг.  Запитан как ще се чувства в толкова различна среда в Европарламента, Слабаков обясни, че е достатъчно образован и ще се справи с термините и правилата в ЕП.  По отношение на културата, той обясни, че иска да представи България, като това се регламентира. Според него страната ни може да бъде представена в аспекта на общото културно наследство. Режисьорът обясни, че може да има седмици на културата на всички европейски страни в България, както и на България в другите държави. Какво знаем за Латвия, някой гледал ли е в последно време латвийски филм, риторично попита той, за да обясни идеята си. Що се отнася до участието на ВМРО във властта Слабаков каза, че има още какво да се желае и трябва да се работи още по-целенасочено.  \"Законът, който е внесен от Красимир Каракачанов за ромите, ще направи така, че \"циганин\" няма повече да бъде мръсна дума, но много от политиците искат те да останат необразовани, за да бъдат лесни за купуване гласовете им на избори\", обясни режисьорът.  \"Говоря идеално италиански и със Салвини със сигурност ще си стиснем ръцете\", обясни Слабаков, запитан на какъв език ще общува в ЕП. Пред БТВ Андрей Слабаков обяви, че е готов за Европейския парламент и, че ще работи за създаване на българско лоби.  \"Хората, които смятат, че ще излагам България, значи не са излизали извън Драгоман. Аз съм живял дълго време в Западна Европа. Когато хората ходят на работа се обличат нормално, те не отиват на парад. Аз си нося дънки\", коментира той пред БТВ.  Слабаков увери, че не знае каква заплата получава един евродепутат.  \"Чух някакви цифри за 20 000 евро, което е абсурдно. Вероятно заплатата е по-голяма, защото живееш в Брюксел, а там цените са високи\", коментира бъдещият евродепутат.  На хората, които го критикуват, че не знае езици, Слабаков отговори така: \"Аз говоря добре италиански. Не говоря английски, но българският е официален език, така че ще говоря български\".  Цигари щял да пали само на определените за това места.  ", "date": "2019.05.30", "title": "Андрей Слабаков: Готов съм за Европарламента! Ще стисна ръката на Салвини, говоря италиански!"}
{"url": "http://epicenter.bg/article/k/184449/2/0", "text": "Днес ще се развива купеста и купесто-дъждовна облачност. На много места ще има краткотрайни валежи от дъжд, придружени с гръмотевици и временно усилване на вятъра. Ще има условия за градушкa. Ще духа слаб до умерен вятър от запад-северозапад. Максималните температури ще са между 25° и 30°. Атмосферното налягане е по-високо от средното за месеца и ще остане без съществена промяна. По Черноморието ще преобладава слънчево време. В следобедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от юг-югоизток. Максимални температури на въздуха: 22-25°. Температура на морската вода е 16-20°. Вълнението на морето ще е около 2 бала.Над планините преди обяд облачността ще е разкъсана. След обяд ще се развие купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен югозападен вятър. Максималната температура на височина 1200 метра около 19°, на 2000 метра – около 11°. Източник: Канал 3", "date": "2019.05.30", "title": "Краткотрайни валежи от дъжд, максималните температури ще са между 25° и 30°"}
{"url": "http://epicenter.bg/article/Lyubomir-Kyuchukov--Klyuchoviyat-vapros-za-ES-e-dali-evroskeptitsite-ot-iztok-i-ot-zapad-shte-se-obedinyat/184450/2/0", "text": "Общата по-висока активност в европейските държави на изборите за ЕП е предизвикана и от чувството за застрашеност на устоите на евроинтеграцията и активността на националистическите сили. Това каза за сутрешния блок „Добро утро, България“ на Радио „Фокус“ Любомир Кючуков, директор на Института за икономика и международни отношения. Той уточни, че активността на избирателите е била различна в западните и източните държави на ЕС. Kючуков припомни, че евроинтеграцията се е случила по-бързо и по-лесно на институционално ниво, но не се е случила на обществено ниво в съзнанието на хората и това се възпроизвежда в политиките. „Популизмът и национализмът на изток и на запад е доста различен. Национализмът в Западна Европа е по-скоро ксенофобски и разделя обществата. Национализмът в Източна Европа е по-скоро одържавен и консолидира държавите. Това е нещо, което продължава през годините като на равнище обществено съзнание се задълбочава“, обясни Любомир Кючуков. Той допълни, че ключовият въпрос сега е дали евроскептиците от изток и от запад ще се обединят. Европейските избори прекъснаха двупартийното управление на ЕС, коментира още Кючуков. Провалът на двупартийното управление и спечелването на партиите от второ ниво са резултат от сериозните проблеми и кризи, които се натрупаха в Европа, обясни той, като уточни, че влиянието на десните политически формации показва, че те извеждат на преден план реални проблеми, които не получават не просто решение, но даже и отговор. Три са обществените дефицити, причина за тези дълбочинни проблеми – на сигурност, на справедливост и на доверие, отчете Любомир Кючуков. Според него резултатите от евроизборите рисуват твърде нееднозначна картина. До голяма степен предварителните прогнози като цифри се сбъднаха, обясни той, като подчерта ироничния факт, че най-голямата партия в ЕП е британската „Брекзит“. Според него това доста точно илюстрира състоянието на Съюза. Няколко са основните изводи, които ще влияят върху работата на ЕП, уточни Кючуков. \"Европейската народна партия /ЕНП/ и Партията на европейските социалисти /ПЕС/ управляват Европа в голяма коалиция непрекъснато от провеждането на първите избори за Европейски парламент, но те загубиха своето съвместно мнозинство. Това може да се формулира и като загуба на статуквото, защото именно тези две партии в много случаи бяха припознавани като негови носители. Втората важна особеност на евроизборите е, че спечели второто ниво партии – Зелени, либерали и крайнодесни. Независимо, че идейно те стоят на две различни страни на центъра, тенденцията е достатъчно еднозначна и еднопосочна – става дума за търсене на промяна\", коментира експертът. \"Радикалната алтернатива, крайнодесните националистически и популистки партии, не определят бъдещите решения. От друга страна, обаче, те могат да упражняват блокиращо мнозинство, в резултат на което, и това е третият елемент, изборите едновременно запазиха и промениха балансите в Европейския съюз\", поясни Любомир Кючуков. Според него е налице доста фрагментиран и политически сложен ЕП, където намирането на компромис ще бъде още по-трудно, отколкото досега както в съдържателната сфера при формирането на политики и приемане на решения, така и при формирането на ръководството на евроинституциите. Работата на бъдещия ЕП ще бъде много трудна, защото той е изключително разнороден и фрагментиран, добави Кючуков. ", "date": "2019.05.30", "title": "Любомир Кючуков: Ключовият въпрос за ЕС е дали евроскептиците от изток и от запад ще се обединят"}
{"url": "http://epicenter.bg/article/Uvelichavat-se-sluchaite-na-morbili-v-stranata/184451/2/0", "text": "792 са регистрираните случаи на морбили в страната от 12 февруари насам, съобщи пред БНР проф. Тодор Кантарджиев – директор на Националния център по заразни и паразитни болести. \"Днес ще бъде прекрачена психологическата бариера от 800 случая, което си е доста. 156 от случаите са в област Благоевград. Към вчерашния ден в София град и крайните квартали на столицата случаите са 272. Това огнище се оказва най-голямото в момента. 260 са случаите в Самоков и Ихтиман, като има тенденция за намаляване. Това, което плаши от вчерашните данни, са 76-77 случая в област Кюстендил, в региона на град Дупница. Някои от РЗИ-тата в страната взеха адекватни мерки“, посочи проф. Кантарджиев. Той подчерта, че мерки срещу епидемията се взимат преди да настъпи такава, а след това всичко е кризисен пиар. Специалистът заяви, че активно трябва да се търсят децата до 8-годишна възраст, които по някаква причина не са ваксинирани за морбили, рубеола и паротит, което според него досега не е правено. По думите му изследваните серуми в Националната референтна лаборатория на над 30 болни от морбили деца са показали, че децата нямат антитела срещу тези заболявания, въпреки че е написано, че имат поставена ваксина. \"Най-лошото за ваксините е ако пишеш, че си сложил ваксина, а не си ваксинирал – тогава нещата стават много трудни\". За да се преодолее проблемът с морбили, проф. Кантарджиев препоръчва: \"4 неща трябва да се спазват. Децата до 8-годишна възраст трябва да бъдат ваксинирани. Второ – всяко проветряване, чист въздух, стоене навън намаляват риска от заразяване. Трето – епидемично разпространение на морбили е най-опасно за хората, които са в имунен дефицит и децата, които по медицински показания не са ваксинирани. Четвърто – човек, върнал се от чужбина, първата седмица не трябва да се среща с всички племеничета и бебета, особено по-малките от 15 месеца и не са ваксинирани\". ", "date": "2019.05.30", "title": "Увеличават се случаите на морбили в страната"}
{"url": "http://epicenter.bg/article/Peevski-v-parlamenta--Shte-rabotim-za-svalyane-na-DDS-za-hlyaba--lekarstva-i-knigi-/184452/2/48", "text": "ДПС обмисля да внесе законопроект за сваляне на ДДС на хляба на 5%. Това обяви депутатът Делян Пеевски в кулоарите на НС. Сред другите идеи е свиване на ДДС за лекарствата и за книгите, както и безплатни детски градини,  Пеевски уточни, че ще търсят продкрепа и от всички останали партии за своите идеи, но не уточни с които ще започнат най-напред. На свой ред неговият колега Хамид Хамид вметна, че ще проведат среща със съюза на хлебопроизводителите.  Пеевски остави своите колеги да разкажат в подробности за техните идеи за законови поправки. Това обаче не задоволи интереса на медиите, които продължиха да го следват по кулоарите. В резултат той се обърна към журналистите: \"Оставете колегите да ви разкажат. Винаги ще ви разказвам, но недейте да оставяте колегите. Чуйте ги. Не е честно така. Това малко ли е за днес\". Пеевски увери, че има още законопроекти , по които работят и те също ще бъдат съобщени на медите.  \"Ще се случат хубави неща, но не оставяйте колегите\", каза Пеевски.  Колегата му Йордан Цонев от ДПС пък поясни, какво точно целят с тези предложения. Той поясни,че ДПС обмислят законодателен пакет, свързани с промени за ДДС за хляба, за лекарства, за книгите. Първо обаче ще имат срещи с хлебопроизводителите, зърнопроизводителите, както и фармацевтични бранш. Той увери, че предложенията им не са популистки и именно затова ги правят след изборите, а не преди това и тези идеи нямат нищо общо с местния вот наесен. Преди да се пристъпи към реалното внасяне на законовите предложения обаче от ДПС искат да са обсюлютно сигурни, че цените ще паднат.  \"Иначе може да се поличи обратният ефект и цените да се задъжрат, а да се увеличат печалбите\", каза той. По думите му обаче най-важното е, че ще обмислят безплатен пакет за детските градини, така че майките да се върнат на работа и да се реализират. Това според него е един от основните проблеми не само в София, но и в цялата страна.  Именно затова има идея ресурсът за саниране да бъде пренасочен към строителство на детски градини. Той уточни,че това е включено и като приоритет в тяхната програма, която те предлагат за обсъждане с другите партии. Следващият пакет, по който ще работят е за реално облекчаване на бизнеса и става дума за скъсяване на времето за една инвестиция.  Преди това той се пошегува с медийния интерес към Пеевски: \"Всяка сутрин ли ще е така. Мадона да беше дошла в българския парламент, нямаше да тичате толкова\".  ", "date": "2019.05.30", "title": "Пеевски в парламента: Ще работим за сваляне на ДДС за хляба, лекарства и книги "}
{"url": "http://epicenter.bg/article/Yordan-Tsonev--Privetstvam-reshenieto-na-BSP-da-se-varne-v-parlamenta-/184453/2/0", "text": "Приветствам решението на БСП да се върне в парламента. Това каза зам.-председателят на ПГ на ДПС Йордан Цонев пред журналисти в парламента, предаде Агенция \"Фокус\". \"Смятам, че едно такова отсъствие е винаги във вреда на този, който го прави. Вреда е за парламентаризма, но това е мое лично мнение\", коментира той. Попитан дали напускането на БСП е било грешка, Цонев заяви, че не може да дава такива оценки. БСП взеха правилното решение да се върнат в парламента, всеки има право да сбърка и след това да се поправи, коментира и народният представител от ПГ на ГЕРБ Тома Биков. По думите му по-добре е за работата на Народното събрание, че опозицията участва в пленарните заседания. Той коментира, че не е задължително работата на парламента да бъде спокойна. \"Смятам, че те взеха правилното решение да се върнат в парламента\", заяви Тома Биков. На въпрос дали връщането им е закъсняло, Биков отговори, че не е трябвало и да напускат. \"В края на краищата те взеха такова решение. Всеки има право да сбърка и след това да се поправи. Това че са взели решение да се върнат, според мен е добра новина\", каза още Биков. ", "date": "2019.05.30", "title": "Йордан Цонев: Приветствам решението на БСП да се върне в парламента"}
{"url": "http://epicenter.bg/article/Hamid-Hamid--Komentarat-ni-za-Tsvetanov-e-kakto-pri-ostavkata-na-Ninova---ne-se-mesim-na-drugi-partii/184458/2/48", "text": "Коментарът ни за Цветан Цветанов е същия, както при оставката на Корнелия Нинова - не се месим във вътрешните работи на нито една партия. Това каза зам.-председателят на ПГ на ДПС Хамид Хамид във връзка с напускането на Цветан Цветанов на всички постове от ПП ГЕРБ, предаде Агенция \"Фокус\". \"Всяка политическа партия си има свой устав и свои правила, както собствен вътрешнопартиен живот. ДПС никога не е коментирала и не се е намесвала във вътрешните работи на нито една партия. Няма да го направи\", заяви Хамид. \"Коментарът ни е същия, какъвто беше при оставката на Корнелия Нинова. Това си е работа на самите партии. Нас ни интересува ДПС\", каза още Хамид Хамид.", "date": "2019.05.30", "title": "Хамид Хамид: Коментарът ни за Цветанов е както при оставката на Нинова - не се месим на други партии"}
{"url": "http://epicenter.bg/article/Ochakva-se-remontite-po-AM--quot-Trakiya-quot--da-priklyuchat-do-kraya-na-yuni/184459/2/0", "text": "Ремонтите, които се извършват в момента по АМ \"Тракия\", трябва да приключат до края на юни. Това съобщи по време на брифинг Иван Досев - директор на Дирекция \"Поддържане на пътната инфраструктура\" в АПИ, съобщава БТА. о АМ \"Хемус\" два от ремонтите ще продължат през целия летен сезон. Те са при 19 км при с. Потоп, както и тръбата на тунел \"Витиня\". От АПИ и Пътна полиция отбелязаха, че се очаква много засилен трафик през летния сезон. Направена е организация на движението за спиране на тежкия трафик. ", "date": "2019.05.30", "title": "Oчаква се ремонтите по АМ \"Тракия\" да приключат до края на юни"}
{"url": "http://epicenter.bg/article/Tsvetanov-vav-Feysbuk--Obmislyah-dalgo-reshenieto-si--blagodarya-vi-sardechno--/184461/2/48", "text": "Скъпи приятели, днес подадох оставка от заеманите от мен ръководни позиции в ПП ГЕРБ. Искам сърдечно да ви благодаря за тези 13 години съвместна работа в ГЕРБ. Това написа Цветан Цветанов във Фейсбук. Ето какво написа още той: Изградихме един функциониращ и работещ политически модел, който винаги се е водил само от обществените интереси на всяко едно населено място, на всяка община, на всеки регион, на България и нашите съграждани. Доказахме го с нашата силна евролиста, с чиято победа допринесохме за силна и обединена Европа. След разговор с лидера на ПП ГЕРБ Бойко Борисов прецених, че по-правилното е да подам оставка. Обмислях това решение достатъчно дълго, но го правя днес, защото за мен ГЕРБ е на всички членове и симпатизанти. За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините. ", "date": "2019.05.30", "title": "Цветанов във Фейсбук: Обмислях дълго решението си, благодаря ви сърдечно за годините в ГЕРБ!"}
{"url": "http://epicenter.bg/article/Dots--Milen-Mihov--Izborite-pokazaha--che-nyama-nuzhda-ot-predsrochen-vot-/184464/2/48", "text": "Няма сигнали за помирение с „Атака“, обяви заместник-председателят на ВМРО доц. Милен Михов. В предаването „Денят ОН ЕР“ по телевизия „България ОН ЕР“ той сподели, че за момента не се обсъжда излизането на „Атака“ от малката коалиция. Михов допълни, че при предсрочни избори ВМРО може да вкара повече депутати, отколкото има в момента. Много интересно е, че Андрей Слабаков ще бъде евродепутат. Това означава, че гражданин с ярки обществени послания може да влезе в парламента. Евентуалното излизане на „Атака“ от малката коалиция не е свързано с преориентирането на партията, каза Михов. Заместник-председателят на ВМРО допълни, че в момента е много трудно коалицията да продължи да върви напред след острите изказвания на Волен Сидеров. Михов бе категоричен, че на този етап няма как трите партии да се помирят помежду си. ВМРО не търси конфликт с никого. Това го доказахме през последните години. Разбрахме се, че в какъвто и формат да се явят трите партии от „Обединени патриоти“, ще продължим да имаме почтено и лоялно отношение помежду си. Трябва да анализираме какво сме постигнали на изборите. За съжаление лидерът на „Атака“ зададе тон, който позволи на г-н Каракачанов да попита как ще продължим коалицията. Няколко дни поред виждаме, че няма сигнали за помирение и път към разбирателство, обясни Михов пред „България ОН ЕР“.", "date": "2019.05.30", "title": "Доц. Милен Михов: Изборите показаха, че няма нужда от предсрочен вот"}
{"url": "http://epicenter.bg/article/Georgi-Harizanov--Tsvetanov-svarshi-perfektna-rabota-na-izborite--Ostavkata-mu-e-iznenada/184469/2/0", "text": "Оставката на Цветан Цветанов от всички ръководни постове на ГЕРБ е изненада. Това заяви политическият анализатор Георги Харизанов. По думите му Цветанов е свършил перфектна работа на евроизборите, които се проведоха в България на 26 май. Според Харизанов скандалът с \"Апартаментгейт\" е довел само до прекратяване в известна степен на политическата кариера на Цветанов, но не се е отразил в работата му по време на кампанията за ЕП. \"Това му го казах и на него. Перфектна работа свърши\", заяви Георги Харизанов пред Новини.бг", "date": "2019.05.30", "title": "Георги Харизанов: Цветанов свърши перфектна работа на изборите. Оставката му е изненада"}
{"url": "http://epicenter.bg/article/Angel-Dzhambazki-zove-izbranite-evrodeputati-za-obshti-deystviya-sreshtu-Paketa--Mobilnost-I--/184470/2/48", "text": "След като вчера вечерта ЦИК обяви резултатите кои партии изпращат представители в Европейския парламент, евродепутатът от ВМРО, който пръв поведе битката срещу Пакета „Мобилност“ – Ангел Джамбазки, отправи покана за среща към избраните за български представители в ЕП от ПП „ГЕРБ“ (и ПП „СДС“), „БСП за България“, ПП „ДПС“ и ПП „Демократична България“. Това съобщиха от пресцентъра на ВМРО. В поканата най-активният българин в миналия ЕП Ангел Джамбазки посочва, че време за губене няма и трябва спешно всички 17 български евродепутати да предприемат общи действия относно т.нар. Пакет „Макрон“, който е символ на двойните стандарти и който цели да унищожи българския транспортен бизнес. Срещата ще се проведе на 17 юни (понеделник) от 14:00 ч. в гр. София, „Гранд Хотел София“, зала „Триадица“. На събитието е поканен и целия транспортен бранш, защото най-добрият начин да се брани българския интерес е чрез координация на действията между българските евродепутати и транспортния бранш. Ето и текста на цялото писмо-покана, което отправи Ангел Джамбазки: До министъра на транспорта информационните технологии на Р. България Г-н Росен Желязков До избраните за български представители в ЕП от: ПП „ГЕРБ“ ПП „СДС” ПП „БСП за България“  ПП „ДПС“ ПП „Демократична България“ До Съюз на Международните Превозвачи (СМП) До Камара на автомобилните превозвачи в България (КАПБ) До Национално сдружение на българските превозвачи (НСБП) До Българска Асоциация на сдруженията в автомобилния транспорт (БАСАТ) До Асоциация на българските предприятия за международни превози и пътища (АЕБТРИ) До Съюз на Българските транспорти работници (СБТР) ПОКАНА Уважаеми колеги, Изборите за български представители в Европейския парламент отминаха съвсем скоро. За България обаче има въпроси, които останаха неразрешени през изминалия мандат на ЕП. Една час Нямаме време за губене, защото въпросът за защита на интересите на родния ни бизнес в сектора на транспорта е въпрос на национална сигурност. Още в нощта след изборите за български представители в ЕП ние от ВМРО дадохме заявка, че в спешен порядък трябва всичките български евродепутати да се съберем и да работим заедно, за да браним българския интерес в Европа. Надявам се, че всички Вие подкрепяте тезата ми. Уважаеми приятели от транспортния бранш, Каня Ви, за да се съберем всички заедно – Вие от бранша и ние, българските представители в Европейския парламент, за да обсъдим и да координираме общите ни действия в бъдещия ЕП, за да браним по най-добрия начин интересите на българския транспортен бранш. Срещата ще се проведе на 17 юни 2019 г. (понеделник) от 14:00 ч. в гр. София, „Гранд Хотел София“, зала „Триадица“. С уважение, Ангел Джамбазки Български представител в ЕП от ВМРО – Българско национално движение ", "date": "2019.05.30", "title": "Ангел Джамбазки зове избраните евродепутати за общи действия срещу Пакета „Мобилност I”"}
{"url": "http://epicenter.bg/article/Korneliya-Ninova-bez-konkurentsiya-za-liderskiya-post-v-BSP/184471/2/0", "text": " показа проверка на   След като БСП не успя да спечели изборите за Европейски парламент, да промени политическата ситуация в страната и да доведе до предсрочни парламентарни избори, каквато бе заявената цел, Нинова подаде оставка пред Националния съвет на партията. И поиска лидерът да бъде излъчен с вътрешнопартийни избори от цялата партия, както е по устав и обяви, че ще се кандидатира.   Петата сесия на 49-тия конгрес на БСП на 16 юни трябва да се произнесе по оставката на Нинова, както и да приеме процедурата за провеждането на вътрешнопартийния вот. И веднага тръгнаха слухове кои биха могли да бъдат евентуалните съперници на Корнелия Нинова за лидерския пост.   Завъртяха се имената н  на лидера на БСП-София  , на , който бе зам.-председател на Народното събрание. И тримата се ползват с авторитет в партията и имат обществена тежест.      и има право на още един мандат като обществен защитник. С енергичната си дейност в полза на потребителите и въобще на \"малкия човек\" тя издигна институцията на ново ниво.   Ако иска да се включи в надпреварата за лидерския пост в БСП, тя трябва да предприеме спешно няколко действия, които да я позиционират на старта на състезанието. Първо, трябва да подаде оставка като омбудсман и тя да бъде гласувана от Народното събрание. След това светкавично трябва да възстанови членството си в БСП, която напусна, тъй като институцията на омбудсмана е деполитизирана. Тези действия трудно се вместват в две седмици. На президента  Георги Първанов му трябваха месеци, за да се върне в БСП, след като напусна \"Дондуков\" 2.      \" заяви в предаването \"Лице в лице\" в сряда Мая Манолова. Освен това, при загуба на битката за лидерския пост в БСП, Манолова трудно би се върнала отново на поста като омбудсман. Вероятно Манолова разчита, че това е рисков ход и затова отхвърля възможността да мери сили с Нинова.    След края на последния пленум той заяви, че не стои в плановете му влизане в състезание с Нинова.   И Валери Жаблянов не се е устремил към състезателната писта. На въпроса на Епицентър.бг Жаблянов отговори:    Отказ да участват във вътрешнопартийния избор за лидерския пост декларираха Георги Гергов, Михаил Миков, Атанас Мерджанов, Сергей Станишев.    ", "date": "2019.05.30", "title": "Корнелия Нинова без конкуренция за лидерския пост в БСП"}
{"url": "http://epicenter.bg/article/Hasan-Azis--Blagodarya-na-vsichki--koito-podkrepiha-DPS-i-dadoha-signal-za-edinstvo-/184435/2/0", "text": "  Благодаря на всички кърджалийци, че излязоха и гласуваха за България в Европа ! По данни на ЦИК Кърджали е с най-високата избирателна  активност  в страната. Благодаря на всички жители на област Кърджали, които подкрепиха Движението за права и свободи и дадоха сигнал за единство!  Искам да изкажа и своята благодарност към всички участници в тези евроизбори, които неуморно работеха за най-младата листа за членове на ЕП. Доказахме, че сме силни, единни и залагащи на младите!   ДПС получи  подкрепа в следствие на своята работа и отношение към хората, ние не залагаме на  бездействие, гръмки призиви и нереалистични обещания!", "date": "2019.05.30", "title": "Хасан Азис: Благодаря на всички, които подкрепиха ДПС и дадоха сигнал за единство!"}
{"url": "http://epicenter.bg/article/Govoritelyat-na-TsIK--Nikoga-ne-sme-narushavali-zakona/184440/2/0", "text": "Не мога да коментирам фактите, че в дадени райони има 90% и над 90% гласове за една партия. Има си специализирани органи, които имат правомощията да се занимават с тази тема. Това каза в сутрешния блок на БТВ говорителят на ЦИК Александър Андреев.     , където има предимно ромско население, избирателната активност е била 62%. Гласували са 643 души, като 636 от тях са действителни. Резултатът за ДПС е 99,3%, или 632 души. Там няма и нито една преференция.    резултатът за ДПС е 87,2%. Активността там също е висока – 66%. 10% са гласували за БСП.   . Там ГЕРБ печели със 70%. Активността отново е висока - 55%. С преференциален вот са гласували 140 души. 100% от тях са за Емил Радев.    активността е била 68%. 87,5% от избирателите са гласували за ГЕРБ. 56% от всички, които са упражнили правото на преференциален вот, са дали гласа си за Емил Радев, а 29% - за Лиляна Павлова, посочва bTV.    Врачанско, за ГЕРБ са гласували 62% от избирателите. Преференциалният вот сочи 47% за Александър Йорданов, а 14% - за Ивелина Василева.    с 43% преднина пред останалите. Избирателната активност там е 30%. За ГЕРБ са гласували 24%, а за БСП – 12%.    първа политическа сила е „Демократична България” с 25% вот. Следват я БСП и ГЕРБ.   Говорителят на ЦИК Александър Андреев коментира тези резултати. „Не бихме могли да говорим за контролиран вот при резултат 99% за една партия. Това е въпрос на преценка от страна на прокуратурата и МВР. След подробен анализ от страна на социологическите агенции и на анализаторите би могло да се направят по-конкретни изводи”, обясни Андреев.   По отношение на това дали има разпределение на преференциите между кандидатите, той е на мнение, че не може да се говори за подобно нещо, тъй като бюлетините се отчитат така, както са подадени от избирателите.   „Ако преди това е имало някаква договорка, това е нещо различно”, допълни говорителят на ЦИК.   „Имаше неотчетени преференции и затова направихме повторна проверка. Възможно е в определени случаи СИК да не е отчела правилно, но не може да се каже, че това е тенденция”, поясни още Александър Андреев.   Той допълни, че на тези избори не е имало големи нарушения.   \"Наистина имаше преференции, които не бяха отчетени и това е причината да правим повторно въвеждане на протоколите. При това повторно въвеждане анализираме всички грешки. Забавянето се получи, защото едва вчера получихме последните протоколи от определени СИК, които очаквахме да получим във вторник и започнахме тяхното първично въвеждане. Никога не е имало риск да нарушим закона и ЦИК никога не е нарушавал закона. За мен няма някакво голямо забавяне. Изборите протекоха нормално и не сме регистрирали някакви сериозни нарушения, които да повлияят на резултатите\", категоричен беше Андреев.  ", "date": "2019.05.30", "title": "Александър Андреев: Никога не сме нарушавали закона"}
{"url": "http://epicenter.bg/article/Karlos-Kontrera-v-SOS--Ne-prishporvayte-plana-za-Borisovata-gradina-/184476/2/0", "text": "Проектът трябва да даде възможност за обновяване, модернизиране на спортната инфраструктура. Трябва сериозно да се обсъди съдбата на стадион „Васил Левски“ в контекста на решението на МС за домакинствата на първенство по футбол, С тези думи се обърна днес общинският съветник, член на националното ръководство на ВМРО и председател на „Патриоти за София“ в СОС Карлос Контрера по време на първата следизборна сесия на столичните законотворци. Повод за неговото изказване е неясното прибързване за приемане на план за реконструкция на Борисовата градина.  За мен безспорно най-ключовият актуален въпрос е Подробният устройствен план на „Борисовата градина“. Този дългоочакван акт случайно или не, беше внесен за обсъждане и разглеждане в разгара на кампанията, обърна още внимание Контрера. И подчерта, че датата, която общината е дала за обсъждане – а именно 05.06.19 г. – е неуместна и освен че носи внушения за претупване, поради причини, извън прагматичните, тя ще доведе до груби грешки и ще се стигне до обществено недоволство и щети за Столична община. Контрера обърна специално внимание и на спортно-техническата част от парка, която включва стадион „Българска армия“, стадион „Юнак“, тенис кортове и други, които според общинския съветник от ВМРО трябва да се реконструират сериозно, за да имат възможност децата и младежите на София да спортуват активно. Според Контрера и съветниците на ВМРО сроковете трябва да са далеч по-дълги, да се остави възможност до есента да се разглеждат предложенията и едва тогава да се отварят възможностите за обществено обсъждане и приемане на конкретни документи. Всяко друго действие генерира фалшиви новини и дава поле за изява на т.нар. „зелени“, които ще използват и тази тема да манипулират обществото. Ето и изказването от сесията, допълнено с коментари извън залата: Уважаеми общински съветници, Уважаема госпожо кмет, За първа следизборна сесия се надявам страстите от европейските избори да са позатихнали и да продължим в един нормален ритъм своята работа по общинските въпроси. Позволявам си да поставя от името на нашата група „Патриоти за София“ акцент върху няколко теми, които са важни за столичани. Те съвпаднаха частично с трескавостта на предизборните борби, но ние като органи на местната власт, най-вече СОС, не трябва да ги пренебрегваме и неглижираме. За мен безспорно най-ключовият актуален въпрос е Подробният устройствен план на „Борисовата градина“. Този дългоочакван акт случайно или не, беше внесен за обсъждане и разглеждане в разгара на кампанията. По коментари на граждани, на спортни деятели, на неправителствени организации това е ключов за града, но и щекотлив въпрос. Стана ясно, че на 5-и юни ще има обсъждане. Срокът за становища и предложения е кратък. В същото време тръгнаха всякакви фалшиви новини, в това число откровени лъжи, за застрояване и унищожаване на дървета. Знаете, че почвата, хранителната среда на лъжата, в случая на екологичните лъжи, е липсата на достатъчно информираност. Горещо Ви препоръчвам, колеги, и на Вас, госпожо кмет, да не бързате с обсъжданията и приемането на плана. Това е важен, концептуален за града план. Необходим е един широк обществен разговор и то не формално и не веднъж. Когато нещата са публични и има достатъчно време за обсъждане, за дебати, защо не и за спорове, ще достигне  до един широк консенсус. В случая бързането е контрапродуктивно и създава усещането, че нещо се пробутва тихомълком. Не е добре такива съмнения да бъдат подхранвани допълнително. Поради това Ви предлагам след първото обсъждане да се даде един по-дълъг срок за предложения и становища – поне два месеца, след което да се проведат поне две обсъждания и то не през летните месеци, а през есента. Пак казвам, бързането в случая няма да доведе до нищо добро. Все пак трябва да дадем и достатъчно време на гражданите и всички заинтересовани лица да представят своите виждания. Планът за мен трябва да даде възможност за обновяване, модернизиране на спортната инфраструктура, да осигури нейната пълна функционалност. Трябва сериозно да се обсъди съдбата на стадион „Васил Левски“ в контекста на решението на Министерски съвет за домакинствата на първенство по футбол. И по отношение на стадион „Българска армия“ следва да има сериозно обсъждане, защото съоръжението категорично се нуждае от основна реконструкция и модернизиране.  Да обсъдим ясно какво ще се прави на мястото на стадион „Юнак“, нужно е и да помислим за разширяване на националния тенис център, за да осигурим условия за новите поколения тенисисти, за децата. Призовавам да не се стига до рестриктивни и сложни режими, защото те ще породят само бъдещи конфликти, скандали и недоволство. В заключение надявам се да се вслушате в съвета ми и да подложите проекта за план за управление на „Борисовата градина“ на едно широко обсъждане, да дадете един разумен срок за предложения и становища от поне два месеца, след което пак да се проведе дискусия. Бързането не води до нищо хубаво, ето колко пъти се правят грешки от бързане, та после премиерът трябва да ходи да оправя чужди гафове. ", "date": "2019.05.30", "title": "Карлос Контрера в СОС: Не пришпорвайте плана за Борисовата градина!"}
{"url": "http://epicenter.bg/article/Sadyat-aktivistka-na--MeToo-za-kleveta/184480/10/99", "text": "Иск срещу активистката на движението #MeToo Сандра Мюлер е започнал съд в Париж, предаде Би Би Си, цитирана от Новини.бг Магистратите във френската столица са дали ход на дело, заведено от Ерик Брион. Телевизионният продуцент е заявил, че ответницата с публикации в социални мрежи е нанесла щети на репутацията му. Негов представител е поискал от ответницата 50 000 евро обезщетение.  Според адвокат на Мюлер Брион е упражнявал сексуален тормоз срещу неговия клиент итова е бил поводът за постовете.  Мъжът от своя страна е заявил, че е имало само лек флирт с колежката си.", "date": "2019.05.30", "title": "Съдят активистка на #MeToo за клевета"}
{"url": "http://epicenter.bg/article/Paris-Hiltan-se-izgavri-s-Dzheni-Sushi-v-novoto-si-parche--Video-/184483/10/100", "text": "Спортната журналистка стана известна със скандала около целувката с Кубрат Пулев Популярната американска бизнесдама, модел, актриса, певица и моден дизайнер и наследница на мултимилинна империя от хотели Парис Хилтън се подигра на спортната журналистка Джени Суши, която стана известна със скандала около целувката с Кубрат Пулев. Наследницата представи новата си песен, в която по време на парти пред нея лежи гола жена, покрита с храна. Както е известно, Джени Суши е популярна със сервирането на деликатеси върху голо женско тяло. Във видеото участва и друга популярна личност в САЩ – риалити звездата Ким Кардашиян. Източник: Канал 3", "date": "2019.05.30", "title": "Парис Хилтън се изгаври с Джени Суши в новото си парче (Видео)"}
{"url": "http://epicenter.bg/article/Ashtan-Kachar-se-izpravi-litse-v-litse-s-ubietsa-na-bivshata-si/184487/10/100", "text": "Ашли е била гадже на Къчър преди 14 години. Двамата имали кратка и бурна любов, докато на 22 февруари 2001 год. 22-годишната студентка е убита. Обвинен за убийството ѝ е предполагаемият сериен убиец Майкъл Гарджуло Холивудският актьор Аштън Къчър се изправи лице в лице в съда с убиеца на бившата си приятелка Ашли Елерин. Ашли е била гадже на Къчър преди 14 години. Двамата имали кратка и бурна любов, докато на 22 февруари 2001 год. 22-годишната студентка е убита. Обвинен за убийството ѝ е предполагаемият сериен убиец Майкъл Гарджуло. Той живеел само на няколко минути от дома на Ашли В Холивуд. Според обвинението Гарджуло нахлул в дома на девойката, докато тя се къпела и я намушкал с нож, аутопсията показала 48 прободни рани. Къчър разказва как напълно откачил, когато разбрал, че бившата му била убита само ден, след като имал среща с нея, съобщава „Индипендънт“.   Актьорът пристигнал в дома на студентката по моден дизайн Ашли Елерин два часа, след като говорил с нея, но никой не му отворил. Светлините били включени, а вратите заключени. \"Почуках на вратата. Нямаше отговор. Почуках пак, отново не последва такъв\", каза той по повод нощта на 22 февруари 2001 година. \"В този момент предположих, че Ашли вече е излязла и съм закъснял“, обясни актьорът.  Преди да си тръгне от къщата погледнал през прозореца и видял: \"нещо, което помислих за разлято на килима вино“.   \"Нищо не си помислих. Предположих, че съм прецакал нещата като съм закъснял“, добавя мъжът на Мила Кунис.  22-годишна Елерин е намерена мъртва в дома ѝ на следващата сутрин от съквартирантка. Била е намушкана 47 пъти.   Подсъдим за зверството е 43-годишния Майкъл Гаргило, който е обвинен за убийството на още две жени и за опит за убийство на четвърта. Обвинението го описва като \"сериен убиец, търсещ сексуална тръпка\". Арестуван е през 2008 година. Пледира \"невинен“. Източник: Канал 3", "date": "2019.05.30", "title": "Аштън Къчър се изправи лице в лице с убиеца на бившата си"}
{"url": "http://epicenter.bg/article/Prints-Hari-i-Elizabet-II-posreshtaha-gosti-na-tretoto-chaeno-parti/184490/10/99", "text": "Въпреки облачното време партито бе многолюдно, а всички бяха избрали свежи пролетни нюанси за повода Принц Хари имаше възможност да прекара малко време с е баба си - кралица Елизабет II. Принцът напусна уединения си дом във Фрогмор котидж в замъка Уиндзор, за да посети третото градинско парти за годината, организирано от кралицата в Бъкингамския дворец. За кралското събитие той бе избрал класически костюм и цилиндър. Хари посрещаше гостите заедно с кралицата, която носеше светлорозов костюм за повода. Елизабет II и внукът ѝ стояха рамо до рамо, докато поздравяваха присъстващите на събирането, на което пристигнаха и принцесите Беатрис и Юджини. Тя бяха облечени съответно в кремава едноцветна рокля и във флорален тоалет. Въпреки облачното време партито бе многолюдно, а всички бяха избрали свежи пролетни нюанси за повода. Това бе и вторият ангажимент на Хари с кралицата в сряда. Преди това двамата се срещнаха с капитаните на отборите, които ще участват в световната купа по крикет. Източник: Дир.бг ", "date": "2019.05.30", "title": "Принц Хари и Елизабет II посрещаха гости на третото чаено парти"}
{"url": "http://epicenter.bg/article/UniBIT-sagradi-most-na-naukata-i-kulturata-mezhdu-Balgariya-i-Avstriya-/184498/10/0", "text": "13-ият Международен пътуващ семинар на УниБИТ събра учени, хора на изкуството, дипломати и приятели в българския културен институт в сърцето на Виена.   Виенският храм на българската култура „Дом „Витгенщайн” отвори гостоприемно врати за академичната общност на УниБИТ и техния 13-и Международен пътуващ семинар „Съвременни измерения на европейското образователно и научно пространство. Българо-австрийски културни общувания”. Преподаватели, докторанти, студенти и гости, сред които автрсийски учени, дипломати и представители на обществеността в австрийската столица се събраха на 27. май, за да открият уникалната изложба  „Българските читалища на границата между Европа и Азия“.   „За мен е чест да Ви посрещна тук – в Българския културен институт, няколко дни, след като отбелязахме най-тържествения празник на хората на духа – Деня на българската просвета и култура и славянската писменост.  Отдадохме заслужена почит на светите братя – великите християнски учители, равноапостоли Кирил и Методий, и техните ученици, опазили духа на България чрез азбука и език. А сега се залавяме за работа – да представим научната си продукция, нашите търсения на полето на познанието и сред междуинституционалните връзки с представителите на държавността у нас и в чужбина.“, с тези думи проф. д.ик.н. Стоян Денчев - председател на Общото събрание на УниБИТ се обърна към присъстващите в дом „Витгенщайн”.   Той предаде щафетата да пререже лентата на изложбата и да даде символичен старт на Семинара на ректора на Университета - проф. дн Ирена Петева.   Колеги, всички ние, от една страна осъзнаваме отговорността на традицията, а от друга – задължението, което имаме към младите хора от нашата страна, да пазим и да развиваме българския дух, не само в границите на Родината, но и извън нея, каза в словото си проф. Петева. Специални приветствия за вернисажа бяха поднесени от името на г-н Боил Банов - министър на културата на Р България и от името на г-н Красимир Вълчев – министър на образованието и науката на Република България.   Доц. д-р Румяна Конева - директор на Българския културен институт (БКИ) „Дом Витгенщайн“ във Виена, Австрия, изтъкна огромната роля на УниБИТ за съхраняване на историята чрез наука и изрази своето задоволство и това на екипа си от факта, че УниБИТ и Регионалния център за нематериално културно наследство под егидата на ЮНЕСКО градят мостове между култура и наука, между учени, изследователи и поколения.   Негово Превъзходителство доц. д-р Светослав Спасов – Посланик към международните организации във Виена (2012 - 2019), подчерта ролята на УниБИТ като партньор в различни благородни каузи и инициативи, които издигат имиджа на България в Европа.   Един от акцентите на откриването на изложбата бе връчването на почетен плакет и почетна грамота за принос в популяризирането на културно-историческото наследство на България във Австрия на доц. д-р Румяна Конева.   Да разгледат изложбата „Българските читалища на границата между Европа и Азия“ пристигнаха десетки българи и австрийци, впечатлени от уникалния български феномен – читалищата.    На следващия ден – 28. май  Дом „Витгенщайн” се превърна в своеобразен аудиториум на науката и културата. Учени и гости изпълниха залата, за да дадат заедно старт на 13-я научен форум „Съвременни измерения на европейското образователно и научно пространство. Българо-австрийски културни общувания”.  Стартът бе даден от проф. дн Ирена Петева – Ректор на УниБИТ, и доц. д-р Румяна Конева – Директор на  БКИ „Дом Витгенщайн“, Виена. За значимостта на този форум в международен план недвусмислено говорят десетките поздравителни адреси, които проф. д.ик.н. Стоян Денчев представи пред аудиторията. Сред тях са красивите думи от Президента на Р България, Председателя на Народното събрание на Р България, Председателя на комисията по културата и медийте, Зам.-министър председателя и Министър на външните работи, Министъра на образованието и науката, Министъра на културата, Н. Пр. Д-р Иван Сираков – Посланик на България в Р Австрия, проф. д-р Андреас Шварц – Президент на Дружество „Приятели на Дом Витгенщайн“, д-р Антоанета Чолакова – вице-президент на Дружеството, както и проф. Мартин Щигер от Университета в Аленбах.   УниБИТ като „владетел на познанието” пред публиката бе представен от  гл. ас. д-р Диана Стоянова – Директор на Университетското издатество на УниБИТ. За „Дом Витгенщайн като мост между България и Австрия“ говори доц. д-р Румяна Конева. Докладчици в пленарната сесия  бяха проф. Мартин Щигер, с доклада си “The European Qualifications Framework - European Vocational Education and Training - European Credit Transfer System - three great opportunities for our young people”,  доц. д-р Веселин Чантов с разработката “The Concepts of 'Hard Skills' and 'Soft Skills' in the Context of the Modern Paradigm of Higher Education and the Competence Approach”,  доц. д-р Яница Димитрова със „Corporate Culture as a Prerequisite for Innovation in Companies” и доц. д-р Васил Загоров, който представи доклад на тема „Vienna and Bulgarian Revival Book Publishing”.   По традиция официалната част на Научния семинар завърши с обща снимка на участниците.   Следобедното заседание продължи със заседания в три секции – „Културно-историческо наследство“, „Съвременна образователна среда“, „Науки за информирането“, в които бяха поставени акценти върху ролята на информационните технологии за предефиниране на концепциите за културно наследство, Елиас Канети като културен мост между България и Австрия, състоянието на православните паметници, скулпторните симпозиуми в Австрия, ролята на библиотеките за опазване и социализация на документалното културно наследство, ролята на студентите в научноизследвателските екипи, лидерството в образованието, царската библиотека и др.   Двудневният маратон на науката и културата завърши с премиерата на поетичната книга на проф. д-р Евгени Велев – „Атрофия на сетивата“. В заключение проф. Петева подчерта, че за 13-и път УниБИТ защива каузата, да образова младите хора на България, като ги възпитава в духа на общочовешките ценности и им дава възможност да почерпят опит от хора и институции, утвърдени пазители на познанието, мъдростта и хуманността, като УниБИТ дава пример как се разпространява българската наука и култура и как се градят мостове между поколения и мултинационални общности.  ", "date": "2019.05.30", "title": "УниБИТ съгради мост на науката и културата между България и Австрия "}
{"url": "http://epicenter.bg/article/-V-Kaliforniyska-bolnitsa-se-radi-nay-malkoto-bebe-v-sveta---samo-245-grama-i-23-sm-/184444/7/0", "text": "Калифорнийска болница съобщи за раждането на най-малкото бебе в света. Сейби е момиченце, била е по-малко от 23 сантиметра и е тежала само 245 грама, когато се е родила, предаде Франс прес.  Бебето е родено през декември в болницата \"Шарп Мери Бърч\" в Сан Диего. Бременността на майката е продължила едва 23 седмици и три дни.  Лекарите решили да направят секцио по спешност, тъй като усложнения са застрашили живота на майката. Те заявили на бащата, че вероятно ще може да прекара само час с дъщеря си, преди тя да умре.  \"Но този един час стана два часа, после един ден, а след това седмица\", разказва майката във видео, разпространено от болницата.  Сейби прекарала пет месеца в интензивно отделение и в средата на май е изписана от болницата в добро здраве и тежаща вече около 2,3 килограма.  Според регистъра на най-малките бебета в света, воден от университета в Айова, Сейби бие световния рекорд, държан досега от родено през 2015 г. бебе в Германия, което е тежало 7 грама повече от нея. Сейби е момиченце, била е по-малко от 23 сантиметра и е тежала само 245 грама, когато се е родила, предаде Франс прес.  Бебето е родено през декември в болницата \"Шарп Мери Бърч\" в Сан Диего. Бременността на майката е продължила едва 23 седмици и три дни.  Лекарите решили да направят секцио по спешност, тъй като усложнения са застрашили живота на майката. Те заявили на бащата, че вероятно ще може да прекара само час с дъщеря си, преди тя да умре.  \"Но този един час стана два часа, после един ден, а след това седмица\", разказва майката във видео, разпространено от болницата.  Сейби прекарала пет месеца в интензивно отделение и в средата на май е изписана от болницата в добро здраве и тежаща вече около 2,3 килограма.  Според регистъра на най-малките бебета в света, воден от университета в Айова, Сейби бие световния рекорд, държан досега от родено през 2015 г. бебе в Германия, което е тежало 7 грама повече от нея.", "date": "2019.05.30", "title": "В Калифорнийска болница се роди най-малкото бебе в света - само 245 грама и 23 см."}
{"url": "http://epicenter.bg/article/Luksozna-yahta-potana-v-Sredizemno-more/184445/7/0", "text": "Луксозна яхта потъна в Средиземно море, след като падна от товарен кораб, съобщи Нова телевизия. Инцидентът станал по време на транспортирането на 40-метровата суперяхта от испанския остров Майорка до италианския град Генуа.  Поръчковата лодка е собственост на италианския милиардер и моден магнат Пиерлуиджи Лоро Пиана. Състоянието му, според Форбс, възлиза на милиард и половина долара. Яхтата, с името \"My Song\", е печелила няколко титли, включително \"Най-добра яхта\" на Световните награди за суперяхти.  Поставила е и рекорд за най-висока скорост по време на Трансатлантическа регата миналата година.  ", "date": "2019.05.30", "title": "Луксозна яхта потъна в Средиземно море"}
{"url": "http://epicenter.bg/article/Voenen-helikopter-padna-v-Ukrayna--Petima-zaginaha/184456/7/0", "text": "Машината е аварирала късно снощи по време на тренировъчен полет. \"Загинали са четирима членове на екипажа и бригаден командир\", това са заявили от военното министерство в Киев Петима украински военни загинаха заради падане на хеликоптер, предаде ТАСС. Вертолетът на въоръжените сили е катастрофирал в района на село Сестрянин, разположено в северната Ровненска област. Машината е аварирала късно снощи по време на тренировъчен полет. \"Загинали са четирима членове на екипажа и бригаден командир\", това са заявили от военното министерство в Киев. Причините за трагедията са в процес на изясняване, посочи още ТАСС, цитиран от Новини.бг", "date": "2019.05.30", "title": "Военен хеликоптер падна в Украйна. Петима загинаха"}
{"url": "http://epicenter.bg/article/Rusiya-razrabotva-protivokorabna-raketa-za-iztrebitelite-Su-57-/184465/7/97", "text": "В Русия са започнали да разработват перспективна противокорабна авиационна ракета, с която ще бъдат снабдени включително и изтребителите от пето поколение Су-57. Това заяви заместник-министърът на отбраната на страната Алексей Криворучко пред журналистите в четвъртък в хода на посещението си в предприятието участник в кооперацията по проекта – Уралското проектно-конструкторско бюро „Деталь“, предават РИА Новости и Агенция \"Фокус\".  „Сега предприятието в интерес на Министерството на отбраната се занимава с разработването на активна глава със самонасочване за перспективна противокорабна ракета, която се планира да бъде използвана включително и на самолета Су-57“, заяви той.  Криворучко поясни, че в „Деталь“ е проведено съвещание, в хода на което по искане на министъра на отбраната на Русия Сергей Шойгу е обсъждан въпроса за сключване в скоро време на голям договор с корпорация „Тактическое ракетное вооружение“ (КРТВ) за покупка на цялата номенклатура от авиационни средства за поражение за Су-57.  УПКБ „Деталь“ (влиза в КТРВ) произвежда компоненти, включително активни самонасочващи глави (ГСН) за противокорабни ракети и ракети клас „въздух-въздух“ за практически всички произвеждани в Русия бойни самолети и хеликоптери. Една от основните разработки на бюрото – ГСН за най-новите противокорабни ракети Х-35У, с които са оборудвани бреговите системи „Бал“. Освен това предприятието разработва перспективна радиолокационна и навигационна апратура, радиовисотометри за безпилотни летателни апарати и космически кораби.  Су-57 (по-рано известен като ПАК ФА) е руски изтребител от пето поколение. За първи път излита във въздуха през 2010 година. Както съобщи по-рано ръководителят на Обединената авиоостроителна корпорация Юрий Слюсар, първата серийна партия от 12 машини трябва да бъде доставена на Военно-космическите сили на Руската Федерация през 2019 година.  Комбинацията от високата маневреност и възможността за извършване на свръхзвуков полет, както и съвременната система на бордовото оборудване и ниската забележимост осигуряват превъзходството на Су-57 над конкурентите.   ", "date": "2019.05.30", "title": "Русия разработва противокорабна ракета за изтребителите Су-57 "}
{"url": "http://epicenter.bg/article/Erdogan-i-Tramp-se-razbraha-po-telefona-da-se-sreshtnat-v-Yaponiya-prez-yuni-/184468/7/0", "text": "Турският президент е повторил предложението си за създаване на смесена турско-американска работна група по въпроса за закупуването от страна на Анкара на руските ракетни комплекси С-400 Турският президент Реджеп Ердоган е повторил предложението си за създаване на смесена турско-американска работна група по въпроса за закупуването от страна на Анкара на руските ракетни комплекси С-400 по време на телефонен разговор снощи с американския си колега Доналд Тръмп, предава БНР.  Директорът на комуникациите в турското президентство Фахретин Алтун съобщи подробности за разговора в Туитър. Той допълва, че е било постигнато съгласие за среща на двамата лидери по време на срещата на върха на Г-20 в Япония през юни. Ердоган и Тръмп са обсъдили двустранните отношения и регионални въпроси. Междувременно Турция освободи американския гражданин Серкан Гьолге, съобщи агенция Ройтерс, като се позова на съпругата му. Гьолге, който работи за американската космическа агенция НАСА, беше задържан по обвинения в членство в организацията на проповедника Фетхуллах Гюлен през август 2016 г. ", "date": "2019.05.30", "title": "Ердоган и Тръмп се разбраха по телефона да се срещнат в Япония през юни"}
{"url": "http://epicenter.bg/article/Ryazak-skok-na-pristigashtite-migranti-na-gratskite-ostrovi-/184472/7/51", "text": "Министерството по миграцията тълкува притока на бежанци с активизиране на трафикантите, които очаквали, че в предизборния период мерките не са толкова стриктни Рязко увеличение на мигрантите и бежанците, които достигат до Егейските острови в Гърция отбелязват местните власти. Управляващата партия СИРИЗА изгуби както евровота, така и местните избори, в райони, силно засегнати от бежанската вълна, предава БНР.  Само за пет дни нови 900 мигранти и бежанци достигнаха егейските острови. Увеличението на мигрантската вълна е с 33%. Министерството по миграцията тълкува притока на бежанци с активизиране на трафикантите, които очакват, че преди избори мерките не са толкова стриктни. Жителите на остров Самос съобщават, че часове преди началото на евровота полицията е била принудена да отправи предупредителни изстрели, защото над 100 мигранти искали да протестират срещу условията в лагера. За да не се достигне до напрежение между мигранти и жителите на островите, по спешност прехвърлят бежанците във вътрешността на страната. На първия тур на местния вот жителите на островите Лесбос, Самос, Лимнос и Хиос подкрепиха кандидати, които са категорично за премахване на бежанските лагери. На евровота управляващата СИРИЗА остана втора политическа сила на островите и изгуби в Северна Гърция и поради силната бежанска вълна по сухопътната граница с Турция. ", "date": "2019.05.30", "title": "Рязък скок на пристигащите мигранти на гръцките острови"}
{"url": "http://epicenter.bg/article/Dalay-Lama--Rusiya-tryabva-da-se-prisaedini-kam-ES/184475/7/0", "text": "Русия трябва да се присъедини към Европейския съюз за укрепване на мира на планетата, каза Далай Лама в ексклузивно интервю за РИА Новости, цитирано от БГНЕС.   „Периодично казвам, че Русия трябва да се присъедини към Европейския съюз”, заяви Далай Лама.   По неговите думи европейските държави са водили кървави войни една с друга в продължение на векове. След Втората световна война две държави, които изглеждали непримирими врагове - Франция и Германия – са решили, че е много по-добре да мислят за общи интереси, тъй като това го изисква настоящата реалност.   „Така се появи Европейският съюз. И благодарение на това, от последната половина на 20 век до днес, страните-членки не са воювали помежду си, не са проливали кръвта на своите граждани”, подчерта Далай Лама. Духовният водач, смята че понятията за война и монархия са остарели и днес демокрацията е най-добрата форма на управление.", "date": "2019.05.30", "title": "Далай Лама: Русия трябва да се присъедини към ЕС"}
{"url": "http://epicenter.bg/article/Okonchatelni-rezultati-v-Rumaniya--Liberalite-pechelyat-ubeditelno--SDP-i-Alians-2020-s-malka-razlika/184486/7/51", "text": "По този начин НЛП ще изпрати в Европейския парламент 10 евродепутати, СДП и Алианс ССР-ПЛЮС - по 8, а Про Румъния, ПНД и ДСУР - по двама Окончателните резултати от изборите за Европейски парламент в Румъния показват, че опозиционната Национално-либерална партия (НЛП) е категоричен победител с 27 процента от гласовете, съобщава в. \"Адевърул\", цитиран от БТА. На второ място е управляващата Социалдемократическа партия (СДП) с 22,5 процента, следвана с много малка разлика от опозиционния Алианс 2020, обединяващ Съюз за спасение на Румъния (ССР) и Партия ПЛЮС. На практика само 13 000 гласа разделят СДП от Алианс ССР-ПЛЮС, отбелязва вестникът. На четвърто място е партия Про Румъния с 6,6 процента, следвана от партия Народно движение (ПНД) с 5,7 процента и Демократичния съюз на унгарците в Румъния (ДСУР) с 5,4 процента. 6,1 процента от гласоподавателите са гласували за други формации. По този начин НЛП ще изпрати в Европейския парламент 10 евродепутати, СДП и Алианс ССР-ПЛЮС - по 8, а Про Румъния, ПНД и ДСУР - по двама. На референдума за правосъдието, според данни на Централното избирателно бюро след обработка на около 90 процента от гласовете, над 5 милиона румънци са отговорили с \"Да\" и на двата въпроса. Консултативният референдум, иницииран от президента Клаус Йоханис, съдържаше два въпроса: \"Съгласни ли сте със забрана на амнистията и помилването за корупционни престъпления?\" и \"Съгласни ли сте със забрана на извънредните правителствени постановления в сферата на престъпленията, наказанията и съдебната организация и с разширяване на правото за атакуване на такива постановления директно в Конституционния съд?\". Участието в допитването премина минималния праг от 30 процента, което означава, че резултатите ще бъдат признати за валидни. ", "date": "2019.05.30", "title": "Окончателни резултати в Румъния: Либералите печелят убедително, СДП и Алианс 2020 с малка разлика"}
{"url": "http://epicenter.bg/article/Peskov-otkaza-da-komentira-tvardenieto-na-Pentagona--che-Rusiya-izvarshva-zabraneni-yadreni-opiti-/184491/7/97", "text": "Говорителят на Кремъл Дмитрий Песков отказа днес да коментира изявлението на директора на Агенцията за военно разузнаване на САЩ Робърт Ашли, че Русия вероятно извършва забранени ядрени опити с малка мощност, предават ТАСС и БТА.  Пред журналисти Песков каза, че не знае на какво се дължат тези твърдения. Той подчерта, че руското външно министерство вече е направило няколко коментара по темата.  В реч пред конференция в Института \"Хъдзън\" във Вашингтон генерал Ашли изказа вчера предположението, че Русия не се придържа към мораториума за ядрени тестове. Той не заяви, че руската страна наистина нарушава този мораториум, но отбеляза, че тя разполага с \"потенциал, който позволява това\".  Последният ядрен опит на руска територия е бил на архипелага Нова земя на 24 октомври 1990 г., съобщи ТАСС.  Песков декларира, че \"изборите в САЩ са вътрешна работа на САЩ\" и припомни, че при предишни електорални цикли са се възпламенявали \"нови русофобски истерии\". Той изрази надеждата на Кремъл, че темата с русофобията няма да преобладава през предстоящата президентска кампания в САЩ.  ", "date": "2019.05.30", "title": "Песков отказа да коментира твърдението на Пентагона, че Русия извършва забранени ядрени опити "}
{"url": "http://epicenter.bg/article/Putin-razkri-koy-mozhe-da-stane-gospodar-na-sveta-/184494/7/97", "text": "На съвещание, посветено на развитието на изкуствения интелект, руският президент Владимир Путин отбеляза важността на развитието на технологията, която позволява да се взимат бързи решения и да се повиши ефективността на управлението, предават ТАСС и БТА.  \"Механизмите на изкуствения интелект осигуряват в реално време бързо взимане на оптимални решения въз основа на анализ на гигантски обеми от информация, което дава огромни предимства в качеството и ефективността\", подчерта президентът.  \"Ако някой успее да си осигури монопол в областта на изкуствения интелект, последствията ще са ясни за всички - той ще придобие световно господство\", добави Путин.  \"Борбата за технологично лидерство, най-вече в областта на изкуствения интелект, вече стана поле за глобална конкуренция. Скоростта на създаването на нови продукти и решения нараства в геометрична прогресия\", заяви президентът.  Руският държавен глава подчерта, че тази сфера е една от ключовите в технологичното развитие, доколкото тя ще определя бъдещето на целия свят. По думите му подобни разработки нямат аналог в историята по своето влияние върху икономиката, производителността на труда, ефективността на управлението, образованието, здравеопазването и ежедневието на хората. Путин напомни, че много страни вече са приели собствени стратегии за развитие на изкуствения интелект.  \"И ние естествено трябва да гарантираме технологичен суверенитет в сферата на изкуствения интелект, което е най-важното условие за устойчивостта на нашия бизнес и икономика, за качеството на живота на руските граждани, за сигурността и отбранителната способност на държавата\", заяви руският лидер и добави:  \"Става дума не само за алгоритмите за отделни, тясно специализирани задачи, трябват ни именно универсални решения, чието използване дава максимален ефект, при това във всеки отрасъл.\"  Руският президент посети основаното от Сбербанк училище за програмиране, където се запозна с разработки в областта на изкуствения интелект. В началото на изложението го приветства цифровият аватар на Сбербанк, създадената в Русия с помощта на изкуствен интелект виртуална телевизионна водеща на име Елена.  Путин се запозна също и с разработки за визуално разпознаване на лица и обекти на компанията \"Вижън лабс\", със системи за анализ на транспортните потоци в Москва и технологии за издирване на заподозрени лица на оживени публични места.  ", "date": "2019.05.30", "title": "Путин разкри кой може да стане господар на света "}
{"url": "http://epicenter.bg/article/Donald-Tramp-shte-napravi--dramatichno-quot--izyavlenie-za-granitsata-s-Meksiko-/184495/7/96", "text": "Американският лидер поясни пред репортери единствено, че съобщението му ще се отнася за лица, които преминават границата незаконно Държавният глава на САЩ Доналд Тръмп ще направи „драматично\" изявление за южната граница на страната с Мексико. Американският президент поясни, че говори по въпроса или по-късно в четвъртък или в петък, предават Reuters и Агенция \"Фокус\".  Тръмп поясни пред репортери единствено, че съобщението му ще се отнася за лица, които преминават границата незаконно и че това ще бъде най-голямото му изявление по въпроса, което е правил до този момент от мандата си.", "date": "2019.05.30", "title": "Доналд Тръмп ще направи „драматично\" изявление за границата с Мексико"}
{"url": "http://epicenter.bg/article/Za-parvi-pat-v-istoriyata-na-Avstriya-kantslerskiyat-post-e-poveren-na-zhena-/184502/7/0", "text": "Бригите Бирлайн, председател на Конституционния съд, става първият канцлер в историята на на Република Австрия от нежния пол. Съответното бе обявено от държавния глава Александър Ван дер Белен на кратка пресконференция във Виена, предава ORF, най-голямата обществена медия в страната.  Австрийският президент натовари Бирлайн със задачата да формира следващото федерално правителство. Тя ще остане на власт, докато не бъде назначен следващия кабинет във Виена. Изборите ще се проведат през есента.  Ван дер Белен поясни, че под управлението на Бирлайн няма да има големи, устойчиви законодателни инициативи – нейната задача е надеждно продължаване на текущите дела.  Бирлайн благодари на Ван дер Белен за гласуването доверие и обяви, че ще започне веднага с разискванията за разпределението на министерските постове. Макар да беше изненадващо от страна на Бирлайн, тя все пак представи някои от лицата, които ще влязат в преходното правителство.   ", "date": "2019.05.30", "title": "За първи път в историята на Австрия канцлерският пост е поверен на жена "}
{"url": "http://epicenter.bg/article/Guterish--Obedinena-Evropa-shte-pomogne-da-se-izbegne-nova-Studena-voyna-/184504/7/0", "text": "Генералният секретар на ООН Антониу Гутериш, който получи днес наградата \"Карл Велики\", призова за създаване на обединена Европа, за да се избегне нова Студена война, предават Франс прес и БТА.  Ако искаме да предотвратим нова \"Студена война\", подобна на сблъсъка между американския и съветския блок в миналото, и да създадем истински многополюсен ред, се нуждаем от Обединена Европа, заяви генералният секретар в град Аахен, където получи наградата, с която е удостоен заради стремежа си да укрепва и развива многостранното сътрудничество.  \"Като генерален секретар на ООН никога не съм усещал нуждата от силна и обединена Европа толкова ясно, колкото в момента\", подчерта Гутериш пред събралите се, сред които беше и председателят на Европейската комисия Жан-Клод Юнкер.  Според Гутериш е дошъл моментът в Европа да се възстанови доверието между народите и политическите институции. Континентът трябва да се справи с три предизвикателства: климатичните, демографските промени и дигиталните промени.  Генералният секретар на ООН стана 61-ият носител на международната награда \"Карл Велики\". Тя се връчва от 1950 г. на лица и институции, които са дали значителен принос за европейското единство. Миналата година тя беше връчена на френския президент Еманюел Макрон.  ", "date": "2019.05.30", "title": "Гутериш: Обединена Европа ще помогне да се избегне нова Студена война "}
{"url": "http://epicenter.bg/article/Zmiya-izskochi-ot-toaletna-chiniya-i-uhapa-mazh-ot-Florida/184509/7/0", "text": "Змия ухапа мъж от Флорида в момент, в който вдига капака на тоалетната си чиния рано сутринта в неделя, предава БГНЕС. Питонът, дълъг 1,20 м „е излязъл от тоалетната и го е ухапал“ по ръката, според полицейски доклад. Полицаите казват, че 52-годишният Балтазар Джимено не е собственик на змията и няма представа как невъзмутимото влечуго се е плъзнало в апартамента му в Корал Спрингс. Джимено е бил лекуван в дома си от служители на спешните служби след ухапването от змията в продължение на 6 часа.   Питонът е бил заловен от полицейските служители на Корал Спрингс и впоследствие откаран до ветеринарен кабинет за преглед и третиране срещу инфекция. ", "date": "2019.05.30", "title": "Змия изскочи от тоалетна чиния и ухапа мъж от Флорида"}
{"url": "http://epicenter.bg/article/Balgarski-pisateli-s-protestno-pismo-sreshtu-poslanika-na-Ukrayna-/184479/6/0", "text": "ДО  ВИТАЛИЙ МОСКАЛЕНКО,  ПОСЛАНИК НА УКРАЙНА  В РЕПУБЛИКА БЪЛГАРИЯ  Копие:  ДО МИНИСТЪРА НА ВЪНШНИТЕ РАБОТИ  НА УКРАЙНА  ДО МИНИСТЪРА НА ВЪНШНИТЕ РАБОТИ  НА РЕПУБЛИКА БЪЛГАРИЯ  ДО МИНИСТЪРА НА КУЛТУРАТА  НА РЕПУБЛИКА БЪЛГАРИЯ  ДО КОМИСИЯТА ПО КУЛТУРАТА И МЕДИИТЕ  В НАРОДНОТО СЪБРАНИЕ  НА Р БЪЛГАРИЯ  ДО КОМИСИЯТА ПО ВЕРОИЗПОВЕДАНИЯТА  И ПРАВАТА НА ЧОВЕКА  В НАРОДНОТО СЪБРАНИЕ  НА Р БЪЛГАРИЯ  Господин Москаленко,  Ще пренебрегнем протоколните обръщения, предвид Вашето крайно неуважително и тенденциозно спрямо СБП писмо-обръщение, което сте отправили до министъра на културата, Комисията по културата и медиите и Комисията по вероизповеданията и правата на човека в Народното събрание на Република България с молба за „защита правото на свобода на словото и творчеството на българските писатели“, които уж нарушавал Съюзът на българските писатели.  Ето как ги „нарушава“: като „нарушение“ Вие визирате декларацията на УС на СБП, публикувана в бр. 15-16 /18-25.04.2019г. (грешно посочено от Вас като бр. 115 / 18.04.2019 г.) на в. „Словото днес“ и на сайта на СБП. Там се заявява, че СБП не е организатор на премиерата на книгата на Светослав Нахум „Бягство от Крим“, състояла се на 17.04.2019 г. в галерия-книжарница „София-прес“ и не е съпричастен към политическите изявления срещу други държави, направени по време на нейното провеждане. СБП е посочен като организатор в разпространена от самия автор дезинформация.  Това не е първото подобно възползване от „свободата на словото“ – дни преди злополучната премиера С. Нахум прави и друг опит да институционализира личните си намерения, като в отсъствието от страната на председателя на българския ПЕН Здравка Евтимова излезе с обръщение към членовете му. В него той приканваше да осъдят руската страна, като ги беше подвел, че обръщението е съгласувано. Евтимова обаче категорично отрече това и идеята му се провали.  На всички езици такова действие се нарича манипулация.  Какво всъщност се случи в галерия-книжарница „София-прес“ на 17 април т.г., та се възползвахте да предизвикате верижна реакция, обръщайки се към официални институции, които нито имат малейшо административно влияние, нито някаква юрисдикция над Съюза на българските писатели!  Премиерата се състоя на територия, собственост на СБХ, СБЖ и СБП, в полагащото се по график на Съюза на българските писатели време – тоест, с благословията на ръководството на Съюза и без да се плаща наем, макар че това е частна изява. Премиерата е водена от поета Димитър Христов, а книгата е представена от поета Иван Есенски – и двамата членове на Управителния съвет на СБП (!!). Никой не е прекъснат, никому не е отнето правото свободно да се изразява, премиерата свърши дори без изказвания от публиката (8-9 души, също предимно членове на СБП).  Думата беше предоставена първо на Вас, г-н Москаленко. И именно Вие – след като така компетентно приравнихте нашия автор с Хемингуей и „Бягство от Крим“ със „Сбогом на оръжията“, Вие в прав текст политизирахте вечерта и във втората част на длъжкото си изказване заговорихте с термини като „окупация“, „геноцид“, „страна-агресор“ и вмъкнахте квалификации, характеризиращи отношенията между вашите две държави, което обаче нямаше никакво отношение към литературното събитие. Почти същото изрекохте и в интервюто си пред телевизия „Скат“. Ваше право е да говорите свободно в свободна страна като България.  Но именно това Ваше изказване при невярното оповестяване на СБП като организатор на тази частна инициатива, се разчита като солидаризиране на Съюза с изявленията Ви, което е в разрез с Устава на организацията ни. Тук ще си позволим да се учудим дали Вашето присъствие е било случайно: след като освен „Бягство от Крим“ (да не забравяме, че това е само литературна творба) в сборника на С. Нахум са публикувани и разкази, чието действие се развива в Прага, Босна и Херцеговина, Америка и други чужбини, защо в залата нямаше нито един техен дипломатически представител? Евтиният скандал, който разразихте, набърквайки СБП, е достатъчно обяснение.  Това не е първият некоректен опит СБП да бъде привлечен като страна в интриги от местен или международен характер, но определено е първият прецедент, когато чужд дипломатически чиновник у нас си позволява да използва инсинуации и грубо вмешателство в живота и дейността на една от най-уважаваните и стари писателски организации в Европа – 105-годишния Съюз на българските писатели.  Нека Ви напомним, че СБП е независима политически, административно и финансово организация, с избрано от Общото събрание ръководство и столетни уставни правила! Че със СБП са свързани имена, творби и събития, които са нарицателни в нашата национална история! Че наричат България „Страната на убитите поети“, защото в борбата срещу потисничеството и мракобесието, в името на свободата и хуманизма паднаха жертви едни от най-свидните ни творци!  Вашият поплак, г-н Москаленко, е непохватно преиграване. Оскърбителни са нравоученията Ви и са нелепи клишетата от речника на политическата демагогия, с които заклеймявате нашето право на свободно слово и свободна съвест. Защото декларацията, която Ви е възбудила, е именно такова право, срещу което Вие въставате. Нататък действието става достойно за сериала „Шпионски игри“. Следват похвати от арсенала на Студената война: именуват се врагове на „свободата на словото”, намеква се за СБП като заплаха за световната демокрация, отправят се призиви към властта да укроти непослушните български писатели. Известно Ви е, че властта у нас има дълъг и печален опит в такова „укротяване“.  А как да оценяваме фриволните Ви упражнения от рода на „…декларацията на УС на СБП е израз на репресивен подход против българските писатели“ или „…опасния опит на СБП да застане в защита на политиката на държава-агресор“?  Такива невъздържани квалификации са израз на невъзпитание, незачитане на националните ни традиции и нахалство, което за представителен чиновник на чужда държава у нас е недопустимо.  Ние ще направим необходимите постъпки за Вашето спешно отзоваване от страната ни, защото с поведението си доказвате, че присъствието Ви в България предизвиква негативни реакции сред нашите интелектуалци и е вредно за приятелските отношения между българския и украинския народ.  Александър Гочев  Андрей Андреев  Анелия Гешева  Анжел Вагенщайн  Атанас Звездинов  Благовеста Касабова  Бойко Беленски  Бойко Ламбовски  Борис Данков  Боян Ангелов  Боян Бойчев  Виолета Станиславова  Акад. Георги Марков  Драгомир Шопов  Елка Няголова  Иван Гранитски  Иван Есенски  Иван Странджев  Илко Капелев  Кольо Георгиев  Лалка Павлова  Лъчезар Еленков  Матей Шопкин  Минчо М. Минчев  Надя Попова  Найден Вълчев  Ники Комедвенска  Николай Шопов  Нико Стоянов  Никола Инджов  Петър Велчев  Петър Динчев  Пенка Чернева  Петя Цолова  Станислав Пенев  Таньо Клисуров  Тодор Коруев  Трендафил Василев  Панко Анчев  Петър Андасаров  Списъкът е отворен.   ", "date": "2019.05.30", "title": "Български писатели с протестно писмо срещу посланика на Украйна "}
{"url": "http://epicenter.bg/article/Prof--Nikolay-Ovcharov-predstavi-parvi-nahodki-ot-rezidentsiyata-na-Drakula-kray-Svishtov-/184501/6/0", "text": "Сред тях е красива рисувана керамика и метални апликации от различни епохи, както и монети от Римската империя, през средновековни български и византийски монети до османски монети от ХV-ХVІІІ в. Вече втора седмица продължават разкопките на хълма „Чуката“ в Свищов. Там се намират запазените до близо 10 м руини на българския средновековен замък. Това съобщи за Агенция „Фокус“ проф. Николай Овчаров. „За разлика от останалите крепости на Второто българско царство, за него съществуват много писмени сведения. За първи път се споменава от пътешественика Петер Шпарнау през 1385 г. Той е важен и значителен град, който пази брода на р. Дунав и т. нар. „Свищовски път“, водещ към Влахия. Крепостните стени обграждат града чак до Дунав, а на върха се намира якият замък“, посочи той. „Особено важно е сведението на най-ранния османски хронист Мехмед Нешри, описващ завоеванието на Търновска България през 1393 г. След превземането на столицата Търновград, нашествениците се насочват към Дунав и превземат редица крепости. Комендантът на Свищов е един от малкото военачалници, които отказват да се предадат и заявява, че ще брани вярата на своя цар Иван Шишман. Българският гарнизон в замъка се сражава до последно и се предава чак когато свършват припасите“, обърна внимание проф. Овчаров и уточни, че османците оценяват значението на важната крепост и оставят в нея свой гарнизон.  „През следващите години Свищов играе много важна роля в жестоките битки между мюсюлмани и християни. Особено интересен е епизодът от зимата на 1461/1462 г., когато прочутият велик воевода на Влахия Влад Цепеш или Дракула, обсажда и превзема крепостта. В писмо до унгарския крал от 11 февруари 1462 г. той с гордост му съобщава, че при превземането са избити 410 турци, като много от тях са ликвидирани чрез любимия му способ – набиване на кол“, разказа Николай Овчаров. „През 1595 и 1598 г. на два пъти Свищов е опожаряван от друг влашки воевода – Михаил Храбрия, но замъкът успява да устои. Вече в 1651 г. османският пътешественик Евлия Челеби описва подробно тази вътрешна крепост. Тя била с четириъгълна форма със 7 кули, а вътре имало къща за началника, казарма и джамия. На стените имало топове с достатъчно боеприпаси. Така замъкът се запазва до началото на ХІХ в., което личи от три много точни гравюри, пазени днес във Виена. За съжаление при отстъплението при поредната руско-турска война през 1810 г. замъкът е опожарен от русите, за да не служи на османците. По-късно оттам са вадени камъни за строеж на казарми и жилищни сгради“, обясни Овчаров. „Запазеното до днес обаче е достатъчно, за да наредим замъка на Свищов сред най-добре запазените крепости на средновековна България. Тук са извършвани частични разкопки през 1961 г., а сега Община Свищов е амбицирана да подпомогне разкриването на укреплението и после да бъде извършена неговата реставрация. Така заедно с близкия римски град Нове и с прекрасната възрожденска част на Свищов ще бъде оформена програмата за развитие на културния туризъм в крайдунавския град“, заяви професорът. „През двете седмици на тазгодишните проучвания вече имаме десетки находки. Сред тях е красива рисувана керамика и метални апликации от различни епохи, както и монети от Римската империя, през средновековни български и византийски монети до османски монети от ХV-ХVІІІ в. Много интересен е фрагмент от тухла с частично запазен латински надпис-щампа, в който става дума за бойна единица (кохорта) от прочутия І-ви Италийски легион, чиито щаб е пребивавал в Нове. Надписът се датира в ІV в., когато стария легионен център е изоставен и римската власт се премества на хълма „Чуката“, който давал по-добра защита срещу зачестилите варварски нашествия. Тогава там е изградена нова крепост, която по-късно е използвана и през Средновековието“, изтъкна проф. Овчаров. „На дълбочина около метър в двора на замъка попаднахме на пожарищата, предизвикани през 1810 г. А непосредствено под този пласт излиза средновековна керамика, както и желязни гюллета за оръдия и каменни бойни топки за метателни машини. Без съмнение става дума за войните между християни и мюсюлмани от ХV-ХVІ в. и превземането на замъка от Дракула“, коментира Николай Овчаров. „Разкопките продължават и предстои навлизането в по-ранния средновековен пласт от Второто българско царство. Надяваме се, че там ще излязат и свидетелства за героичната съпротива на българите срещу османското нашествие през ХІV в.“, каза още той. ", "date": "2019.05.30", "title": "Проф. Николай Овчаров представи първи находки от резиденцията на Дракула край Свищов"}
{"url": "http://epicenter.bg/article/Proshka-za-Tsvetanov-nyama--/184485/11/0", "text": "  На четвъртия ден от вота Борисов му поиска оставката от всички постове в партията, след като преди месец по същия безпардонен начин го лиши и от депутатството.  И естествено я получи.    Във Фейсбук отиващият си Втори в партията написа: \"   Явно е обиден. Явно се чувства предаден.    Борисов обаче има друг прочит на вота.   да завоюва след всеки избор. Днес няма фанфари. Дори в нощта на вота Борисов призна за грешки, както го правеше и по време на цялата кампания.   Точно обратното!    В същото време \"загубилата\" БСП стабилизира присъствието си в Европарламента с един депутат повече, а пък ВМРО праща двама! Шамар за ГЕРБ е, че градската десница, представлявана от \"Демократична България\", която никой не слагаше в сметките, а управляващите дори съблазниха традиционния ѝ партньор СДС, също реализира мандат.  Ако се заровим в данните на ЦИК, ще видим, че    Показателен е вотът за управляващата партия в наблюдаваната лично от Цветанов област Велико Търново - регионът, от които той бе депутат.   А като се погледнат протоколите от секциите в самия град Велико Търново, особено в централната му част, ще се види, че БСП-ГЕРБ са на кантар. Има секции, в които доминацията на БСП е смазваща - левицата взима два пъти повече гласове.   не само Павликени и Сухиндол, където БСП е печелила почти всички избори след 1989 г. Левицата стои добре в Свищов и Лясковец, където Цветанов често се отбива. А пък ДПС измъква победата на ГЕРБ в Златарица и Стражица.    Бърз преглед на резултатите от трите столични избирателни района показва, че тъмните облаци се сгъстяват над ГЕРБ с оглед на местните избори през есента.  В 23-ти МИР управляващите имат 38 066 гласа, БСП - 34 351, \"Демократична България\" - 26 750, ВМРО - 11 697. В този район са \"Лозенец\", \"Изгрев\", \"Изток\", \"Младост\".  В 24-ти МИР ГЕРБ взима 29 855 гласа, БСП - 23 034, \"Демократична България\" - 17 428, ВМРО - 9446. Районът включва централната градска част, но и ромския квартал \"Христо Ботев\".  В 25-ти МИР управляващите имат 30 631 гласа, БСП - 25 648, \"Демократична България\" - 10 037, ВМРО - 10 549. Тук са смятаните за работнически квартали \"Надежда\" и \"Люлин\", родното място на премиера Борисов - Банкя, но и голямата циганска махала Филиповци.  Тези данни изглеждат направо драматично, ако бъдат сравнени с резултата за ГЕРБ на предишните избори за Европейски парламент, защото    БСП, напротив, макар и втора в общото класиране, бележи ръст от 17 812 гласа. А това е почти половината от ръста на левицата в цялата страна, което едва ли радва опонентите ѝ.  БСП отбелязва пробив в \"Изгрев\", в \"Младост\" и в \"Красна поляна\".  Сега да видим и поведението на Цветанов, което скърши отношението на Борисов към него. \"Апартаментгейт\" беше шок за премиера. ВИП-асансьорът в хола на Цветанов тотално го изненада. Борисов разбра, че в навечерието на избори това ще има убийствен ефект и наказа всички \"синковци\". Едновременно с това пред публиката го удари на покаяние, признаване на грешки и молба за прошка. Това беше нормалното поведение. Цветанов направи обратното - няма погазване на закона, няма защо да има наказание. Не отчете моралния фактор. За да стигне до онези думи, изречени висомерно в \"Панорама\" по БНТ, след като вече бе наказан с остраняване от парламента: „   Само няколко дни по-късно лидерът на ГЕРБ сложи на място заместника си:      Изпълнението ѝ бе отложено за след изборите. Борисов го намекна.  докато скандалът тук набираше скорост, а той беше на поредното си турне в САЩ и не отчиташе настроенията на местна почва, си въобрази, че може да разцепи партията. И дори тръгна да го прави - да събира подписки във Фейсбук в своя подкрепа. Това Борисов никога няма да му прости. И му доказа по време на предизборната кампания несъстоятелността на такова мислене.   За по-малко от два месеца Борисов разби няколко мита за Цветанов. Първо, със замах го извади от парламента и се видя, че Народното събрание може да работи спокойно и без неговата роля на совалка между парламентарните групи.   После, влезе на терен по време на изборите, започна като \"чудодейна икона\" да обикаля страната, докато Цветанов потъна. Ако не беше го направил, победата се изплъзваше от ГЕРБ. Политическият му нюх улови навреме опасността. В интерес на истината,   Демонстрира лоялност, запази мълчание. Фигурата му се издължи, отслабна, лицето му посивя, но продължи да действа тихо на терен като верен войник на партията. Но двамата не застанаха един до друг. Нещо повече, Борисов няколко пъти подчерта, колко пресилени са били оценките за ролята на Цветанов в партийните дела на ГЕРБ.  Още един знак даде Борисов на своя заместник.   На 26 май избирателите не дадоха прошка на ГЕРБ, нищо че продължават да са първа политическа сила.   (като дял от общия брой на избирателите с право на глас).  Червената лампа е светнала. Къде са онези 1 678 641 избиратели, които качиха през 2009-а ГЕРБ във висините и създадоха илюзията за непобедимост?  А 10 години власт създадоха на структурите чувство за непогрешимост. Бацилът на партизанщината ги прояде. Гейтовете почнаха да гърмят. А заместването на едни хора с други не носеше резултат. Хората се отвращаваха все повече от местните дерибеи. Върху цялата политика на ГЕРБ на централно, местно, партийно ниво легнаха обвиненията за корупция.    Тази армия не може да носи непрекъснато победи.  Зад числата на отминалия евровот стоят дълбоки процеси в партията, които показват нейното износване.    Чистката ще плъзне и надолу. Разбира се, че в тази операция има риск. Цветанов познава партията поименно, той се е срастнал с нея. \" , казва Георги Марков и предупреждава Борисов, че Все пак незаменими хора няма. Явно тандемът \"Борисов-Цветанов\" е изживял времето си, колкото и неговият край да ни се струваше невъзможен. Сега Борисов трябва да прави презареждане.  Пое кампанията на ръчно управление и ГЕРБ спечели.  Вече иска да поеме и партията.    Това е много по-сложно от едни избори. ГЕРБ се е сраснала с държавата. И ще има трусове. Но друг ход няма. Eдно обаче е сигурно - война в ГЕРБ няма да има!   ", "date": "2019.05.30", "title": "Валерия Велева: Прошка за Цветанов няма! Лиши Борисов от бляскава победа... и си отива"}
{"url": "http://epicenter.bg/article/Petya-Avramova--Osnovnata-ni-zadacha-e-da-sprem-obezlyudyavaneto/184477/4/0", "text": "„Наша основна задача е да спрем обезлюдяването и да създадем добри условия за живот и в по-малките населени места. Да подобрим свързаността и възможностите за мобилност на населението.“ Това каза министърът на регионалното развитие и благоустройството Петя Аврамова при откриването на Международната архитектурна конференция SHARE Sofia, съобщиха от пресцентъра на МРРБ.  „Предизвикателство пред всички, ангажирани в инвестиционния процес, е свръхурбанизацията и това се вижда не само в България“, каза още министърът и допълни, че към големите градове на Европа – както към София, продължават да прииждат все повече хора.  Според официалната статистика 73,7 % от българите живеят в големите градове. В шест града с над 100 хил. души е съсредоточено 34,4% от населението на страната или малко над една трета от всички българи.  Планирането на развитието на градовете трябва да бъде така, че териториите да бъдат полифункционални, като в тях да има едновременно жилища, офис площи и сгради за свободното време.  Пред участниците във форума Петя Аврамова подчерта, че в страната се наблюдава стабилен растеж в строителството, като със средства от републиканския бюджет или по линия на европейската солидарност се обновяват градовете, подобряват се социалната и образователната инфраструктура, както и енергийната ефективност на хиляди обществени и частни сгради. Това открива нови, по-широки хоризонти пред всички участници в инвестиционния процес – проектанти, архитекти, строители.  Ускоряването на отчуждителните процедури, с промените в Закона за държавната собственост, които Парламентът прие, също ще имат положителен резултат за инвестиционните процеси. Пред журналисти министърът коментира, че измененията ще дадат възможност по-бързо да стартират строителни дейности за важни обекти като Околовръстното на София в участъка от ж.к. „Младост“ до АМ „Тракия“ и за участъка Буховци – Белокопитово на АМ „Хемус“, който се бави вече една година, за участъците от Видин до Враца и др.  Вече е започнала проверката на състоянието на оградните съоръжения по магистралите, а докладът с резултатите трябва да бъде готов в понеделник. Издадено е разпореждане в момента, в който се констатира повредена мрежа, мантинела или оградни пана, те да бъдат незабавно възлагани и възстановяването им да стартира, обясни министър Аврамова.  По отношение старта на тол системата министърът съобщи, че предстои среща с бранша, на която да бъдат обсъдени различни варианти за тарифите на тол таксите. Предстои да бъде свикан и Общественият съвет, конституиран с решение на Народното събрание.  „Необходима е голяма обществена подкрепа за приемането на тарифите, обхвата и въвеждането на тол системата, защото всички в България искаме да имаме добри пътища, а заради недофинансирането на сектора има такива, които са в много лошо експлоатационно състояние“, каза Петя Аврамова.  По повод продължаването на Националната програма за енергийна ефективност на многофамилни жилищни сгради министърът заяви, че до сега Програмата дава добри резултати за хората и облика на градовете, като общото мнение е тя да продължи и се обмислят различни варианти за това.  Обсъждат се получените предложения за промени в Закона за етажната собственост. Очаква се през есента да има готовност да бъде обявен вариант за неговата промяна.  Промени ще претърпи и Наредбата за ВиК услугите, които също предстои да бъдат обявени за обсъждане.  ", "date": "2019.05.30", "title": "Петя Аврамова: Основната ни задача е да спрем обезлюдяването"}
{"url": "http://epicenter.bg/article/Zapochva-odit-v-GD--quot-Grazhdanska-vazduhoplavatelna-administratsiya-quot-/184493/4/0", "text": "Министърът на транспорта, информационните технологии и съобщенията Росен Желязков назначи одит в Главна дирекция \"Гражданска въздухоплавателна администрация\" (ГД ГВА). Това съобщиха от пресцентъра на министерството.  Одиторите ще проверят изпълнението на контролните и регулаторни функции на главната дирекция, свързани с осигуряване на безопасността на гражданското въздухоплаване. Предметът на проверката включва и изследване на капацитета за изпълнение на контролната и административнонаказателната дейност, функциите по сертифициране и надзор, както и управлението на работните процеси в администрацията.  Министър Желязков разпореди на ГД ГВА да извърши пълен анализ на нормативната уредба, регламентираща безопасността на гражданската авиация, включително и регулацията на т.нар. лека авиация. Резултатите от анализа ще дадат необходимите данни за предприемане на промени, които биха засегнали и Националния план за безопасност в гражданското въздухоплаване, одобрен през ноември 2018 г. Също така е възложена проверка на всички летателни площадки на територията на страната.  Предстои да бъде подписано Споразумение за взаимодействие между Европейската агенция за авиационна безопасност, ГД \"Гражданска въздухоплавателна администрация\" и всички национални контролни органи на държавите членки. Чрез него ще се гарантира установяването и поддържането на високо ниво на безопасност в гражданското въздухоплаване в Европейския съюз.  За набелязване на допълнителни мерки за подобряване на безопасността на гражданското въздухоплаване министърът поиска среща с директора на Европейската агенция за авиационна безопасност.  С предложения за промени в Закона за гражданското въздухоплаване е предвидено създаването на Национален борд за разследване на произшествия във въздушния, водния и железопътния транспорт.  След приключване на проверките министърът ще представи резултатите пред Министерския съвет и ще предложи конкретни мерки в сектора. ", "date": "2019.05.30", "title": "Започва одит в ГД \"Гражданска въздухоплавателна администрация\""}
{"url": "http://epicenter.bg/article/MVR--Zaykov-se-zastrelyal-v-torsa-s-pushka-samodelka-/184457/3/0", "text": "Стоян Зайков-Чане се е застрелял в сърцето с пушка самоделка, 12 калибър, когато е бил обкръжен от баретите. Това стана ясно от думите на шефа на областната дирекция на МВР-София Николай Спасов тази сутрин, предава Канал 3.  \"Категорично не е използвано оръжие и физическа сила срещу Зайков\", увери той по повод съмненията, че издирваният за две убийства в Костенец беглец сам си е теглил куршума.  Спасов обясни, че служителите на МВР не използват оръжие с такъв калибър, с което се е самоубил Чане. До разкриването му пък се стигнало, защото полицията вече била наясно в какъв район се придвижва бившият затворник.  Според Спасов, беглецът се почувствал в безизходица и това го е подтикнало да се застреля.  Цяла нощ продължиха огледите на мястото около оловния завод в Долна Баня, където Зайков бе открит след 20 дни издирване. Граничен полицай го видял и подал информация на баретите, които около 20.30 часа вчера дошли. Имало е няколко предупредителни изстрела, след което Чане се самоубил.  ", "date": "2019.05.30", "title": "МВР: Зайков се застрелял в торса с пушка самоделка "}
{"url": "http://epicenter.bg/article/Mashtabna-aktsiya-na-GDBOP-i-zhandarmeriyata-blokira-Montana-/184460/3/0", "text": "Мащабна операция на ГДБОП и жандармерията се провежда в Монтана. Градът е блокиран от полиция, съобщи БНР.  По неофициална информация до момента са задържани поне 7 души. Те са заподозрени за участие в група за изнудване на бизнесмени в региона и разпространение на наркотици.  Все още от МВР няма официална информация за спецакцията. Такава се очаква по-късно през деня.  ", "date": "2019.05.30", "title": "Мащабна акция на ГДБОП и жандармерията блокира Монтана "}
{"url": "http://epicenter.bg/article/15-zadarzhani-v-Montana-za-reket--palezhi-i-narkotitsi-/184473/3/0", "text": "15 души бяха задържани днес при мащабна акция на Главна дирекция \"Борба с организираната престъпност“ (ГДБОП) и жандармерията в Монтана и София, която започна тази сутрин, съобщи БНР. Акцията е под контрола на Специализираната прокуратура.  Близо година е отнело разследването върху криминалния контингент, който се е занимавал с рекет, палежи, разпространение на наркотици, съобщи в Монтана зам.-главният прокурор Иван Гешев.  \"С лицата се работи. Проведени са над 25 претърсвания на различни обекти. Иззети са наркотични вещества, различни парични суми, хладно оръжие и други доказателства, които касаят разследването. В рамките на следващия ден ще стане ясно кои и колко лица ще бъдат привлечени към наказателна отговорност“, каза той.  Сред задържаните е и Мартин Антов от Монтана, свързан с делото \"Килърите 2“. Към момента за Антов няма повдигнато обвинение, уточни Гешев.  \"Знае се, че стои жена и известна охранителна фирма, която се занимава с тормоз над земеделски производители“, обясни той.  ", "date": "2019.05.30", "title": "15 задържани в Монтана за рекет, палежи и наркотици "}
{"url": "http://epicenter.bg/article/-Gugal-Maps--veche-pokazva-kamerite-na-KAT-i-ogranicheniyata-/184474/3/0", "text": "Навигационното приложение „Гугъл Мапс” получи изключително полезно за шофьорите обвновление – данни за ограниченията в скоростта и местоположението на камерите за скорост в над 40 държави, сред които е и България, съобщава Би Ти Ви. Тези функционалности до момента бяха достъпни само в платформата „Уейз”, която също е собственост на технологичния гигант.  Освен нашата страна, информация има за Австралия, Бразилия, САЩ, Канада, Великобритания, Индия, Мексико, Русия, Япония, Андора, Босна, Хърватия, Чехия, Естония, Финландия, Гърция, Унгария, Исландия, Израел, Италия, Йордания, Кувейт, Латвия, Литва, Малта, Мароко, Намибия, Холандия, Норвегия, Оман, Полша, Португалия, Катар, Румъния, Саудитска Арабия, Сърбия, Словакия, ЮАР, Испания, Швеция, Тунис и Зимбабве.  Източник на информацията са самите потребители, но също и платформи, с които „Гугъл” си партнира.  От близо година в „Гугъл Мапс” се появява информация в реално време за пътни инциденти, а представените днес функционалности се тестваха сред малки групи потребители от доста време. Глобалният дебют на обновлението е започнал преди около две седмици.  Наскоро стана възможно и през приложението да се проверява разписанието на Столичния градски транспорт.  ", "date": "2019.05.30", "title": "„Гугъл Мапс” вече показва камерите на КАТ и ограниченията "}
{"url": "http://epicenter.bg/article/Sotir-Tsatsarov-prizova-Lozan-Panov-za-dialog-po-prekroyavaneto-na-sadebnata-karta-/184482/3/0", "text": "За конкретен, ясен и разумен диалог с ръководството на Върховния касационен съд (ВКС) и в частност с председателя му Лозан Панов по една от най-важните за съдебната система теми - прекрояването на съдебната карта - призова главният прокурор Сотир Цацаров по време на заседанието на Пленума на Висшия съдебен съвет (ВСС) в четвъртък. Поводът за това Цацаров да подкани Панов да започне да мисли в конкретика за проблемите на системата, вместо да се концентрира единствено в безплодни констатации, бе представянето на докладите на \"тримата големи\" в системата, както и на ВСС и ИВСС за дейността на институциите през изминалата 2018 година,  Още в самото начало на представянето на доклада си за прилагането на закона и за дейността на съдилищата през 2018 година председателят на ВКС очаквано отправи обструкции към законодателя, поставяйки акцент върху приетите през 2018 година промени в Закона за съдебната власт (ЗСВ). Както е добре известно, Панов е противник на изменението, с което бе въведена забрана за съдилищата да публикуват окончателните си актове по наказателни дела, докато съответната присъда не бъде приведена в изпълнение, за което е необходимо прокуратурата да уведоми.  Председателят на ВКС просторно обобщи резултатите от доклада и напомни за скандалните проверки, разпоредени от него в Апелативния специализиран наказателен съд (АСНС) през изминалата година, както и за спорните тълкувателни решения, едно от които бе напът да блокира напълно дейността на Комисията за противодействие на корупцията и за отнемане на незаконно придобитото имущество (КПКОНПИ). Лозан Панов обърна внимание и на тълкувателното решение, свързано с обезщетенията за близките на пострадали и загинали на пътя, вследствие на което последваха серизони реакции в юридическата общност и вълна от негативни обществени реакции.  Забележките на Панов към законодателя и похвалата му с \"добре организираната тълкувателна дейност\" на ВКС предизвикаха мигновената реакция на настоящия правосъден министър и доскорошен председател на правната комисия в парламента Данаил Кирилов, който през изминалата година бе пряк участник в законодателната дейност, а понастоящем председателства и Пленума към кадровия орган.  \"Решенията по тълкувателните дела на ВКС са противоречиви и небезпристрастни и поставят противоречия между две независими власти. Многократно в рамките на 44-то Народно събрание е демонстрирано уважение и изчакване на завършването на тълкувателната дейност. През 2018 година ние сме смятали, че под формата на уеднаквяване на съдебна практика не може да се търси уеднаквяване на закона и волята на законодателя. По тази причина продължаваме да смятаме, че Народното сърбание има единствено конституционно право да формулира волята си в законодателство. Моето предложение, ако приеме председателя на ВКС, е да се направят редакции в тази част на доклада, така че да не се поставят в противоборство двете власти и да не нарушаваме добрите практики по взаимодействие\", коментира Кирилов.  И главният прокурор Сотир Цацаров взе думата за изказване по доклада на Панов, като припомни, че е крайно време председателят на ВКС да вземе отношение по въпроса за прекрояването на съдебната карта, вместо само да констатира проблемите в системата, а след това да бездейства.  \"В доклада си председателят на ВКС стига до извод, който съществува навсякъде и е всеизвестен – това е неравномерната натовареност на съдилищата и прокуратурите. В същото време се обръща внимание на ниската натовареност във военното правосъдие. Очевидно е в тази връзка, че се констатира всеизвестният факт за ниска натовареност на военните съдилища, огледална е ситуацията и във военните прокуратури, ползвам това като повод да кажа следното – през изминалата година 11 прокуратури бяха превърнати в териториални отделения, в момента прокурорската колегия обсъжда окрупняването на още 29 районни прокуратури. Без да се намесвам и да изказвам мнение дали това е уместно по отношение на съдилищата, аз отправям призив към ръководството на ВКС и Съдийската колегия за един разумен диалог, който да постави на дневен ред въпросите дали са необходими промени в съдебната карта както по отношение на прокуратурата, така и на съдилищата. Второ – тук често водим спорове по отношение на военното правораздаване, призовавам да започнем да говорим за необходимостта от промяна, нека спрем само да констатираме проблемите и да започнем да говорим по тях. Дайте да се опитаме да действаме заедно, иначе ще останем на ниво констатации. Ако такава готовност има, аз съм сигурен, че колегите ми от Прокурорската колегия са готови да седнат на една маса\", обясни Цацаров.  \"Аз съм заявявал много преди това по отношение на военното правораздаване, че са необходими промени. Нееднократно съм казвал, че един военен съд на окръжно ниво и един на апелативно ниво няма да наруши Конституцията. В този смисъл съм готов да дебатираме, но нека да напомня, че идеи за разширяване на правомощията на военното правораздаване бяха изпратени в Министерство на правосъдието, така че ВСС има визия за промени. Дебатът за военното правораздаване може да бъде поставен на масата, но няма как неравномерното натоварване да не направи впечатление\", оправда бездействието си по един от най-важните въпроси за съдебната система – този за неравномерното натоварване на съдилищата – Лозан Панов.  В края на дебата правосъдният министър Данаил Кирилов призова Пленума на ВСС да не подкрепя доклада на Панов за дейността на съдилищата през 2018 година.  Председателят на Върховния административен съд (ВАС) Георги Чолаков предложи алтернатива – да се приеме докладът и да се изпрати в Народното събрание, заедно с пълния протокол от настоящото заседание на Пленума на кадровия орган, касаещо дебатите по точката. Единодушно, кадровиците подкрепиха предложението на Чолаков.  Не толкова спорни бяха докладите на главния прокурор Сотир Цацаров за дейността на прокуратурата и разследващите органи през 2018 година, както и този на председателя на ВАС Георги Чолаков за дейността на админстративните съдилища. Кратко Цацаров представи основните акценти от доклада, като изведе на преден план данните, че през 2018 година държавното обвинение е постигнало 97% осъдени и под 3% оправдани лица. \"Като цяло това е един много добър атестат за работата на прокурорите, както и промените, свързани с въвеждането на разпоредителното заседание. Друг такъв атестат е намаляването на процента на върнатите в прокуратурата дела\", посочи Цацаров. Неговият отчет бе приет единодушно.  Пленумът към кадровия орган прие безспорно и доклада на Георги Чолаков. \"Безкрайно благодаря на колегите от административните съдилища, които съвместно успяха да постигнат това, което отчитаме в момента. Към днешна дата сме приключили 8000 дела във ВАС. Всички, които правораздават, знаят какво означава това – качество, бързина и срочност\", подчерта председателят на съда Георги Чолаков. Кадровиците подкрепиха без дебат и докладите за дейността на ВСС и на Инспектората към него.  ", "date": "2019.05.30", "title": "Сотир Цацаров призова Лозан Панов за диалог по прекрояването на съдебната карта "}
{"url": "http://epicenter.bg/article/Tsatsarov-i-Cholakov-predlagat-Distsiplinaren-sad-za-nakazaniyata-na-sadii-i-prokurori-/184492/3/0", "text": "Председателят на Върховния административен съд (ВАС) Георги Чолаков и главният прокурор Сотир Цацаров предлагат създаването на Дисциплинарен съд, който да се занимава с наказанията на провинили се професионално съдии и прокурори. Идеята е да се роди един напълно нов, независим орган, който да гарантира независимо и безпристрастно събиране и анализиране на данните по конкретни дисциплинарни производства, след което резултатите да бъдат предоставени на съответните колегии към кадровия орган, които ще взимат окончателното решение по налагането, респективно неналагането, на наказание.  Това стана ясно по време на заседанието на Пленума на Висшия съдебен съвет (ВСС), на което бе обсъдено писмо от министъра на правосъдието Данаил Кирилов, относно проект на Закон за изменение и допълнение на Глава шестнадесета, раздел пети от Закона за съдебната власт (ЗСВ), по който в правосъдното ведомство вече има сформирана работна група. Въпросното предложение на Георги Чолаков и Сотир Цацаров е ново и не фигурира в проекта, но е било обсъдено по време на съвместно заседание на Комисиите \"Дисциплинарна дейност и взаимодействие с ИВСС\" към двете колегии на ВСС - Прокурорската и Съдийската, на което те са присъствали.  В рамките на заседанието на Пленума председателят на ВАС презентира идеята за създаването на Дисциплинарен съд, в който да участват действащи съдии и прокурори, като съоветните колегии към ВСС да осъществяват единствено приемане или отхвърляне на решенията на този нов орган.  \"Действително това не може да стане от днес до утре. Има много въпросителни за начина на действие и мандатността на този съд. Но смятам, че това трябва да се заложи като дебат тук. Трябва да има отделен орган, който да отговаря за събирането и анализа на доказателствата, а крайното решение ще е наше – дали да се наложи или не наказание\", обясни Чолаков и подчерта, че работата по този проект тепърва предстои и, че трябва да бъде извършен пълен анализ на становищата на магистратите от всички органи на съдебната власт относно него.  А в конкретния проект за изменение на ЗСВ, дал повод на Кирилов да се обърне към Пленума на ВСС за становище, фигурира предложение на Комисията \"Дисциплинарна дейност и взаимодействие с ИВСС\" към Прокурорската колегия на ВСС, според което административните ръководители на съответния орган на съдебната власт да могат да налагат освен наказание \"забележка\" и намаляване на заплатата. Освен това се предлага заповедите за тези наказания да не бъдат обсъждани и разглеждани от съответната колегия на кадровия орган, а да подлежат само на обжалване пред административен съд. В работната група по проекта обаче са възникнали разногласия между представителите на ВСС в нея относно това предложение, поради което правосъдният министър изиска конкретното им становище. Това е довело и до съвместното заседание на двете дисциплинарни комисии към ресорните колеги на ВСС.  Писмото на Кирилов е преминало и през правната комисия към кадровия орган, която е изразила сериозни резерви относно предложенията на Комисията \"Дисциплинарна дейност и взаимодействие с ИВСС\" към Прокурорската колегия. Сред съображенията на Комисията е аргументът, че предложенията противоречат на препоръките на Венецианската комисия, според която дисциплинарните производства тряба да се гледат от независим орган, за какъвто се смята именно ВСС. Затова членовете й предлагат редакция – цитираните дисциплинарни наказания да се налагат от административните ръководители, но да минават през контрол от съответната колегия. Предложението на прокурорската дисциплинарна комисия с редакцията на правната комисия бе прието единодушно от Пленума на ВСС и изпратено в работната група в Министерство на правосъдието.  ", "date": "2019.05.30", "title": "Цацаров и Чолаков предлагат Дисциплинарен съд за наказанията на съдии и прокурори "}
{"url": "http://epicenter.bg/article/Zakasnyava-poletat-na-Marinela-Arabadzhieva-ot-Madrid-do-Sofiya--ochakva-se-da-katsne-sled-17-00-ch-/184499/3/0", "text": "Закъснява полетът на Маринела Арабаджиева от Мадрид до София, очаква се да кацне след 17.00 ч.", "date": "2019.05.30", "title":"Закъснява полетът на Маринела Арабаджиева от Мадрид до София, очаква се да кацне след 17.00 ч."}
{"url": "http://epicenter.bg/article/Marinela-Arabadzhieva-e-veche-v-Sofiya--ekstradiraha-ya-pod-konvoy-/184506/3/0", "text": "Маринела Арабаджиева кацна със самолет от Испания на летище София малко след 17:10 часа. Екстрадицията й бе разрешена от испанските съдебни власти по дело на Специализираната прокуратура срещу нея и част от семейството й за престъпна група, данъчни престъпления и пране на пари, предава Канал 3.  От летище София Арабаджиева ще бъде качена в кола на съдебна охрана и откарана в следствен арест, където разследващи ще я запознаят с обвиненията, които са й повдигнати. В следващите часове спецпрокуратурата ще поиска и постоянен арест от съда за бизнесдамата.  Ветко и Маринела Арабаджиеви са обвинени в участие в организирана престъпна група и пране на пари. Двамата бяха задържани в Испания, където по-късно стана ясно, че са се укривали в къщата на Георги Семерджиев в Кабрера де Мар, в близост до Барселона. По делото е обвинен и малкият им син Вълчо, който неотдавна излезе от ареста срещу половин милион лева гаранция.  На 13 март стана ясно, че семейство Арабаджиеви не желаят доброволно да бъдат върнати в България, след като Националният съд в Мадрид обяви, че ги оставя за постоянно в ареста Ветко и Маринела Арабаджиеви. Ветко и Маринела бяха пуснати за издирване от Интерпол с червена бюлетина през декември миналата година. Бяха издирвани и с Европейска заповед за арест.  Припомняме, че в края на август 2018 бе извършена специализирана акция в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева в кеш. По-късно беше задържан и сина на Арабаджиеви - Вълчо, на който беше наложена мярка за неотклонение постоянен арест. През април последва обжалване на мярката пред Апелативния специализиран съд, който постанови Велчо Арабаджиев да бъде пуснат под парична гаранция от половин милион лева.  ", "date": "2019.05.30", "title": "Маринела Арабаджиева е вече в София, екстрадираха я под конвой "}
{"url": "http://epicenter.bg/article/MVR-pokaza-snimki-i-video-ot-ekstraditsiyata-na-Marinela-Arabadzhieva-/184513/3/0", "text": "Днес, с полет от Мадрид, бе осъществено предаването на българска гражданка. Тя бе обявена за международно издирване в Шенгенска информационна система от 31.08.2018 г. въз основа на Европейска заповед за арест, издадена от Специализираната прокуратура, за участие в организирана престъпна група, укриване на данъци в особено големи размери и пране на пари. Това съобщиха от МВР по повод екстрадицията на Маринела Арабаджиева.  По-рано днес се разбра, че самолетът, с който тя бе върната в България, закъснява. Въпреки това малко след 17:10 часа Маринела кацна на българска земя. В резултат на проведените действия на българските и испанските полицейски структури, както и своевременния обмен на информацията чрез бюрата „СИРЕНЕ“ на България и Испания, българката и съпругът й бяха задържани от испанската полиция в Барселона на 07.03.2019 г.  Предаването на българската гражданка е реализирано на основание влязло в сила решение на компетентния съд в Кралство Испания, с което се допуска изпълнението на издадената от Специализираната прокуратура Европейска заповед за арест.  ", "date": "2019.05.30", "title": "МВР показа снимки и видео от екстрадицията на Маринела Арабаджиева "}
{"url": "http://epicenter.bg/article/Krasimir-Yankov--Ot-BSP-se-ochakva-otnovo-da-bade-korektiv-na-upravlenieto/184489/2/0", "text": "Депутатът от БСП и член на Националния съвет на партията коментира в ефира на БНР връщането на левицата в пленарната зала.   “Парламентаризмът и работата на народните представители не може да влезе в коловоза на “загубили тренинг“. Предстои ние да се върнем на полето на парламентарния живот и да обсъдим проблемите на управлението на държавата именно на тази плоскост“, каза Янков. “Сега се очаква от БСП отново да бъде коректив на управлението и да прави своите предложения за начина, по който трябва да се управлява държавата“, посочи още той. Запитан грешка ли беше дългото отсъствие на БСП от парламента, той отговори: “Ръководството на БСП не прави оценка и не анализира добрите и лошите страни от това решение. Аз смятам, че в началото силният политически акт след скандалните промени в Изборния кодекс дадоха своя ефект, получиха и веднага реакция от нашия опонент - управляващата партия ГЕРБ, лично от Бойко Борисов, и то за по-малко от 24 часа. Но след налагането на ветото от президента се обезсмисли бягството от дебата в пленарна зала. Моят призив точно тогава беше БСП да преразгледа решението си с оглед на обстоятелствата“. В интервю за предаването “12+3“ по програма “Хоризонт“ Янков коментира и оставката на Цветан Цветанов от ръководните позиции в партия ГЕРБ: “Оставката на Цветан Цветанов не ме изненадва. Борисов обяви, че ще изчисти партията и това е неговият сценарий“. Красимир Янков допълни: “Правосъдието, което раздава Борисов, е категорично и в случая очаквано. Започва от Цветан Цветанов, предстои изчистването, както той го разбира, и на други влиятелни политически лица от неговата партия, но това е, за да оцелее ГЕРБ, за да оцелее Бойко Борисов“. ", "date": "2019.05.30", "title": "Красимир Янков: От БСП се очаква отново да бъде коректив на управлението"}
{"url": "http://epicenter.bg/article/Rumyana-Kolarova--Kakvo-oznachava-ostavkata-na-Tsvetan-Tsvetanov--shte-razberem-kato-vidim-zamestnika-mu/184496/2/0", "text": "“Какво означава оставката на Цветан Цветанов за ГЕРБ, ще разберем, като видим кой ще го замести, защото това е по-показателното. Ние може много да спекулираме какво е казал Бойко Борисов на Цветанов, дали му е казал, ако има седми мандат, ще останеш, или от местните структури са недоволни от теб“. Това каза пред БНР доц. Румяна Коларова, ръководител на катедра “Политология“ към СУ “Св. Климент Охридски“, в коментар за оставката на Цветан Цветанов от всички ръководни постове в ГЕРБ. Коларова допълни: “Какво ще се случи, на първо място, ще зависи от това кой ще замести Цветан Цветанов“. В интервю за предаването “12+3“ по програма “Хоризонт“ Румяна Коларова коментира и въпроса – има ли кой да замести Цветанов: “Няма незаменими хора, но е много важно този, който ще го замести, на първо място, какъв профил ще има и като образование, и като политически опит, и като среда, от която идва. Второ, какъв капацитет има, защото всички знаем работохолизма на Цветанов и способността му да помни... И накрая, това не е по-маловажно, а може би е един от най-важните въпроси – в какви отношения ще бъде този нов човек с Борисов“. Доц. Румяна Коралова коментира и възможността Томислав Дончев да замести Цветанов: “Не е хубаво да бъде човек, който е член на кабинета. Ако се избере човек, който е член на кабинета, това ще бъде връщане назад“. ", "date": "2019.05.30", "title": "Румяна Коларова: Какво означава оставката на Цветан Цветанов, ще разберем като видим заместника му"}
{"url": "http://epicenter.bg/article/Boris-Popivanov-za-ostavkata-na-Tsvetanov--Nablyudavame-epizod-ot-seriala--Gushterat-si-kasa-opashkata-/184497/2/0", "text": "“Оставката на Цветан Цветанов се очакваше под една или друга форма в рамките на тази година, макар че имаше колебания и съмнения кога точно ще бъде подадена“. Това каза пред БНР доц. Борис Попиванов, преподавател по политология в СУ “Св. Кл. Охридски“, в коментар за оттеглянето на Цветан Цветанов от всички политически постове в ГЕРБ.  “Моето обяснение е, че след успеха на изборите за Европейски парламент, лидерът на ГЕРБ и министър-председател Бойко Борисов е преценил, че сега е най-подходящото време. Сега неговите опоненти се намират в най-слабата си възможна форма, за да може да продължи напред без Цветанов и да развие този нов сюжет, който се превръща в централен за него. Това е сюжетът с прочистването на редиците на партията и с овладяването ѝ от самия Борисов. В крайна сметка тук наблюдаваме епизод от сериала “Гущерът си къса опашката“.  В интервю за предаването “12+3“ доц. Попиванов коментира и това дали само “Апартаменгейт“ е в основата на оставката на Цветанов:  “Според мен не само апартаментите бяха повод. Те бяха онази искра, която подпали бурето на общественото недоволство, конкретно по адрес на Цветан Цветанов, но всъщност от повече от година ние можем да наблюдаваме как в ГЕРБ разминаванията между Борисов и Цветанов имат нееднократни проявления“.  Кой ще замени Цветан Цветанов:  “Това не е формален въпрос - кой ще бъде началник на предизборния щаб на партията, а е и съдържателен. Защото ние бяхме свикнали с идеята, че Цветанов е онзи, който печели изборите на ГЕРБ, че той е основният организатор, че той е фигурата, която разполага с ресурсите“.  Борис Попиванов коментира още:  “В началото на предизборната кампания Борисов направи един много категоричен жест – създаде един председателски предизборен щаб на коалицията ГЕРБ-СДС, който постави в подчинено положение щаба на Цветанов, което показа, че вече Борисов смята да бъде фигурата, която пред публиката, структурите и хората от ГЕРБ ще олицетворява организационната работа“.  ", "date": "2019.05.30", "title": "Борис Попиванов за оставката на Цветанов: Наблюдаваме епизод от сериала “Гущерът си къса опашката“"}
{"url": "http://epicenter.bg/article/Metodi-Andreev-za-ostavkata-na-Tsvetanov--Kogato-podavash-ostavka--priznavash-vina-/184500/2/0", "text": "„Оставката на Цветанов ме изненада. Беше ясно, че кариерата като политик, като човек, който заема публични длъжности на г-н Цветанов, претърпя сериозен удар, от който едва ли можеше да бъде възстановена. Но за пореден път той демонстрира своя патент - лоялност и работоспособност. Свърши огромен обем от работа в рамките на партията и я свърши перфектно както винаги. Оставката ме изненада, но тя има своите логични обяснения ”. Това заяви в предаването „Плюс-минус” по Нова телевизия анализаторът Георги Харизанов.  „Човек подава оставка, когато е съгласен с някаква теза. Това означава, че Цветанов, най-вероятно, няма да има развитие от този скандал в ГЕРБ. Когато си подадеш оставката, не можеш да продължиш в политиката, защото признаваш някаква вина. Друг е въпросът доколко имаш вина и доколко тя е била основание Цветанов да подаде оставка. Но доколкото разбирам в ГЕРБ винаги когато има такива действия, те са повлияни от мнението на Бойко Борисов. Такъв беше случаят и на председателят на НС г-н Главчев”, заяви Методи Андреев, бивш депутат от ГЕРБ от гражданската квота.   „Имахме възможност да проследим така наречиния „Апартаментгейт”. Всички заглавия по време на този скандал по адрес на г-н Цветанов до едно бяха лъжа – че е закупил имот на 4 пъти по-ниска цена, че е гласувал лобистко законодателство, че е прекратил еднолично проверка срещу тази фирма, дори и това, че има частен асансьор, който спира само в неговия апартамент, е лъжа. Натрупването на тези публикации и създаването на обществени настроения се отрази и на социологическите проучвания и на подкрепата за ГЕРБ. Оставката е силен ход, а не признак на слабост. За мен е достоен ход. Ясно е, че водещата фигура е Борисов”, заяви Харизанов.  „Подаването на оставка е връхчето на голям проблем в ГЕРБ. По-интересно е защо е подадена и защо е приета тази оставка и как ще се развиват в бъдеще някои политики на ГЕРБ. Например как ще се развие политиката на парламентарната група на ГЕРБ по отношение на АЕЦ „Белене”, коментира Андреев. Според него докато Цветанов е бил председател на ПГ на ГЕРБ, политиката, която са водили депутатите тогава, е била политика на „умерения компромис с руското влияние”.  Според Харизанов обаче политиката в ГЕРБ винаги се е задавала от лидера.  „Да, има хора със собствено мнение. Но политиката в ГЕРБ се задава от лидера. ГЕРБ е силно лидерски проект, това не е новина. Така че промяна в начина на работа и политиките няма”, заяви Харизанов. „Цветомир Паунов е човек, който има не по-малки познания и опит във функционирането на партията”, каза Харизанов и отхвърли съмненията, че самият той може да наследи Цветанов.  „В една партия, когато е управляваща, не би трябвало да има проблем с кадрите. Проблемът е, че в ГЕРБ нищо не става без знанието на лидера”, подчерта Андреев.   Според Методи Андреев Борисов не действа с еднакъв аршин при имотните скандали. Като пример той посочи случая с финансовия министър Владислав Горанов, който остана на поста си, а Цветан Цветанов напуска заеманите ръководни постове в ГЕРБ. \"Излиза че с оставката на Цветанов Борисов спасява себе си. Борисов обича да е целият в бяло – всички под него грешат, но той не\", каза още Методи Андреев.  ", "date": "2019.05.30", "title": "Методи Андреев: С оставката на Цветанов Борисов спасява себе си!"}
{"url": "http://epicenter.bg/article/Evelina-Slavkova--Trend--Predstoi-prochistvane-na-strukturite-do-nay-niskoto-nivo/184503/2/0", "text": "Евелина Славкова от Изследователски център „Тренд“ коментира пред izbori.bg оставката на Цветан Цветанов от всички ръководни постове в ГЕРБ. По думите ѝ случилото се не е изненада за никой.  \"В рамките на цялата кампания действията на Бойко Борисов показваха точно това, че ролята на Цветан Цветанов ще бъде значително намалена. След изборите изказванията, които бяха свързани, че вотът може да се спечели и без него, показаха също този развой на ситуацията\", заяви Славкова.  \"Беше видно, че темата с \"Апартаментгейт\" е сериозно оценена като негатив от страна на Бойко Борисов и връщайки се назад във времето с множеството оставки, беше ясно, че в ГЕРБ има една силна линия на прочистване на партията от хора, които причиняват имиджова щета. По тази линия, бих казала дори, че Борисов нямаше особено много ходови по отношение на Цветанов\", добави тя, но поясни: \"Важно е сега да посочим, че и за близо 13-те години, в които Цветанов работи за ГЕРБ, има добре изградени структури\".  \"Сега вече предстои да правим анализ на база на наблюденията и в контекста на предстоящите местни избори, как ще се отрази оттеглянето на Цветанов върху партийния живот\", каза Евелина Славкова.  Тя напомни и другата заявка, дадена от Борисов във връзка с Цветанов - ще се прочистват структурите.  \"Сега това и предстои - активно прочистване на структурите от най-ниското ниво\", поясни Славкова и уточни, че предполага и смяна на кандидатите на кметове на градове, които са били близки до Цветанов, но от които Борисов не е доволен.  Относно това кой ще замести Цветан Цветанов, Славкова заяви, че няма един човек на неговия стол, а няколко души ще се занимават със задачите му.   \"Вижда се натрупана умората от 10-годишното управление на ГЕРБ. Нужно е освежаване и това няма как да стане без подмяна на кадрите, каза и Димитър Ганев в предаването „Още от деня“ по БНТ.  По думите му това трябва да стане преди местните избори.  „Очакваме да има сериозни рокади в ГЕРБ и то на местно ниво. Посланието с оставката на Цветанов, беше отправено към цялата партия. Към никого няма да има прошка. Там където има обществено напрежение или проблеми - ще има оставки. Това поведение изглежда печелившо“, коментира политологът.  Той добави, че Цветанов познава по-добре от Борисов местните структури на ГЕРБ.", "date": "2019.05.30", "title": "Евелина Славкова, Тренд: Предстои прочистване на структурите до най-ниското ниво"}
{"url": "http://epicenter.bg/article/Radan-Kanev/184505/2/0", "text": "Важно е отражението на европейските избори върху вътрешната политика. Управляващата партия запази първото си място в тежка обстановка.   Това заяви водачът на \"Демократична България\" Радан Кънев в ефира на БТВ и поздрави победителите от ГЕРБ. Той бе гост в предаването \"Лице в лице\".   Според него се е видяло, че БСП не може да отлепи от едно твърдо ядро. Това че БСП не може да бъде алтернатива е прост житейски факт, според него. И това е така, защото партията не е успяла да вземе реванш при корупционните скандали.   Той подчерта, че \"Демократична България\" трудно е спечелила мандат. Успяхме с финален спринт, посочи Кънев. И каза, че едва с по-малко от 4000 гласа са прескочили бариерата.   Радан Кънев обаче смята, че традиционната десница трябва да се върне в политическата \"А група\".   Сега много хора се одързостиха да скачат срещу Цветан Цветанов. Аз съм скачал когато му е било времето. Със сигурност отстраняването му по време на кампанията е силен ход, смята Радан Кънев.   Моделът \"Цветанов\"  - срастване на партийната и бизнес власт, създаде протестна вълна срещу ГЕРБ. Но тя се изрази в неучастие в изборите, в резултата на г-жа Иванчева, смята той.   Според Радан Кънев на национално ниво \"Демократична България\" трябва да се запази.          ", "date": "2019.05.30", "title": "Радан Кънев: Успехът ни е труден, но трябва да се върнем в политическата \"А група\"!"}
{"url": "http://epicenter.bg/article/Hamid-Hamid--Vnasyame-paket-ot-zakonoproekti-v-podkrepa-na-biznesa-/184507/2/0", "text": "ДПС ще внесе пакет от законопроекти в подкрепа на бизнеса, заяви в предаването \"Лице в лице\" по БТВ депутатът Хамид Хамид.   По повод заявеното днес намаляване на ДДС върху хляба с 5%, Хамид обърна внимание, че нашите съседи Румъния и Гърция тези дни са свалили ДДС. Депутатът от ДПС подчерта, че целта на законопроектите е постигане на догонващо развитие на страната.   Европейска практика е колемите компании да декларират методите си на ценообразуване, подчерта депутатът от ДПС. Фондът за саниране не постига желания ефест, парите може да бъдат пренасочени към безплатни детски градини, каза още Хамид Хамид.   Доволни сме от постигнатото на евроизборите, по постигнахме четирите задачи, поставени от ръководството, подчерта Хамид. Генното инженерство за създаване на алтернативи на ДПС не върви, каза той и подчерта, че ДПС се е справило с ДОСТ.   Запитан защо Мустафа Карадайъ и Делян Пеевски са се оттеглили от присъствие в ЕП, Хамид каза, че това е сериозното отношение към европейските избори и европейската идея. ДПС излезе с най-силните си кандидати, хората ценят г-н Карадайъ и г-н Пеевски, посочи той.   Не мога да се съглася с това, че народен представител, който само натиска копчета, свършва и една стотна от това, което върши г-н Пеевски, каза още той.   Хамид Хамид каза още, че ДПС не се е отказало от позицията си за демонтаж на властта. И подчерта, че движението настоява всички партии да се разберат за основните национални приоритети. \"За нас играчите са второспетенни - първо да определим приоритетите, а след това кой ще ги изпълнява\", каза още Хамид Хамид.  ", "date": "2019.05.30", "title": "Хамид Хамид: Внасяме пакет от законопроекти в подкрепа на бизнеса!"}
{"url": "http://epicenter.bg/article/Prof--Anna-Krasteva--Tsvetanov-nyama-harizmata-da-bade-zhertvata---disident-/184508/2/0", "text": "\"Приключва една епоха, започва нова епоха. Нека сме с ясното съзнание, че така лидерът на ГЕРБ се брандира\". Това подчерта пред БНР политологът проф. Анна Кръстева, преподавател в НБУ.  Според проф. Кръстева Бойко Борисов трябва да отговори на очакванията на хората – дали сменя едно лоби с друго, или дава заявка за нов стил на персонализация на властта в ГЕРБ.  „Промените се случват в няколко пласта, като единият е категоричната йерархизация, тоталното укрепване на позицията на Борисов“, посочи проф. Анна Кръстева в предаването „Нещо повече“.  Проф. Кръстева не очаква война в ГЕРБ, защото решението за оставката на Цветан Цветанов е било подготвяно през цялата предизборна кампания:  „Борисов взе управлението ръчно. Той обиколи структурите и ги подготви за промяната. ГЕРБ е прагматична партия и няма да се впусне в самоубийствените войни на БСП“.  По думите на проф. Кръстева коалиционните партньори на ГЕРБ в случая „не се вклиняват и не играят някакъв лагер“, а по повод мълчанието на Цветан Цветанов по време на кампанията тя каза:  „Беше му наложено мълчание и той няма да проговори, няма да стане фигура на дисидента - жертва, защото няма харизмата за това“.  ", "date": "2019.05.30", "title": "Проф. Анна Кръстева: Цветанов няма харизмата да бъде жертвата - дисидент "}
{"url": "http://epicenter.bg/article/Plach-za-Tsvetanov-vav-Feyskbuk--Ne-edin--10-apartamenta-pone-zasluzhavate-/184510/2/0", "text": "Истинска емоционална драма се развихря на стената на Цветанов във Фейсбук под поста му, с който той събщава, че след разговор с Бойко Борисов подава оставка от всички ръководни постове в ГЕРБ и остава само редови член на партията.  \"Надявам се, че вашата енергия все още е много необходима на ГЕРБ, за да може да продължава да гради във всяка област! НО... какво то и да се случи ви желая вдъхновение и здраве! И любов, защото всичко е любов!\", пише      \"Горе главата! Не сте загубили избори с изключение на президентските????, а следващите президентски не са толкова далеч\", му пожелава     Чувства на признателност изсипва  : \"С дълбоко уважение към Вас, благодаря Ви за всичко,което направихте за да бъде ГЕРБ там, където е ! Вие оставате член на партията, а аз си тръгвам ! Обичам да се поглеждам в огледалото с уважение !\"   Има и гневни реакции, които показват грешките на Цветанов: \"Като всяка жива твар и Цветанов може да бъде грешен! Той вкара в ГЕРБ хора като \"Пешо айряна\", \"Суджука\" със \"суджук гейта\" и други! Но, за всяка \"народна работа\" се изискват и пари! А Цветанов умееше да намира такива хора! Хора с пари, на които им беше нужна власт!\"   \"Време беше, съсипахте я тая държава.Оядохте се мамицата ви а народа гладува\", казва потребител, който явно е недоволен от управлението на ГЕРБ. Едни от феновете на Цветанов  казват, че без него ГЕРБ е нищо, други го съветват да прави нова партия, а   се врича, че ще е признателно до гроб за това, което Цветанов е направил в партията:     Защо запазихте грешния начин за работа на централната банка и подсигурихте да сте пореден политик-жертва на държавната грешка?  Устойчивият политически успех е възможен при правилен начин за работа на централната банка.   Вие сте нужен на ГЕРБ.   Не съм съгласна с Вашето решение! Искам Ви в ГЕРБ! Не е честно!Вие сте Най-верният и честен човек  Най- всеотдайният. Ще се върните пак!   Плача със сълзи на умиление! Вие бяхте фундамента на моята вяра в партията!В сърцето ми има единствено скръб в момента! А толкова много битки предстоят! На кого ни оставяш?! Защо ни оставяш,бащице!?   Голяма грешка...! ! Един човек ,който създаде всички структури на ГЕРБ..! Който обикаляше ден и нощ градове и паланки..! Заради това ли трябва да бъде изгонен..! И то заради това ,че не е нарушил никакви закони ,а като всеки човек е използвал именно .  Цветанов е сред най-стойностните хора в ГЕРБ. Жалко, че напуска заради хейтърски кампании, водени от политически дебили.   Първо - на тези избори ГЕРБ има 100 000 гласа по-малко от евро изборите през 2014г.! Второ - коя тихичка, слънчева, спокойничка посланическа службица ще ви избере Б.Б.,   Господин Цветанов, без вас ГЕРБ и нищо! Правете нова партия, смазваме всички на изборите! Тука във фейсбук ще направим група и ще Ви събираме средства за часовниците да подаряваме след всяка нова победа и ще са по-хубави от часовниците на неблагодарника Борисов!   Г-н Цветанов, Вие наистина работихте усърдно и вдъхновяващо! Жалко, че недоброжелатели ни лишиха от политик от Вашата класа. Желая Ви бъдещи успехи и най- вече   Това е морален акт . Разбирам, но не искам да го приема. Благодаря Ви за това , което направихте за ГЕРБ! Желая Ви да бъдете много здрав и успешен ! А защо не и като бъдещ президент!   Според мен, това въобще не беше нужно! ПОБЕДИТЕЛИТЕ НЕ ГИ СЪДЯТ! Това е стара римска поговорка. Има и още от същата римска поговорка. ГОРКО НА ПОБЕДЕНИТЕ! Трябва да има последици за комунистите, тая олигофренка сутринта излезе и показа, че не й дреме за нищо и от нищо!!! Значи за НАС винаги има последици, а за ТЯХ никога няма последици! ТОВА НЕ Е СПРАВЕДЛИВО!   Хем разбирам, че е правилно, надявам се и за добро... Хем съм много раздвоен... ????  Разбирам само едно: Че морал се търси само от хора и партии, в които го има!!!   Ние винаги ще ценим това което направихте за партията. Градихте я от нищото заедно с Борисов. За което ще Ви бъда благодарна до гроб!!  Не един! 10 апартамента поне заслужавате!!! Поклон ????????????????????????????????????????????   Сега остава да си теглите ножа и всички ще сме доволни! :))  P.S. Ама апартаментите ще си останат ваши, налЕ? :))  T  Респект! Сега можете да започнете съдебни дела срещу всички, които опитаха чрез лъжи и внушения да спечелят изборите.  Това е грешка! Дано е за добро, но вече липсваш. И благодаря, че толкова дълго бяхме заедно! Респект!  Г  Благодаря Ви за отдадеността и подкрепата през годините. ГЕРБ Ви дължи много, както всеки един от нас на ГЕРБ!   Борисов знае какво прави!! Най-добрият и стойностен политик, който някога е имала България!! Моля ви, не правете драми от това!   Много жалко г- н Цветанов! Вие сте неделима част от ГЕРБ! Стойностен политик и човек.!   Ц.Цветанов е човек отговорен,умен и далновиден!  Вярвам ,че още ГЕРБ като партия не го губи и още  ще разчита на компетентността му....Вижте още   Щом подавате оставка значи признавате, че сте получили огромен подкуп за лобизъм под формата на отстъпка за апартамент? Добре, че този път няма да умират вещи лица.   Най добре е сега да се кандидатирате , като независим за кмет на София. Мисля, че имате отлични шансове. Помислете върху това предложение! Желая ви здраве и всеки ден да продължаваме да тичаме по 10км   Така правят Силните хора! Не прехвърлят вината. Поемат пълната отговорност за собствените си действия и резултатите върху себе си! Респект и огромно уважение за всичко, което дадохте през годините за ГЕРБ, г-н Цветанов!????????   Ще те помним с добро ,ти направи много за Герб Бъди жив и здрав   Вашият труд за изграждането на партията и държавата ще бъде помнен от поколенията господин Цветанов! Заслужен отдих и повече време със семейството!   Много жалко г-н Цветанов вие сте един човек ,който създаде тази партия и всички структури на ГЕРБ..! Който обикаляше ден и нощ градове и села и се бореше с всичко и всички!  Това бъдете сигурни ще остави една горчивина във всеки избирател симпатизант на ГЕРБ.Благгодаря Ви за положените усилия!   МНОГО СЪМ РАЗОЧАРОВАНА, МИСЛЯ ЧЕ НЕ ТРЯБВАШЕ ДА ПОДАВАТЕ ОСТАВКА. НО РЕШЕНИЕТО Е ВАШЕ, ЖЕЛАЯ ВИ МНОГО ЗДРАВЕ И СЕМЕЙНО ЩАСТИЕ.   Този човек има доста подръжници, как не Ви е срам корумпиран народе? Изглежда Ви харесва да се забогатява за сметка на хората. Хайде сега и Борисов!   Много съжелявам, много ви харесвах и винаги съм ви вярвала вие бяхте голям стимул   Аз не я приемам г-н Цветанов ! И никога няма да се съглася , че вината ви е съизмерима с тази оставка ! Не искам тази раздяла ! Баба Диляна от Перник ще се обърне в гроба ! Бъдете жив и здрав !   Стига ревахте бе, хора! Цецо нито е умрял, нито е напуснал ГЕРБ. Имайте малко повече доверие на преценките и на стратегията на Бойко и на самия Цветан Цветанов!   Същата работа като Доган , от утре тръгни го обвинявай , че дърпа конците . Просто се качва на следващото ниво , като управленец поне с лицето си издава заповеди и взема решения и можеше да му се търси сметка , сега , от утре по телефона ще командори от някой плаж. Иначе логото е дежурното- път на младите... ей ей ей... Тц тц   Не ми харесва това. Вие направихте толкова много за ГЕРБ и респ. за страната... Знаете ли, работех преди време с първи братовчед на Гечев. И той /след първото ГЕРБ правителство/ каза: “Вчера откъснали на улицата медальона на жена ми. По времето на Цвет...   Мого жалко, господин Цветанов, ще ни липсвате! Съветите да правите нова партия според моето разбиране са погрешни, ако наистина ГЕРБ Ви е в сърцето ( убедена съм че това е така) останете верен на ГЕРБ, хората ще го отценят. Пожелавам Ви много успехи и семейно щастие!   Бъди здрав! Допринесе много за ГЕРБ! Смятам, че и занапред ще бъдеш от полза! Не ги слушай за нова партия! Това ще е предателство!   Без Цветанов няма ГЕРБ!! Цветанов създаде ГЕРБ! ????Има една приказка, че няма незаменими хора, но в този случай НЕ ВАЖИ!! НЯМА КОЙ ДА ЗАМЕНИ ДОСТОЙНО ЦВЕТАНОВ!!  ", "date": "2019.05.30", "title": "Плач за Цветанов във Фейсбук: Не един! 10 апартамента поне заслужавате!!!"}
{"url": "http://epicenter.bg/article/Tsvetanov--Borisov-mi-predlozhi-variant--koyto-ne-me-udovletvoryava-i-predpochetoh-da-si-tragna/184511/2/0", "text": "Цветан Цветанов, който днес напусна всички ръководни постове в ГЕРБ,   за срещата с премиера и лидер на ГЕРБ Бойко Борисов, на която е взето решението.  Той каза, че е предложил два варианта на премиера, Борисов предложил трети, но Цветанов е решил да подаде оставка.   Единият вариант е да работя всеотдайно, мобилизиращо, за да спечелим общинските избори.   Другият вариант беше да си подам оставката и да изляза от партията от всички ръководни позиции.   Той предложи трети вариант. Аз обаче останах на тези два варианта и предпочетох, че по-правилно е да си тръгна, заяви Цветанов, като не разкри какъв е бил третият вариант.  Никога не вземам емоционални решения. Отношенията ми с премиера са прекрасни. Човек трябва винаги да уважава човека, с когото е работил. А ние все пак 18 години сме заедно на политическата сцена – в проекта, в МВР, в Столична община. За мен той си остава Бойко Борисов, каза още Цветан Цветанов.  ", "date": "2019.05.30", "title": "Цветанов: Имах два варианта, Борисов предложи трети, но аз предпочетох да си тръгна (ВИДЕО)"}
