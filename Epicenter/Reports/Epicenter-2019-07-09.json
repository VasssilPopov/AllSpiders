{"url": "http://epicenter.bg/article/Nad-600-dushi-ot-obshtina-Momchilgrad-shte-badat-izsledvani-bezplatno/187639/2/0", "text": "В края на лятото ще стартират безплатни медицински изследвания на над 600 души от различни населени места на община Момчилград. Пълна кръвна картина, изследвания на щитовидната жлеза, кръвната захар, туморни маркери и други ще бъдат направени на жени и на мъже на различни възрасти. Целта е да се направи база данни и анализ на резултатите, за да се види каква е заболеваемостта и от какви болести страдат жителите на района. Данните ще бъдат отразени в карта за всеки прегледан пациент. Тя ще съдържа резултатите от проведените изследвания,  заключение и при необходимост препоръки към личния лекар. Изследванията ще се извършат в отдалечените райони на община Момчилград, където достъпът до здравни услуги е затруднен по предварително определен график. \"Целта ни е да подпомогнем възрастни хора, които нямат или имат ограничен достъп до адекватна медицинска помощ. Разговарял съм с медици, според които понякога дори елементарни изследвания, направени навреме могат да спасят човешки живот. Инициативата е в подкрепа на политиката, която провежда екипа ни, за преодоляване на дисбаланса между града и малките и отдалечени населени места\", заяви кметът на община Момчилград Сунай Хасан. ", "date": "2019.07.09", "title": "Над 600 души от община Момчилград ще бъдат изследвани безплатно"}
{"url": "http://epicenter.bg/article/Borisov--Evropeyskiyat-sayuz-znachi-predvidimost--ne-samo-fondove-/187596/2/0", "text": "Докато Дачич не ми каже - \"Извинявай, Бойко!\", нито Вучич, нито Ана да не ме търсят! Това заяви пред медиите в Сараево министър-председателят Бойко Борисов на пленарната сесия на държавните и правителствените ръководители на страните-участнички в Процеса за сътрудничество в Югоизточна Европа.   Премиерът коментира така спора с външния министър на Сърбия Ивица Дачич, което предизвика напрежение между София и Белград. Пред държавната телевизия РТС Ивица Дачич призова „Борисов да зачита позицията на ЕС относно независимостта на Косово и да не дава уроци на Жозеп Борел”. Коментарът му бе по повод призива на българския премиер към Борел да защитава интересите на ЕС. Според Дачич „позицията на Общността била, че Косово не е независимо\".   \"Ако аз бях казал нещо, направил, щях да кажа - \"Ивица, извинявай, брат! Песни си ми пял, приятели сме!\", продължи Борисов. Той обясни, че Дачич от вчера няколко пъти се е извинил, но не публично, пред медиите.   \"То няма напрежение. Казах ѝ Ана - защо не излезе Дачич да ми благодари, че поканих сръбските девизиони да тренират с нашите? Тези, които стреляха по НАТО преди години... Техният военен министър стоеше до моя. Неговият премиер стои до мен, когато говори и вчера той си позволява да ми вика посланика и да ми каже, че поведението ми е неприемливо. Той сега ще види какво е неприемливо! Ей сега ще види!\", закани се Борисов.  \"Вчера говорих с Ердоган всички да наричаме \"Турски поток\" - \"Балкански поток\" - така е по-красиво и общо\", подчерта премиерът.   „Европейският съюз значи не само европейски фондове, не само милиарди евро, не само да ти построят инфраструктура – метро, пречиствателни станции, магистрали, жп линии, конкурентоспособност. Значи и отговорност, предвидимост“. Това заяви министър-председателят Бойко Борисов пред българските медии в Босна и Херцеговина, където се провежда Срещата на върха на Процеса за сътрудничество в Югоизточна Европа (ПСЮИЕ).  „Европейският съюз значи, че няма значение кой е политикът днес, а да има една и съща политика като държава. Да спрат да се оплакват, да се обърнат към себе си, да се стегнем и да си подредим Балканите“, посочи още премиерът Борисов след изказването си пред държавните и правителствените ръководители на страните-участнички в ПСЮИЕ.  Министър-председателят изтъкна преките ползи за България от провеждането на ПСЮИЕ. „Инфраструктура, да има свързаност на Балканите, което е добре за туризма и за бизнеса. Тези формати са важни, но трябва да участват всички“, посочи премиерът Борисов.  „Всички колеги започнаха, че Европа ни е виновна, че няма процедури за присъединяване. Три държави има от ПСЮИЕ, които са от ЕС и са представени на ниво държавни секретари, а Косово, което е следващият председател на ПСЮИЕ, не е представено. За какво присъединяване към ЕС може изобщо да става въпрос при такова поведение“, отбеляза българският министър-председател.  Той бе категоричен, че всички много искаме да се случат много неща - от магистрали до дигитална инфраструктура, но с такъв манталитет ще тъпчем на едно място.  „За съжаление ние, Западните Балкани, трудно се събираме. За съжаление се вглеждаме какво ни разделя, правим си балкански номера, това пред Европейския съюз няма да мине“, заяви по-рано днес премиерът Бойко Борисов по време на изказването си в рамките на Среща на върха на ПСЮИЕ.  Пред държавните и правителствените ръководители на страните-участнички в ПСЮИЕ премиерът Борисов акцентира върху усилията, които бяха положени по време на Българското председателство на Съвета на ЕС за европейската перспектива на Западните Балкани и за поставянето й отново като темата в центъра на дневния ред на ЕС.  Пред лидерите в Босна и Херцеговина, министър-председателят Борисов специално се обърна към премиера на Сърбия Ана Бърнабич по повод репликирането на сръбския вицепремиер и външен министър Ивица Дачич по адрес на думи на премиера Борисов в Познан.  „Какво точно иска Ивица Дачич? Ти беше на брифинга в Познан, кое от моето изказване не е вярно?“, риторично запита българският премиер сръбския си колега Бърнабич.  „Ана, ако имаше нещо неприемливо, защо не реагира още в Познан? Аз мога да съм доста неприемлив, мога да съм и недипломатичен, но от това най-малко Сърбия ще има полза и още по-малко сръбският и българският народ“, посочи премиерът Борисов.  „Имаме много добри отношения, няма нужда от напрежение. Сложихме точка“, така премиерът на Сърбия Ана Бърнабич отговори на запитвания от медиите дали е сложен край на този въпрос.  „Трябват смели политици - не става едно вкъщи, друго навън. И ние имаме спорове с Република Северна Македония, но със Заев направихме много, за да ги преодолеем. Комисиите ни работят, историците могат да спорят, политиците трябва да решават споровете. Балканският манталитет в ЕС не върви - там искат резултати“, заяви българският министър-председател на форума в Босна и Херцеговина.  Борисов отбеляза, че благодарение на Договора за добросъседство, Република Северна Македония рязко се отличи. „Дръпна напред. РСМ има шанс и перспектива да успее, просто не трябва да се подвежда по тези медии, които там бълват антибългарската пропаганда. Техният президент даде действително добър пример как се говори“, каза още премиерът Борисов в Босна и Херцеговина.   ", "date": "2019.07.09", "title": "Борисов: Докато Дачич не ми каже - Извинявай, Бойко, нито Вучич, нито Ана да не ме търсят! (ВИДЕО)"}
{"url": "http://epicenter.bg/article/Dachich-prez-Zaharieva--Reagiral-sam-na-dumi--koito-premierat-Boyko-Borisov-ne-e-izrichal/187606/2/0", "text": "Вицепремиерът и министър на външните работи Екатерина Захариева проведе среща със сръбския си колега - вицепремиера и министър на външните работи Ивица Дачич. Това съобщиха от пресцентъра на Министерството на външните работи. Двамата разговаряха в словашкия курорт Високи Татри, където участват в неформалната среща на министрите на външните работи от Организацията за сигурност и сътрудничество в Европа.   Екатерина Захариева подчерта пред Дачич, че изказването на премиера Борисов в Познан е съвсем коректно политически и юридически, че реакцията му е била категорично неприемлива за България и не помага на приятелските ни двустранни отношения. „Фактът, че 23 държави от ЕС, една от които е България, са признали Косово, не може да попречи на двустранните ни отношения, а България винаги е подкрепяла Сърбия в европейската ѝ интеграция\", заяви Захариева.   „Очевидно има погрешна интерпретация на думите на Борисов - най ме изненада това, което обявиха нашите медии. Както анализирахме с министърката, премиерът Борисов всъщност отговаря на питане дали Борел ще е пристрастен, защото Испания не признава Косово. Това съществено за мен променя контекста на изявата му\", каза Дачич.   „Сътруднича си с Борисов от много години бях изненадан от интерпретациите на думите му в нашите медии. Изчистихме всичко това с министър Захариева. Искаме с България добри отношения, приятелски, съюзнически и стратегически, защото това е в интерес на двете страни и двата народа. Благодарни сме на България за помощта в европейската интеграция. България може да разчита на Сърбия. Впечатлението в България бе, че нападам Борисов, но всъщност съм реагирал на нещо, което Борисов не е казвал. Тъй като не съм днес в Сараево, там бяхме заедно със Захариева, искам да кажа, че тази тема е затворена и както Бойко е казал: Да вървим напред!”, добави той.", "date": "2019.07.09", "title": "Дачич пред Захариева: Реагирал съм на думи, които премиерът Бойко Борисов не е изричал"}
{"url": "http://epicenter.bg/article/Aleksandar-Yordanov--Srabskite-polititsi-da-badat-po-skromni-v-komentarite-za-Balgariya-/187609/2/48", "text": "България е длъжна да бъде лидер на Балканите. Това подчерта пред БНР евродепутатът, избран с листата на ГЕРБ и СДС и бивш посланик на България в Република Северна Македония Александър Йорданов.  Според него след скандалния случай с външния министър на Сърбия е редно страната ни ясно да заяви на сръбската страна едно по-твърдо поведение.  „Време е да кажем на Белград, че европейската интеграция на Сърбия ще започне, след като тази държава кандидатства за членство в НАТО. Разширяването на ЕС на Западните Балкани е процес, който може да бъде успешно гарантиран само ако преди това държавите са гарантирали сигурността си,“ заяви политикът.  В предаването „12+3“ Йорданов подчерта, че България не може да допусне до своите граници да има държава, която иска да стане член на ЕС, а в „същото време е проруски настроена и то тотално“.  „Важните държави, които ще движат напред развитието на региона, са държавите членки на ЕС. Останалите трябва си мерят крачките с нас. Трябва да се водят по локомотива, а не като отделни вагони или ремаркета да развиват теории кое как да бъде. Бих препоръчал на сръбските политици да бъдат по-скромни в говоренето си и в коментарите си, особено когато става дума за държава лидер, каквато е България,“ каза още той.  Александър Йорданов коментира и предстоящия избор на председател на ЕК.  „От гледна точка на ЕНП няма проблем и всички сме категорични, че ще подкрепим Урсула фон дер Лайен. Въпросът е, че се чуват гласове от групата на социалистите и демократите, от някои по-крайно леви групи в ЕП, че не са склонни да я подкрепят. Това би било крайно непочтено, защото тогава изцяло ще се срине този пакетен модел, за който толкова приказки се изприказваха… Не може социалистите да проявяват такъв двоен стандарт. Не може да не се спази правилото на водещия кандидат – партията, която е победила, да има правото да издигне своя кандидат за министър-председател на Европа,“ заключи Йорданов.  ", "date": "2019.07.09", "title": "Александър Йорданов: Сръбските политици да бъдат по-скромни в коментарите за България "}
{"url": "http://epicenter.bg/article/Mariya-Gabriel--EK-otdelya-8-mln--evro-za-kibersigurnostta-na-Zapadnite-Balkani/187610/2/0", "text": "До края на юли Европейската комисия ще одобри нов проект на стойност 8 млн. евро за програма, по която страните от Западните Балкани ще разработят механизъм за бърза реакция при криза в областта на киберсигурността. Това съобщи еврокомисарят по цифрова икономика и общество Мария Габриел на първия диалог за цифровите технологии ЕС-Западни Балкани, който се провежда днес в Брюксел, предаде БНР.   „Ние не обръщахме достатъчно сериозно внимание. Напомням, че когато казах, че искам киберсигурността да ми бъде един от приоритетите в цифровата програма за Западните Балкани, срещнах реакция от типа „няма проблеми в тази област“. Всъщност оказа се не, че нямаме проблеми, а че не разполагаме с данни за мащабите на това, което се случва“.   През 2021-ва година роумингът между страните от Западните Балкани ще отпадне и жителите на тези страни ще говорят помежду си без допълнителни тарифи, съобщи още Габриел.   Еврокомисар Габриел припомни, че от началото на юли в резултат на регионалното споразумение, входящите и изходящи обаждания между страните от Западните Балкани са паднали съответно с 65 и 68 на сто, а трансферът на данни - над 70 на сто.   Същевременно македонският министър на информационното общество и администрация Дамян Манчевски предложи да се създаде регионална агенция за киберсигурност.", "date": "2019.07.09", "title": "Мария Габриел: ЕК отделя 8 млн. евро за киберсигурността на Западните Балкани"}
{"url": "http://epicenter.bg/article/BSP---Sofiya-izdigna-parvite-kandidati-za-rayonni-kmetove-/187614/2/0", "text": "Районните организации на БСП в „Изгрев“, „Красна поляна“, „Връбница“, „Надежда“, „Студентски“ и „Овча купел“ издигнаха своите кандидати за районни кметове. Това съобщиха от пресцентъра на \"Леге\" 10. Кандидатът на социалистите в „Изгрев“ е д-р Делян Георгиев. Той е на 33 години и е лекар в Спешна медицинска помощ - София. Баща е на 3 деца.  Районната организация в „Красна поляна“ реши да подкрепи Георги Миланов, издигнат от Инициативен комитет „Бъдеще за Красна поляна“. Миланов е на 43 години, предприемач в сферата на телекомуникациите.  Във „Връбница“ БСП издига Владимир Петров, който е на 35 години и е магистър по „Финанси и счетоводство“.  В „Надежда“ БСП ще разчита на адвокат Стоян Цветков, на 44 години.  В район „Студентски“ социалистите издигат 27-годишния юрист Георги Йорданов. В момента е докторант по „Политология“.  БСП – Овча купел ще подкрепи издигнатия от инициативен комитет Ангел Маринов. Той е юрист, експерт по национална сигурност, на 56 години.  ", "date": "2019.07.09", "title": "БСП – София издигна първите кандидати за районни кметове!"}
{"url": "http://epicenter.bg/article/Maya-Manolova--Iskat-otmyana-na-mashinnoto-glasuvane--zashtoto-to-razoblichi-krazhbata-na-vot/187616/2/0", "text": "Националният омбудсман Мая Манолова излезе с остра позиция срещу намерението на управляващите да ограничат машинното гласуване. Сутринта от ГЕРБ обявиха законодателни промени, които предвиждат да няма гласуване с машини на парламентарни и местни избори.   Искат отмяна на машинното гласуване, защото то разобличи кражбата на вот, заяви на брифинг Манолова, цитирана от „Фокус“. „Истинската причина за отмяна на машинното гласуване е фактът, че машините разобличиха кражбата на вот. Машинните разобличиха нечестното съставяне на протоколите от СИК. Доказателството за това е на сайта на ЦИК. В 1 1 29 секции има неотчетени в окончателния протокол преференции, в 80 секции има неотчетени гласове за партии. Това са близо 40% от секциите, в които е имало машини. Това доказателство е очевидно в случаите, в които СИК е посочила в окончателния протокол по-малко гласове за дадена партия и даден кандидат от подадената машина“, поясни тя.   „Машините разобличиха неотчитането на гласове и кражбата на вот и това е истинският мотив. Истинският мотив е, че машините не ядат кебапчета и не вземат по 50 лв.“, заяви общественият защитник.    След машинното гласуване ще бъде посечено и електронното, прогнозира Манолова. По думите й аргументите да бъде отменено машинното гласуване при местните и парламентарните избори също са несъстоятелни, защото и при европейските се гласува с преференции, а при президентските отново има два тура.   „Имам въпрос към вносители на този законопроект. Законно признати ли са европейските избори при наличието на машинен вот. Ако твърдят, че машините са опорочили вота би следвало вече да са подали съответни жалби за отмяна на европейските избори. След машинното гласувано ще бъде посечено и електронното гласуване. След отмяната на машинния вот се готви отмяна на електронния вот“, уточни Манолова. Тя отбеляза, че ще се включи в дебатите за отмяната на машинното гласуване, за да се опита с аргументи да разубеди вносителите.    ЦИК е виновникът за високата цена на вота на европейските избори, каза още на брифинга омбудсманът Манолова. „Преди 10 дни предупредих, че започва кампания срещу машинното гласуване и че се готви отмяна на машинния вот. За съжаление се оказах права. На 28 юни организирах форум в подкрепа на машинното гласуване, а на 1 юли изпратих отворено писмо до народното представители и ЦИК, с 15 препоръки как машинното гласуване на предстоящите местни избори да бъде успешно. Усилието да спасим машинния вот и чрез него честността на изборите се оказа се напразно за властта“, отбеляза тя. „Непосредствено преди изборите авторитетна социологическа агенция измери нагласите на избирателите за гласуване с машини и 54% от българските граждани казаха „да“ на машинното гласуване. Въпреки липсата на информационната кампания и издадените методически указания в последния момент, въпреки пречките, които бяха създавани в някои СИК, в 310 секции от 3 000 с машини са гласували повече от 50% от избирателите. В 650 секции процентът на гласувалите с машините е над 40%“, уточни тя. По думите й аргументът, че с машинното гласуване не са намалели недействителните бюлетини също не е верен. „При гласуването с машина не е възможно подаване на недействителна бюлетина“, поясни тя.  Според нея твърдението, че машините са оскъпили вота също не са верни. ЦИК оскъпи вота, като нае машини на цената, на която можеше да ги купи. По признание на фирмата, която предостави машините, наемът е в размер на 70% от цената на машината. Подозирам, че наемът е 100% от цената на машините. Виновникът за скъпия машинен вот е ЦИК“, поясни тя.   ", "date": "2019.07.09", "title": "Манолова: Машините разобличиха кражбата на вот! Те не ядат кебапчета и не взимат 50 лв.!"}
{"url": "http://epicenter.bg/article/Prezidentat-Rumen-Radev-shte-udostoi-s-darzhavni-otlichiya-deytsi-na-kulturata-i-izkustvoto/187617/2/0", "text": "На 10 юли от 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. Това съобщиха от прессекретариата на държавния глава.   На церемония в Гербовата зала театралните и филмови актьори Васил Михайлов и Ириней Константинов ще бъдат удостоени с орден „Стара планина“ първа степен.   Държавният глава ще награди с орден „Св. св. Кирил и Методий“ първа степен художника Христо Панев. Актьорът и театрален режисьор Андрей Аврамов и председателят на гражданско сдружение \"Епископ Йосип Щросмайер“ Трифон Павлов ще бъдат удостоени с орден „Св. св. Кирил и Методий“ втора степен.   Румен Радев ще връчи орден „Св. св. Кирил и Методий“ огърлие на клавирния педагог, преподавател и дългогодишен директор на Националното музикално училище „Любомир Пипков“ Милка Митева.      На 10 юли от 17.50 часа в зала „Проф. Марин Дринов“ на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов.   В рамките на церемонията държавният глава ще връчи на Академията наградата „Проф. Марко Семов\". Отличието е за приноса на БАН за развитието на духовния живот на нацията и по повод 150-годишнината от нейното основаване.  ", "date": "2019.07.09", "title": "Президентът Румен Радев ще удостои с държавни отличия дейци на културата и изкуството"}
{"url": "http://epicenter.bg/article/Plamna-vlaka-Yambol---Burgas--nyama-postradali/187578/3/0", "text": "Спряно е движението на бързия влак Ямбол – Бургас заради задимяване. Инцидентът е станал в участъка между гарите „Дружба“ и „Долно езеро“ в посока Бургас. Това съобщиха от пресцентъра на БДЖ ,  предаде  Агенция „Фокус“.   По данни на БДЖ няма пострадали. Като противодействие са използвани два пожарогасителя и е задействана противопожарната система.   Подаден е сигнал до Службата по противопожарна безопасност и в момента има екип на място, който извършва оглед.   Локомотивът е отделен от вагоните, а за пътниците ще бъде изпратен друг локомотив от Бургас, който да превози пътниците от композицията. За момента няма забавяне в разписанието на влаковете.   Пътническият влак от Ямбол за Бургас престоява в участъка между гарите \"Дружба\" и \"Долно Езерово\" поради запушил подкошов вентилатор на локомотива.    Локомотивната бригада е реагирала своевременно, след като забелязват дима са активирали противопожарната система в локомотива и са използвали два пожарогасителя.   Локомотивът е отделен от пътническите вагони и се очаква друг локомотив от Бургас да обслужи композицията до крайната му гара. Във влака пътуват 150 човека.   При възникналата ситуация не е имало опасност за пътниците и персонала във влака.    В момента на място екипи на Главна дирекция \"Пожарна безопасност и защита на населението\" извършват оглед на авариралия локомотив.", "date": "2019.07.09", "title": "Пламна влакът Ямбол - Бургас, няма пострадали"}
{"url": "http://epicenter.bg/article/-quot-LUKOYL-Neftohim-Burgas-quot--e-nay-golyamata-kompaniya-v-Balgariya-za-2018-g--/187585/4/0", "text": "Поредна силна година за големите компании в България, в която приходите на стоте местни гиганта растат почти двуцифрено - с 9%, и остават на крачка от рекордния праг 70 млрд. лв. Това е малко по-слабо постижение от предходната 2017 г., когато оборотите скочиха с 14%. За по-бавния темп през миналата година има обяснение - лекото забавяне в европейската икономиката, за която основно изнасят българските предприятия.„„  \"ЛУКОЙЛ Нефтохим Бургас\" е най-голямата компания в България за 2018 г. В класацията следват \"Аурубис България\", \"ЛУКОЙЛ България\" и НЕК.  Справка в данъчните декларации на работещите почти 350 хил. фирми показва, че през миналата година те са имали приходи 360 млрд. лв., или ръст 7%. Данните на НАП показват, че топ 100 компаниите правят 19% от оборотите в страната, а групата от 300 най-големи дружества формират малко над 27% от бизнеса на всички фирми. Техните общи приходи почти докосват психологическата граница 100 млрд. лв. - за 2018 топ 300 дружествата имат оборот 98.7, почти 8 млрд. лв. над сбора година по-рано.  Групата на големите 300 компании дава заетост на 280 хиляди души. Това е точно 10% от общо наетите хора в страната през миналата година. В първата стотица служителите са близо 148 хил. и броят расте с едва 1% за година.  Всички компании в групата на лидерската десетка имат приходи над 1 млрд. лв., като общият оборот е 24.5 млрд. лв., или почти 7% от отчетените пред НАП приходи от всички фирми през миналата година.  Лидер неизменно е \"ЛУКОЙЛ Нефтохим Бургас\", вицешампион е \"Аурубис\", като ножицата между двете леко се отваря заради спиране на работа в пирдопския завод. По счетоводни причини (заради промяна в отчитането на приходите) от десетката изчезва \"ЧЕЗ електро\". Международен счетоводен стандарт свива леко и оборота и на другите ЕРП-та, а и на \"Кауфланд\".  Новият член на десетката е атомната централа в Козлодуй. АЕЦ-ът е в серия от силни години, в които освен приходите растат и печалбите, защото част от тока вече се продава на борсата, а не в тъмни сделки.  В групата на милиардерите вече има и единадесета компания. Това е \"София мед\", част от гръцката група Viohalco, която притежава и следващото дружество в класацията топ 100 - \"Стомана\" Перник, и №124 в подреждането - \"Етем България\". Трите дружества имат общ оборот 2.1 млрд. лв., което формира една от най-големите индустриални групи в страната. \"София мед\" през последните години се развива най-бурно, но от тази и алуминиевият производител \"Етем\" заедно с испански партньор се насочва към сектора на авточастите, така че групата вероятно ще расте още.  Очакванията за икономиката като цяло през тази година също са за подобен на миналогодишния ръст, дори е възможно леко ускоряване. До средата на годината числата са добри - ръст в износ, наети, кредити, но все пак много анализатори са консервативни в прогнозите си. Причините - годината е изборна, има и стрес тестове на банки. А добрите новини могат да дойдат по няколко линии - например България да влезе в чакалнята на еврозоната. Най-едрото корпоративно събитие с потенциал да даде сериозен тласък би бил евентуален избор на България като дестинация за следващия мегазавод на Volkswagen.  ", "date": "2019.07.09", "title": "\"ЛУКОЙЛ Нефтохим Бургас\" е най-голямата компания в България за 2018 г. "}
{"url": "http://epicenter.bg/article/Kevork-Kevorkyan--Da-machkash-ushite-na-naroda-/187580/11/33", "text": "Завърших предишната дописка с тъжната констатация, че ще си останем завинаги самотните будали на Балканите.  След като сами се навряхме в шашмите на Заев, сега пък се дърляме със сърбите.  Той и Бойко си е един самотник - преди години казваше, че няма приятели.  И беше прав, като се има предвид, какви хора го заобикаляха, напълно разбираемо беше човек да стои на един пушечен изстрел разстояние от тях.  Наскоро пък каза, че няма семейство, понеже натири Цветанов, а той му бил семейството. Направо мре да побърква хората с подобни главоблъсканици. А сам курдиса горкия Цв. на виенското колело - и ще го остави там, докато онзи забрави кой е.  Парадоксалните обрати, по които си пада, вече ги сервира на високи обороти, сякаш иска да остави без дъх публиката. Всичко това обаче е правено съвсем съзнателно, издава желанието му да се дистанцира, самоотстрани от всички – да бъде непрекъснато сред тях, но да се усеща сам.  Сякаш се е превърнал в тежест на самия себе си.  Има на разположение цяла бригада от предани блюдолизци, но все повече се превръща в загадка за тях. Отдавна лепне от шербета, с който щедро го обливат те.  Напоследък шербетчиите измайсториха един нов номер, за да се харесат на чорбаджията си: използват всеки повод откровено да ругаят Народа или пък пришиват към част от него откровени преувеличения, примерно: „Българинът днес се позамогна, стабилизира се, гради планове за бъдещето“. Тия дни повишиха пенсиите с цели 5,7% - как да не литнеш тутакси към Бъдещето.  Минималната пенсия става 219 лева – дори нашата гордост, прочутата крава Пенка, ще се намуси гнусливо от толкова щедрост.  Средната пък пенсия става 386 лева – и така тия щастливци вече ще надхвърлят с няколко лева границата на бедността. Някой ден и те ще летят към Бъдещето, в евтини ковчези.  Шербетчиите или са си родени тъпаци, или се правят на такива. Отвратителен е стремежът им да разделят Народа - да противопоставят „замогналите се“ на останалите, на истинските клетници.  България се влачи към Бъдещето си с окови на нозете, ако съдим от някои факти само от последните дни:  - според Евростат, у нас за пенсионерите се отделят 8,4% от брутния вътрешен продукт – докато средно за ЕС този процент е 12,6;  - половината българи изобщо няма да почиват това лято; упорито продължават да ни пробутват двойния стандарт при цели 30% от храните; а пък сиренето в Германия било по-евтино от нашето - еха;  - властите продължават мълчаливо да подкрепят дъмпинга при вноса на гръцка и турска селскостопанска продукция… Обаче „хараламбенето“ /по Радичков/ продължава и не му се вижда края.  Задава се и диво племе.  Диво – и вероятно безпаметно.  Ето някои факти, според социологическо проучване, поръчано от Министерството на спорта и младежта /цитирам по вестник „24 часа“/:  - 46% от българите на възраст между 15 и 29 години не четат книги – това са около 480 хиляди души.  - 62% не се интересуват от каквото и да било изкуство,  - 72% не посещават галерии и музеи.  - На 30% не им стигат парите за нови дрехи и обувки,  - 25% не могат да се хранят пълноценно,  - 66% живеят заедно с родителите си,  - 64% изобщо нямат документ за квалификация.  Летим вдъхновено към бъдещето. От една от най-любознателните нации в света сме се свлекли до дъното на ЕС по брой четящи млади хора.  Готово – те/младите са подходящи за всякакви игри и злоупотреби с Истината.  Можете дори да ги включите в авторския колектив на следващият учебник по история за 10 клас.  Готови са и за безпаметно хараламбене по адрес на всичко/всеки.  Преди няколко дни по Би Ти Ви видяхме нещо уникално: ученик, който беснее, след като се е добрал до заветната тройка. Подскача от радост – и веднага след това прибягва към насилие над учителя си.  Това беше лицето на Бъдещето: несмислено и зло.  Бойко купи с лекота шербетчиите си и ги превърна от брутални негови критици в също толкова брутални клакьори, унижи ги до крайна степен. Може би е съзнавал, че тия типове нямат никаква тежест в очите на Народа, но ги остави да си бръщолевят.  Дали не се надява собственият му разговор да се окаже по-продуктивен?  Но как ще стане това, след като напоследък този разговор е доста неясен, често сърдит или ни предоставя главоблъсканици – например, внезапно казва, че американските самолети ще струват 2,2 милиарда, обаче ремонта в Русия на сегашните ни изтребители ще излиза 50 милиона годишно. Какво подмята – трудно е веднага да се проумее.  Между другото, президентът Радев, с участието си в „Панорама“, направи за смях цивилните гарги, лъснаха шмекериите им за сделката с Ф-16/70.  Навремето писах, как Бойко е мачкал ушите на Живков.  Това е особена форма на близост, доста над обичайната мярка.  Дали не си мисли, че вече му се полага да мачка и ушите на Народа?  На Бойко му е нужен някакъв краен, дори авантюристичен жест.  Ако размишлява трезво над бъдещето си, време е да се сети за Народа – не за онзи, който се бил позамогнал, а за милионите клетници.  Не му трябват нови самолети, те с нищо няма да му помогнат.  Нищо не ни заплашва, освен, че Народа ще продължава да се топи/смалява – над 2 милиона вече са навън, това е най-голямата „кражба“, извършена за сметка на един малък народ в новата европейска история.  Откажи се от самолетите - и дай парите на пенсионерите.  Време е да забележиш онези, които изнемогват.  Имаше време, когато Бойко казваше, че още 100 години няма да построим онова, което е построил Живков. След време обаче реши, че вече го е задминал.  Дали е така и в народните сметки - колкото и приповдигнати и дори фалшиви да са понякога те?  Дали, когато Бойко си тръгне от властта, някой ще жали за него, както за правешкия Узурпатор?  Задава ли си този въпрос и изобщо замисля ли се за изменчивостта на колективната памет, която може да доведе до отчаяние всеки.  Дали магистралите, които ще остави след себе си, ще са достатъчни, за да хвърли сянка над Времето като Живков?  Неясният отговор на този въпрос вероятно го кара да снове неуморно из кулоарите на Европарламента, да търси външната сцена, тя е сега неговото утешение.  Очевидно е обаче, че Европа до крайност вече е изпосталяла откъм лидери.  На нас може да ни изглежда нелепо Бойко да пазари Габриел за външен министър на ЕС, тя и сега не е на себе си – обаче и вероятният шеф на Еврокомисията, германският военен министър е от същия рафт на европейския политически супермаркет. Съюзът се е запътил към фиаското си.  „Раздай“ самолетите на гладните гърла.  Пак ще те псуват, но така си е редно тук.   ", "date": "2019.07.09", "title": "Кеворк Кеворкян: Да мачкаш ушите на народа "}
{"url": "http://epicenter.bg/article/Gen--Stefan-Popov--F-16-e-nay-novoto--Tova-e-model--izpitan-vav-vsyakakvi-usloviya--/187595/11/0", "text": "- Най-важното произтича от промените, които започнаха преди 30 години. За съжаление, докато в другите сфери на нашето общество има изразен прогрес, в армията като консервативен институт това е по-малко.  Във водещи въоръжени сили като ВВС процесът на модернизация изостана.  ...Полша се готви за F-35... - Време е загубено много. Но ми се струва, че още не е осъзната причината за сегашното състояние на изтребителната авиация.  - През 90-те години бях заместник-командващ и командващ ПВО и ВВС, до 2002 г. и началник на Главния щаб на ВВС.  И аз, и колегите ми мислехме тогава, че сме в състояние да запазим авиацията. Направихме всичко възможно да търсим резерви, но нищо не се получи.  В момента изтребителната авиация е на най-ниското възможно ниво. Отговорност има и нашата държава, но причината за мен е най-вече в осигуряването на всеки един боен самолет от страната-производител.  Нашата авиация сто процента зависеше и все още зависи от страната-производител. Ние нямаме авиационна промишленост. Когато бяхме член на Варшавския договор, осигуряването беше на базата на междудържавни договори и съглашения. Нашите ремонтни заводи поддържаха авиацията, но работеха с вносни резервни части. Мъките започнаха от момента, в който се оказа, че интересите на държавата производител се разминава с нашия.  Много ми е мъчно като чуя изказвания, че виновни са тези, които съкратиха нашата авиация, режеха самолети и т.н. Нищо подобно. Ние имахме разбирането, че трябва да я поддържаме. Но беше невъзможно. От девет основни летища вече няма и следа! В авиацията това е свързано с авиационната дейност. Тогава, когато един тип самолет спре да лети, поделението се закрива по естествен път.  Най-разбираемият пример е при МиГ-29. Участвах при приемането и подготовката на самолета, когато бе получен с всички осигуровки, въоръжение, наземно оборудване, подготвен летателен и инженерно-технически състав. Експлоатацията започна около 1990 г. и понеже ситуацията се промени, успя да лети и да се използва целево до 1998 г.  В авиацията има междуремонтен ресурс на самолета. След определен брой летателни часове машината трябва да мине ремонт. Тъкмо това се получи с МиГ-29. През 1990 г. започнахме с 22 нови изтребители – с ресурс и осигуряване, а през 1998 г. те бяха приземени. Останаха само два бойни самолета. При това положение Равнец до Бургас беше закрит.  Наложи се да разглобяваме самолетите и да ги транспортираме с автомобили до Граф Игнатиево, където и сега има ремонтен завод. След осем години експлоатация!  По тази причина – спиране на експлоатацията на МиГ-23, закрихме летищата в Доброславци, Габровница, Чешнегирово и така общо девет. Това беше принудително спиране на авиационната дейност.  През 2002 г. имаше подписан договор с РСК МиГ, не с Русия, за модернизация и възстановяване на МиГ-29. В бюджета на ВВС бяха отделени 32 милиона лева за първата година. Практиката доказа, че модернизация на този самолет не може да се направи.  - Промени може да прави само конструкторското бюро. Можеше да се направи модернизация, но при условие, че цялото секретно оборудване на НАТО се даде на Русия и те да го монтират на изтребителя.   - През 2001 г. имахме пълна оферта за F-16, втора употреба. В онези години обаче очевидно трудно можеше да се преглътне американско оръжие да дойде у нас.  През 2003 г. беше направен анализ и правителството определи като задача №1 за развитие на армията закупуването на нов изтребител.  И от 2004-а, откакто сме членове на НАТО, до ден днешен конкурси и никакъв резултат.  - Това е най-новото. Това е модел самолет, изпитан във всякакви  условия. Добър е не само като изтребител, а като комплекс от възможности.  - Във всеки един съюз – преди Варшавския договор, сега НАТО - се създава среда, в която различните видове оръжия могат да действат. В авиацията е важна системата за опознаване. Информацията, която се получава на радарите, трябва да има ясно разграничаване между „наш“ и „противник“.  Нашите сега нямат такава система.  Важна и системата за управление Link 16. Когато изтребителят е вече във въздуха трябва да получава информация и нареждания от различните пунктове. Нашите го нямат.  Важно е логистичното осигуряване. Най-важното са целите, които трябва да се достигнат от този вид въоръжение.  - Права сте. По времето на Варшавския договор се готвехме да воюваме с противниците. Сега срещу Гърция, Турция или Шести американски флот е немислимо да се готвим за сблъсък.  Ние сме имали и 300 бойни самолети, но дори и тогава не се е разчитало нашите ВВС да изпълняват самостоятелни задачи във военен конфликт.  Реално в момента нямаме повече от осем летящи МиГ-29. Дори да дойдат още осем F-16, с тях България не може самостоятелно да изпълни сериозна задача. Но може да участва например съвместно с ПВО на НАТО.  - Да, за кадрите въпросът също е решаващ. Трябва да се готвят и нови. Имах възможност да попитам наши бойни пилоти сега как се отнасят към F-16. Отвръщат ми: изискванията са много високи. Няма голям ентусиазъм. И наистина изискванията са много високи. В САЩ отношението и философията на този тип авиация е различна. Правилата са международни, без английски език е невъзможно. Трябва да се готвят кадри с перспектива.  - Не съм в кухнята, но се запознах с основните неща. Това, което възбуди най-много дискусия, първо от страна на президента, е, че с комплекта въоръжение, който получаваме, не могат да се изпълнят пълните оперативни способности на F-16. Вярно е, че като количество, може би и като качество, не са заложени боеприпаси като управляваеми бомби или ракети въздух-земя. За учебна дейност има. Осигурени са и ракети въздух-въздух за Еър полисинг.  Мисля обаче, че се постъпва правилно, като не се взима цялото въоръжение сега. Още самолетът не е дошъл, а ние да купим цялото въоръжение, не е нужно. Едно време самолетът идваше с цялото бойно снаряжение. Комплекти имаше в полка, дивизията, централните складове, като за водене на война в продължение на месеци. Още седи това въоръжение в складовете на министерство на отбраната и се говори за утилизация.  В случая с F-16 може би три години ще минат, докато изтребителите пристигнат в страната. Още година-две летците трябва да минат видовете подготовка, за да се стигне до положение на бойна готовност на първите осем самолета. И чак тогава може да се наложи използването на оръжието, което предполагам, че дотогава ще бъде доставено.  То има и ресурс, който започва да тече от момента на доставката. Ако се създаде критична ситуация и се наложи да участваме в мисия на НАТО с използването на нужното оръжие, то може да се вземе от складовете на Алианса.    - Започнах да летя в Граф Игнатиево, там завърших като командир на полк, а докато бях командващ ВВС направихме анализ, кое от летищата може да бъде спасено и обновено. В продължение на три години поставяхме въпроса на всички нива и през 2001 г. се взе правителствено решение в тази посока. Удължи се полосата и успяхме да проведем най-голямото натовско учение, провеждано в България, Cooperative Key 2001. То бе по инициативата „Партньорство за мир“. Американците също участваха.  Необходимо е да се работи още малко върху базата, но не толкова много.  - Доколкото разбирам, се предвижда да има наземно оборудване тук и инспекции, които да се правят при нас. Производителят има мрежа в Европа за осигуряване на поддръжката на самолета. За пример ще дам хеликоптера Bell 206. Според договора, с който ги взехме, те се ангажират с доставка в рамките на 48 часа. Осигуряват се и специалисти, ако е необходимо. И наистина – за по-малко от 48 часа заявеното вече е на митницата.  - Трябва. Още по-добре би било договорът да не е само с РСК МиГ. Имал съм възможност да разговарям с военни в Москва. Какъв интерес има Русия да поддържа нашето оръжие? РСК МиГ поддържа всичко – двигатели и т.н., но нищо, свързано с въоръжението, системите за опознаване и др. Поддържа се само летателната годност и това е напълно оправдано от тяхна страна. Защо да поддържат оръжие, което хипотетично може да бъде обърнато към тях?", "date": "2019.07.09", "title": "Ген. Стефан Попов: F-16 e най-новото! Това е модел, изпитан във всякакви условия!  "}
{"url": "http://epicenter.bg/article/Ministrite-na-finansite-na-evrozonata-privetstvaha-molbata-za-prisaedinyavane-na-Harvatiya/187568/7/0", "text": "Финансовите министри от еврозоната приветстваха официалната молба на Хърватия за присъединяване към валутния съюз, определяйки решението на Загреб като знак за доверие в единната валута, предаде ДПА.  Намерението на Хърватия показва, че еврозоната е здрава котва на стабилността и растежа в Европа, която продължава да привлича нови членове, заяви председателят на Еврогрупата, португалският министър на финансите Мариу Сентену.  Мерките, които Загреб е взел в областта на банковия надзор, административното управление и други ключове сфери показва решимостта на Хърватия да стане част от семейството на еврото, допълни той.  Хърватия подаде официална молба за присъединяване към Европейския валутен механизъм (ERM-2), известен като \"чакалнята на еврозоната\".  Страната ще остане в механизма най-малко две години, преди да започне практическата подготовка за влизане в еврозоната - процес който може да отнеме още близо година, допълва Ройтерс. Това означава, че тя може да стане част от валутния съюз най-рано през 2023 година.  Ако кандидатурата отговори на изискванията и покрие и други критерии като стабилна инфлация, Европейската комисия предлага страната да бъде присъединена към валутния съюз, а държавите членки ще вземат окончателното решение.  През юни хърватските амбиции бяха насърчени от председателя на Еврокомисията Жан-Клод Юнкер, който нарече Хърватия \"добре подготвена\" за присъединяване.  България започна същия процес миналата година и може да се присъедини към 19-членната еврозона най-рано през 2022 година, допълва Ройтерс. ", "date": "2019.07.09", "title": "Министрите на финансите на еврозоната приветстваха молбата за присъединяване на Хърватия"}
{"url": "http://epicenter.bg/article/Tramp-zayavi--che-administratsiyata-mu-poveche-nyama-da-raboti-s-britanskiya-poslanik-vav-Vashington/187575/7/0", "text": "Американският президент Доналд Тръмп заяви, че администрацията му повече няма да работи с британския посланик във Вашингтон Ким Дарък, сигнализирайки, че ще иска следващото британско правителство да замени посланика си в САЩ, предаде ДПА.  \"Не познавам посланика, но той не е харесван нито добре (. . .) възприеман в САЩ. Повече няма да работим с него\", заяви Тръмп с туит.  Лондон обаче изрази пълната си подкрепа за Дарък, допълва АФП.  В събота британският вестник \"Дейли мейл\" публикува откъси от конфиденциални съобщения на Дарък до британското външно министерство, в които той нарича правителството на Тръмп некомпетентно и безпомощно.  ", "date": "2019.07.09", "title": "Тръмп заяви, че администрацията му повече няма да работи с британския посланик във Вашингтон"}
{"url": "http://epicenter.bg/article/Bobi-Vaklinov-i-VenZy--Ako-ne-mozhesh-da-otkriesh-idealnata-polovinka--izobreti-ya-/187597/10/0", "text": "Пеещият шоумен Боби Ваклинов и R&B изпълнител номер 1 за 2017 г. и 2018 г. VenZy избират да нарекат новата си песен „Самодива“, а в едноименната главна роля влиза първата InstaQueen, Ивомила Петкова.   Футуристична работилница, двама млади учени и едно красиво „изобретение“- новата песен на Боби Ваклинов и VenZy ни пренася в свят изкушаващ, но силно мрачен, в своята реалност.   Боби и VenZy правят съвременен прочит на легендите за самодивите. Разказвани от нашите баби и дядовци, историите за тези красиви, но опасно коварни жени, не спират да изплуват от миналото. Песента „Самодива“, която отговаря на всички критерии за съвременно и модерно звучащо парче, поставя по причудлив начин темата за търсенето на идеалнатата половинка – ако не можеш да я откриеш, по-добре я изобрети!   Във видеото двамата изпълнители надникват в бъдещето, а действието се развива в загадъчна работилница. Сглобяването на андроид от женски пол, който освен че изглежда съблазнително, може да изпитва чувства и дори да се влюбва, е възможно. Атмосферата е мрачна:  “кибер“ – пъстра смесица от ретро елементи и нови технологии – подходящ терен за създаване самодивата на бъдещето!   Сюжетът ни среща със смахнатия учен (Боби) и неговия „чирак“ (VenZy), които работят усърдно върху общ проект – Самодивата. За нея Боби пее:     Музиката и аранжиментът на „Самодива“ са дело на Mitko Beats, а текстът е на самите изпълнители. Режисьор на ефектното видео е Павел Симеонов – Shutterflow. В ролята на самодивата от бъдещето пък се превъплъщава Ивомила Петкова – победителката от първия сезон на шоуто на дизайнерката Миглена Каканашева-Мегз – InstaQueen. Невероятният й вид е дело на топ гримьорката Грета Великова.  ", "date": "2019.07.09", "title": "Боби Ваклинов и VenZy:  Ако не можеш да откриеш идеалната половинка, изобрети я!"}
{"url": "http://epicenter.bg/article/Kafe-s-oblache-zaharen-pamuk-/187583/9/0", "text": "Само три заведения в света предлагат любимата ароматна напитка, поднесена по този иновативен начин - кафе с облаче захарен памук.   Едно от тях е в София -  ресторант Bulgar в петзвездния хотел Маринела. Изобретено от московския готвач Владимир Шагов и доскоро предлагано само в петербургската сладкарница Double B и кафене Mellower Coffee в Китай.   Клиентите споделят, че изживяването е невероятно, сякаш мислено се пренасят в детските си години. Веднага щом облачето бъде докоснато от парата на напитката, от него завалява сладък дъжд. При това, само в ресторант Bulgar, всеки сам може да избере цвета, в който иска да заформи своята малка буря в чаша кафе!   Екипът на Bulgar прави и друго нововъведение, с което грабва най – малките си посетители – кълбо сладост, посипано с цветни пръчици, върху чаша топъл шоколад или какао!   Управителят на ресторанта Ивайло Цветанов споделя, че е впечатлен от емоцията, която предизвиква облакът захарен памук: „Разбира се, за нас всеки гост е специален! Наш приоритет е да го накараме да почувства наслада в иначе забързаното ежедневие, да събудим спомен, да бъде изживяване, да изпита емоция с всяко ястие или напитка. Облачето захарен памук също е част от това наше виждане – пренасяме един хубав спомен, спомен за безгрижен слънчев ден, изпълнен с приятели, игри и захарен памук от панаира. Целта ни е да видим искреното щастие, изписано върху лицата на нашите гости“, споделя Цветанов. Кафето с облаче вече се радва на голям интерес не само сред редовните клиенти, но се превърна и в хит сред чужденците, които са избрали да отседнат в хотел Маринела за своето бизнес пътуване или градски уикенд в българската столица. Със сигурност това вече е най-любимото облаче, което не разваля времето на клиентите, а доставя наслада за сетивата\".", "date": "2019.07.09", "title": "Кафе с облаче захарен памук!"}
{"url": "http://epicenter.bg/article/Prekalenata-aktivnost-nyama-da-dovede-do-garantiran-rezultat/187598/10/101", "text": "Дневно предназначение:  Ден, подходящ за работа от къщи или на място в офиса. Дневната нумерологична карта е с пасивен характер, така че прекалените действия и активност няма да доведат до гарантиран резултат.   Активира се лично приемане на случващото се, съобразяване с ново мнение и запознанство с нов колега. Настроенията ще са на границата от силна любов до чувство на гняв и омраза.   Денят е несоциален, подходящ да прекарате повече време на място или в дома. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Пасивен ден, подходящ за ремонтни дейности и подредба на дом или офис.   Часова характеристика:  Мото: Изпълвам всеки свой ден с радост и любов!    ", "date": "2019.07.09", "title": "Прекалената активност няма да доведе до гарантиран резултат"}
{"url": "http://epicenter.bg/article/Borisov-razgovarya-sas-srabskiya-premier-Ana-Barnabich-za-izkazvaneto-na-Ivitsa-Dachich/187567/2/0", "text": "Това заяви премиерът Бойко Борисов на сръбския си колега Ана Бърнабич.  Двамата лидери разговаряха в рамките на работна вечеря на Срещата на върха на държавните и правителствени ръководители в Процеса за сътрудничество в Югоизточна Европа в Босна и Херцеговина.   . Повод за напрежението и разговора е емоционалната реакция на сръбския първи дипломат Ивица Дачич, след изказване на Борисов, че новият представител на Евросъюза по външна политика испанеца Жозеп Борел няма да защитава националната политика на Испания за Косово, а европейската.  Испания не признава Косово, а изказването на Борисов в Познан провокира Дачич да се изкаже остро срещу Борисов и да каже по сръбска телевизия да не дава акъл.  Дачич заяви: \"   На срещата в Познан присъства и Ана Бърнабич. Пред сръбския си колега Борисов обясни, че никога не е имал лоши намерения към Сърбия, нито пък е търсил намеса във вътрешни ѝ работи.   От разговора между Борисов и Бърнабич става ясно, че той не се е срещал със сръбския външен министър Ивица Дачич, който също беше в Сараево за среща на първите дипломати на страните от региона.   По-рано Бойко Борисов се срещна с президента на Турция Реджеп Ердоган, а днес има среща и със държавния глава на Северна Македония, Стево Пендаровски и с председателстващият Босна и Херцеговина Милорад Додик.   На срещата в Сараево днес се очаква лидерите да приемат съвместна декларация. ", "date": "2019.07.09", "title": "Борисов към Ана Бърнабич за изказването на Дачич: Толкова ви обичам и толкова сте ми приятели!"}
{"url": "http://epicenter.bg/article/Tsenata-na-industrialniya-tok-vliza-za-obsazhdane-v-parlamenta/187569/2/0", "text": "Цената на индустриалния ток влиза за обсъждане в парламента. Депутатите от енергийната комисия ще обсъждат състоянието на свободния пазар за електроенергия и евентуални законодателни промени в сектора.  Поводът е недоволството на едрия бизнес срещу моментните пикове в цената на тока, припомня Нова телевизия. По данни на работодателите в определени дни цената на енергията е скачала с около 100 %. Бизнесът настоя за спешни мерки от страна на държавата. Ресорният министър Теменужка Петкова, обаче заяви, че спекулации с цената на тока тока категорично няма.", "date": "2019.07.09", "title": "Цената на индустриалния ток влиза за обсъждане в парламента"}
{"url": "http://epicenter.bg/article/Navarshvat-se-169-godini-ot-rozhdenieto-na-Ivan-Vazov--/187570/2/0", "text": "   съобщава \"Дарик\".  Сред поканените са родствениците на писателя - Григорий Вазов и Анна Николов, директорът на Народния театър, чийто патрон е народният поет, Мариус Донкин, учители от Средно училище за чужди езици и мениджмънт „Иван Вазов”; представители на Културното ведомство и на Столичната община.      След това ще има и рецитал на ученици в къщата музей \"Иван Вазов\".   Жителите и гостите на Сопот ще могат да се срещнат и с тазгодишния носител на Национална литературна награда на името на Вазов - Милен Русков. Иван Вазов е роден на 9 юли 1850 г. в Сопот, в семейството на Съба и Минчо Вазови.  Освен поет и писател, той е академик на Българската академия на науките, министър на народното просвещение, председател на Окръжния съд в Берковица, а случай от съдебната практика го вдъхновява за написването на поемата „Грамада“. ", "date": "2019.07.09", "title": "Навършват се 169 години от рождението на Иван Вазов"}
{"url": "http://epicenter.bg/article/Aktiven-den--v-koyto-mogat-da-nastapyat-nepredvideni-sabitiya--Den-na-promenite/187571/2/0", "text": "Луна е в знак Везни до 12:30ч на 10 юли.  Благоприятно време за бързо протичащи задачи и всичко, бързо губещо актуалност. Посредничеството на приятели, роднини, а също и техните съвети могат да бъдат твърде ефективни. Може да се намерят нови решения на стари проблеми. Повишава се чувствителността към проявите на грубост и дисхармония. Луната във Везни носи добро и радостно настроение. Прави ви ни по-контактни. Може да ви се прииска да се срещнете със стари познати, да прекарате малко време в приятна компания. Благоприятно се отразява и върху семейните отношения, лесно се стига до компромиси.  Уязвими са бъбреците и пикочния мехур.  Продължава 7 лунен ден от 12:24ч на 8 юли до 13:35ч на 9 юли.  Денят до обяд е доста сложен. Старите проблеми се нуждаят от решения, макар че едва ли ще бъдат намерени сега. Подходящо е да се прекара времето на спокойствие, в уединение. Днес става енергийно преструктуриране на тялото и е много опасно да се говорят лъжи, клевети и да имате лоши мисли. Може да ви провокират да говорите, но внимавайте какво ще кажете и не произнасяйте лоши и неприлични думи. Като цяло е по-добре да говорите по-малко. Всичко изречено може бързо да се сбъдне.  Може да се подстригвате до започването на 8 лунен ден в 13:35ч, после по-добре се откажете.  Следва 8 лунен ден от 13:35ч на 9 юли до 14:45ч на 10 юли  Активен ден, в който могат да настъпят непредвидени събития. Ден на промените. Може да възродите старите проекти, но могат да възникнат и нерешени и забравени проблеми, да напомнят за себе си стари дела, затова е важно бързо да умеете да реагирате. Не трябва да им оставяте време за развитие. Желателно е да преосмислите своя живот и да пробвате да започнете нещо от начало.  Целта на деня: вътрешно да се преобразим, да пуснем страховете си, да открием творческата си страна, да изразим своята индивидуалност. На този ден във всеки човек „изгаря” по нещо старо и отживяло, за да заеме неговото място нещо ново. Това е ден на очистване и вътрешна трансформация. Настроението може да е променливо, защото денят е проектиран да се отървем от страховете, съмненията, негативните чувства. Метафорично „изгаряме” отвътре.  Работа: по-добре е да отложите финансови транзакции. На работното място общуването да се сведе до минимум - хората могат да бъдат нервни и раздразнителни. Това е чудесен период за творчество. Ако ви посети вдъхновението - това е добър знак.  Препоръчва се да общувате само с приятели и близки хора. Много е важно да се избягват кавги и конфликти. В този период се препоръчва да си вземете душ или да се потопите в някой водоем. Водата днес има голяма лечебна сила. Но с огъня бъдете предпазливи – внимавайте за пожари и аварии.  21 слънчев ден - Бъдете предани на своя дълг, верни на принципите си, честни в отношенията си, изпълнявайте своите обещания, не говорете прекалено много. Вслушвайте се в дадените съвети днес. Могат да се появят хора, свързани с вас кармично. ", "date": "2019.07.09", "title": "Активен ден, в който могат да настъпят непредвидени събития. Ден на промените"}
{"url": "http://epicenter.bg/article/Ekspertat--razkril-opasniya-himikal-v-bivshiya-zavod--quot-Himko-quot--Borisov-me-pozdravi-/187572/2/0", "text": "Малко след сутрешния блок вчера лично премиерът Борисов ми се обади и заяви, че е наредил да ми върнат работата. Той ме поздрави за това, което съм направил и позицията ми. По-късно се срещнах с министър Нено Димов. Това заяви младшият експерт от РИОСВ-Враца Георги Караиванов в сутрешния блок на БТВ.  \"След като направих всички анализи и проверки, се опитах да направя нещо по въпроса за опасния химикал в РИОСВ. Там никой не ми обърна внимание, а аз подадох сигнал към прокуратурата и медиите\", каза още той.  \"Бях уволнен, защото заявих, че няма да позволя фирма без разрешения да извърши извозвания на серовъглерод от завода\", допълни Караиванов.  \"До 10 юли цистерните, които ще извозват химикала, трябваше да са на територията на България. Още не са тук\", разкри той.  \"Не беше редно да се стига до Бойко Борисов, но явно така е трябвало да станат. Опасност винаги има, защото това е едно старо съоръжение. Надявам се скоро химикалът да бъде извозен\", завърши Георги Караиванов.", "date": "2019.07.09", "title": "Експертът, разкрил опасния химикал в бившия завод \"Химко\": Борисов ме поздрави "}
{"url": "http://epicenter.bg/article/Rosen-Zhelyazkov--Do-kraya-na-godinata-zapochva-protsedura-za-dostavkata-na-novi-motrisni-vlakove-/187573/2/0", "text": "Не само ще се пътува за 3 часа до Бургас, но ще се пътува много по-комфортно.  Това заяви в сутрешния блок на Нова тв транспортният министър Росен Желязков.  По думите му НКЖИ изпълнява всички проекти, които са релевантни към трасето София - Бургас.  Има изградени участъци, има и такива, които са в процес на изграждане, каза той.  До края на септември месец се очаква всички процедури по обжалване да приключат, за да може да се продължи с изпълнението на проектите.  По думите му до края на годината трябва да започне процедурата за доставката на нови мотрисни влакове.  Железниците са най-екологичният, най-ефективният и в бъдеще най-финансираният транспорт, който като европейска политика ще бъде развиван, каза Росен Желязков.", "date": "2019.07.09", "title": "Росен Желязков: До края на годината започва процедура за доставката на нови мотрисни влакове "}
{"url": "http://epicenter.bg/article/Dots--Naum-Kaychev--Dialogat-mezhdu-Prishtina-i-Belgrad-se-vodi-pod-egidata-na-EK/187574/2/0", "text": "Ясно е, че ЕС не признава държави, съответно няма позиции по това дали Косово е независима държава. Изказването на премиера Борисов е в духа на установените дипломатически практики. Това заяви в Сутрешния блок на БНТ историкът и дипломат доц. Наум Кайчев.  ЕС се съобразява с резолюцията на ООН 1244, която по-скоро е в подкрепа на сръбската гледна точка, но и с решението на Съда на Хага, че актът на самото Косово за независимост не противоречи на международното право, заяви доц. Кайчев.  Диалогът между Прищина и Белград се води под егидата на ЕК, Жозеп Борел трябва да продължи този процес, каза още доц. Кайчев.   България още преди 11 г. признава Република Косово, изявлението на премиера Борисов не е изненада, каза Кайчев.   По думите му Испания не признава Косово заради възможности, които косовският случай отваря. Аналогичен е случаят и с Кипър, Гърция, Словакия и донякъде Румъния заради унгарското население там. Кайчев изрази изненада, че външният министър на Сърбия Ивица Дачич е насочил вербалния огън към България. Той коментира, че сръбски политици говорят с език тип „Югославия” към чужди държави, принадлежали някога към Югославия. Тази лексика – на „ти”, е неприемлива, категоричен бе експертът.     ", "date": "2019.07.09", "title": "Доц. Наум Кайчев: Диалогът между Прищина и Белград се води под егидата на ЕК"}
{"url": "http://epicenter.bg/article/Uvolniha-rehabilitator--spodelil-niskata-si-zaplata-vav-feysbuk/187576/2/0", "text": "Рехабилитаторът Месут Юркюш споделил своята унизително ниска заплата от 388 лв. в социалните мрежи. Той смята, че това е причината да бъде уволнен от работа, съобщава Нова тв. „Учих 3 години за рехабилитация, след това учих още 2 години магистратура кинезитерапия. И с мерак влезнах да работя по специалността. Но трудът на един здравен специалист в България се оценява с 388 лв. Срам ме е да работя по специалността”, споделил мъжът във Фейсбук. От ръководството на Комплекса за рехабилитация в Павел баня заявяват, че мъжът е злоупотребил и причината за уволнението е неявяване на работа. „Бях на пълен работен ден. Това е реалната ми заплата. Исках хората да разберат колко получава един млад медицински специалист. На следващия ден бях привикан от един служител и ми беше казано, че ако не изтрия публикацията, ще ме уволнят. Аз не го направих. Уволниха ме. Отново написах статус, за да разкажа станалото”,  каза в ефира на „Здравей, България” рехабилитаторът Месут Юркюш. Директорът на \"ПРО\" ЕАД - Павел баня  Христо Чаушев е категоричен, че възнаграждението на Месут е било 600 лв., а не 388. „Това е стартова заплата, защото той няма никакъв опит по специалността. Освен това получаваше ваучери за храна. Беше му осигурен и транспорт. Причината за неговото освобождаване не е публикацията, въпреки че той няма право да разпространява фирмени данни. Мъжът беше уволнен, защото редовно отсъстваше от работа, без да има основателна причина”, заяви Христо Чаушев.  Източник novini.bg", "date": "2019.07.09", "title": "Уволниха рехабилитатор, споделил ниската си заплата във фейсбук"}
{"url": "http://epicenter.bg/article/D-r-Nigyar-Dzhafer--Nikade-v-Evropa-nyama-model-s-edna-zdravna-kasa/187577/2/0", "text": "Факт е, че от 15 г. и малко повече като основна точка в програмата на ДПС записваме демонополизация на НЗОК. Оказа се, че има мощен монопол на Касата, която се превърна в бездънна каса. Това каза в Сутрешния блок на БНТ д-р Нигяр Джафер, заместник-председател на НС и депутат от ДПС.  По думите ѝ демонополизацията на Касата е само една от концепциите за реформа в здравеопазването. Всички, които чуят реформа, смятат, че това би довело до повече хаос. Другото нещо, около което уж има консенсус, но не се случва, е електронното здравеопазване.   Д-р Нигяр Джафер каза още, че българският пациент е този, който доплаща най-много при ползването на здравна услуга.", "date": "2019.07.09", "title": "Д-р Нигяр Джафер: Никъде в Европа няма модел с една здравна каса"}
{"url": "http://epicenter.bg/article/Parvan-Simeonov--V-BSP-se-poluchi-kontraefekt-ot-osvezhavaneto-v-partiyata/187584/2/0", "text": "В БСП се получи контраефект от освежаването в партията и голяма част от хората, които трябваше да преминат в политическата история, се събраха във вътрешна опозиция. Това каза за сутрешния блок „Добро утро, България“ на Радио „Фокус“ политологът Първан Симеонов.   Според него Корнелия Нинова е избързала с подаването на оставката си, а БСП не е успяла да се отвори към по-широки кръгове хора. Той обясни, че БСП се нуждае от пробиви на местните избори в някои областни градове.   „Корнелия Нинова разчита да прескочи в голяма част от случаите структурите на БСП, опирайки се на редовия социалист. Тоест, върхът на пирамидата – ръководството, разчита на самите симпатизанти, а в средата остават структурите, които понякога се недолюбвани от Нинова и това е проблем, защото точно тези структури трябва да правят местните избори. Нинова е в много деликатна ситуация и за това ще ѝ е нужен пробив“, коментира политологът.   „Пробивите обаче идват през добри кандидати, а добрите кандидати понякога идват през отказ от партийният елит“, допълни той. Първан Симеонов каза още, че БСП ще трябва да предлага находчиви или изненадващи решения преди местните избори, което е предизвикателство, защото въображението в политиката също е предизвикателство.   Според него ГЕРБ също трябва да прояви въображение, защото в някои областни градове нямат толкова ярки представители, а Бойко Борисов мисли как да компенсира личните провали на част от хората си по места и да донесе победа на ГЕРБ в повечето областни градове в страната.     След Националния съвет на ГЕРБ продължава опитът за прочистване на местно ниво, каза още политологът.   „Очевидно идеята е да се направи нещо подобно на това, което се случи на европейските избори - да се направи ефект от дефекта. Да се даде крачка назад, за да се направят после две напред. Т. е. махаш някого и привидно си в тежка позиция, но по този начин си връщаш доверието на хората. Така стана на евроизборите с Цветанов. Признавам, че това е рисковано начинание, но може би няма много други начини в ГЕРБ вече“, коментира той.   Първан Симеонов обясни, че проблемите са свързани със срастването на властта по места.   По думите му е необходимо освежаване, което не се налага за първи път в управляващата партия. Предизвикателство за ГЕРБ ще е да задържат властта в областните градове.   Според него е възможно на места да има балотажи, на които всички да са срещу ГЕРБ при наличие на не лоши кандидати на опозициите, както се получи на президентските избори. Симеонов коментира и приетата оставка на Цветан Цветанов, който според него ще се опита да се позиционира атлантически и прозападно, но едва ли е готов да напусне оперативната политика. Появяването на Цветанов в друга партия, различна от ГЕРБ би било любопитно, но несериозно, коментира той. Свидетели сме на това как Борисов си взима обратно партията от Цветанов, каза още политологът.", "date": "2019.07.09", "title": "Първан Симеонов: В БСП се получи контраефект от освежаването в партията"}
{"url": "http://epicenter.bg/article/Sreshtata-v-Saraevo-zapochna-sas-semeyna-snimka-/187592/2/0", "text": "Със семейна снимка на държавните и правителствените ръководители стартира вторият ден на Срещата на върха в Сараево на страните участнички в Процеса за сътрудничество в Югоизточна Европа (ПСЮИЕ). Това съобщиха от правителствената информационна служба.  Форумът продължава с встъпително обръщение на домакина – председателят на Председателството на Босна и Херцеговина Милорад Додик. Следват пленарните сесии с участието на министър-председателя Бойко Борисов и другите държавни и правителствени ръководители.  В рамките на форума в Сараево лидерите ще обсъдят засилването на свързаността в областта на инфраструктурата, бизнеса, дигитализацията и връзките между младите хора.  Държавните и правителствените ръководители ще дискутират важни за региона проекти, ключови за икономическия растеж и за подобряване на живота на гражданите от тези страни. За това категорично допринася и задълбочаването на сътрудничеството между ПСЮИЕ и Европейския съюз.  ", "date": "2019.07.09", "title": "Срещата в Сараево започна със семейна снимка (ВИДЕО)"}
{"url": "http://epicenter.bg/article/PG-na-GERB-predlaga-mashinnoto-glasuvane-da-ne-se-provezhda-na-mestni-i-parlamentarni-izbori/187594/2/48", "text": "ПГ на ГЕРБ предлага машинното гласуване да не се провежда на местни и парламентарни избори. Това каза депутатът от ГЕРБ и председател на правната комисия Анна Александрова по време на пресконференция във връзка с предложения за законодателни промени в Изборния кодекс, предаде Агенция „Фокус“.   Преди минути предприехме законодателна инициатива - промяна в Изборния кодекс, подписана от ГЕРБ, „Обединени патриоти“ и „Воля“. Тя е продиктувана от анализа и доклада на ЦИК, който е изключително тревожен по отношение на машинното гласуване.“, отбеляза тя.   „Корпусът на Закона не го пипаме, питаме преходни и заключителни разпоредби, при които предлагаме машинното гласуване да не се провежда на местните избори и на парламентарни избори. На избори за президент и европейски, то да остане“, уточни народният представител.   Ако машинното гласуване остане, рискуваме да провалим местните избори, каза още Александрова.   „Местните избори са едни от най-сложните и тежки избори в българското законодателство. Те се провеждат в многомандатни избирателни райони в два тура. На някои места имаме между 3 и 4 вида избори, като прибавим и преференциите за общинските съветници, това са 5 вида избори“, уточни тя.   „Съгласно доклада на ЦИК, която е независим орган и орган от всички политически избори, ако на местните избори останат така заложени в законодателството 6000 машини, рискуваме да провалим местните избори, защото сигурността на вота е изключително застрашена, по отношение на сертифицирането, придвижването, зареждането на софтуера отново за втори тур. Този вот е изключително скъп“, отбеляза тя.   \"Анализът на ЦИК сочи, че на евровота от всички имащи право да гласуват машинно, са го направили едва 27 %. Икономически – 60 лв. струва 1 вот на един избирател с машинно гласуване“, добави народният представител на ГЕРБ.   Машините за гласуване се оказаха скъпоструващи играчи, които не доведоха до по-честни и организирани избори, заяви депутатът от ГЕРБ Александър Ненков.  „Аз като представител на град София, имайки възможността години наред да се занимавам с организирането и провеждането на избори от ГЕРБ, мога да ви кажа, че сме силно притеснени“, поясни той. По думите му изборният ден в столицата е приключил в 9:00 часа сутринта, при положение, че е нямало втори тур и избирателната активност е била ниска.  „Факт, е че на местните избори на всяка една партия ще ѝ бъде трудно да попълни секционните избирателни комисии“, прогнозира Ненков. Според него машинните са се оказали едни скъпоструващи играчки, скъпоструващ експеримент, който не е довел до по-честни и по-лесни организационно избори.  „Изключително съм разочарован и от поведението на омбудсмана, която в едно свое изказване каза, че администрацията и членовете на СИК-овете са виновни затова“, посочи той.  Според него управляващите имат задължението да проведат честни и прозрачни избори, затова предприемат действия за премахване на машинното гласуване при местните и парламентарните избори.   Имаме уверение, че ДПС ще подкрепят отменянето на машинното гласуване на местните избори, каза още Анна Александрова.  На въпрос дали ДПС ще подкрепят предложението за отмяна на машинното гласуване на местните и парламентарните избори, тя отговори: „Водихме такива разговори в комисията по правни въпроси. Имаме уверението, че ще бъдем подкрепени за отмяна на машинно гласуване на местни избори – от всички политически партии, с изключение на БСП“, посочи тя.  „След приключване на местните избори е хубаво да има широк дебат по Закона за изборния кодекс, включително и за машинното гласуване, за да се види дали има необходимост от него. Да се търси голям дебат и да се балансират нещата правилно“, добави народният представител от ГЕРБ.  Александър Ненков коментира, че машинното гласуване изисква голям финансов ресурс.  „Безспорно това е много скъпо удоволствие, където никъде другаде го няма в Европа. Дори държава като Холандия с много по-големи финансови възможности и технологични, дори те се отказаха от такъв тип гласуване“, посочи той. „Аз се надявам всички политически партии да подходят разумно и да не се политизира прекалено много темата“, уточни Ненков.   ", "date": "2019.07.09", "title": "ПГ на ГЕРБ предлага да отпадне машинното гласуване на местни и парламентарни избори (ВИДЕО)"}
{"url": "http://epicenter.bg/article/Zapochna-sreshtata-na-Borisov-s-prezidenta-na-Severna-Makedoniya-Stevo-Pendarovski/187602/2/0", "text": "С подписването на Договора за приятелство, добросъседство и сътрудничество, дадохме перспектива на гражданите на Република Северна Македония и създадохме подходящите условия за подписването на Договора от Преспа, каза Борисов на среща с президента на Република Северна Македония Стево Пендаровски в рамките на двудневна среща на върха на Процеса за сътрудничество в Югоизточна Европа (ПСЮИЕ), предаде Агенция „Фокус“.   Президентът Стево Пендаровски беше първият македонски политик, който обясни темата за фигурата на Гоце Делчев по най-правилния начин, добави Борисов.  „Гоце Делчев е българин, отишъл да се бие за свободата и автономията на Македония. Това, че е българин, не прави подвига му към македонците по-незначителен, точно обратното. Фигурата на Гоце Делчев трябва да ни обединява. Това важи и за въстанията, и за ВМРО“, посочи той. Премиерът Бойко Борисов изрази надежда работата на Съвместната мултидисциплинарна комисия по Договора за добросъседство между България и Северна Македония да приключи бързо.  От своя страна Пендаровски заяви, че на ниво дипломация отношенията между двете страни са прекрасни.  „Но както казахте в Познан и вие г-н премиер, трябва да дадем тласък на комисията да заработи още по-ефективно“, заяви той, като благодари за активната подкрепа, която България оказва по пътя за европейското бъдеще на Република Северна Македония. „Вие сте най-големият ни поддръжник“, обяви Пендаровски.  Премиерът Бойко Борисов каза пред македонския президент, че му е благодарил пред медиите затова, че истината за общата ни история, включително и за Гоце Делчев, започва да се заявява публично от политици на най-високо ниво.  „В случая от теб! През цялото време от 1992 г. до днес, България е настоявала единствено за това“, добави Борисов.   \"Разговарях с президента на Северна Македония Стево Пендаровски. Радвам се, че с подписването на Договора за приятелство, добросъседство и сътрудничество дадохме перспектива на гражданите на Северна Македония и създадохме подходящите условия за подписването на Договора от Преспа. Положително е, че истината за общата ни история, включително и за Гоце Делчев, започва да се заявява публично от политици на най-високо ниво - в случая от него!\", написа премиерът във Фейсбук след срещата.  ", "date": "2019.07.09", "title": "Борисов към Пендаровски: Благодаря, че казваш публично истината за общата ни история! (ВИДЕО)"}
{"url": "http://epicenter.bg/article/Ana-Barnabich-za-skandala-s-Dachich--Slozhihme-tochka-na-tozi-vapros-/187603/2/0", "text": "\"Караме ли се със Сърбия? Не!\" Това заяви категорично премиерът Бойко Борисов, който излезе пред медиите заедно със сръбската си колежка Ана Бърнабич в Сараево след пленарната сесия на държавните и правителствените ръководители на страните-участнички в Процеса за сътрудничество в Югоизточна Европа.  Помолена да коментира скандала с външния си министър, който обвини българския премиер, че се изказва за независимостта на Косово, Ана Бърнабич отговори лаконично: \"Сложихме точка на този въпрос\".   От своя страна обаче Борисов заяви, че очаква Ивица Дачич да провери какво е казал и го призова да не прави дипломатически скандал на негов гръб.   „Само преди половин месец вашите дивизиони бяха в България да стрелят с ракети по въздушни цели над Черно море. Аз бях там с вашия военен министър. С какво заслужих думите на Ивица Дачич“, попита Борисов. Той уточни, че не е разговарял с него, защото очаква той да му се обади.   „Ако бях направил грешка, щях да се извиня“, уточни премиерът. „Поздравете Ивица, много но обичам, но трябва да излезе и да каже: „Извинявай, Бойко, не съм разбрал правилно“. Това е правилното решение да вървим напред“, отбеляза Борисов. Двамата премиери с усмивки на лицата подчертаха, че България и Сърбия са приятели.  \"А догодина септември с тебе откриваме магистралата...\", каза още Бойко Борисов.  ", "date": "2019.07.09", "title": "Ана Бърнабич за скандала с Дачич: Сложихме точка на този въпрос (ВИДЕО)"}
{"url": "http://epicenter.bg/article/Vizhte-preskonferentsiyata-na-BSP---NA-ZhIVO-/187607/2/0", "text": "\"30 години живеем в демокрация. Помня, че първото ми гласуване беше през 1989 г. От няколко години вече и синът ми гласува. Това са близо две поколения. Но от днес започва обратното броене. ГЕРБ спират парите за партиите. След това отменят машинното гласуване с аргумента, че е трудно с преференциите и хората не се оправят. Да отменим и преференциите тогава.\"   Това заяви зам.-председателят на БСП и председател на предизборния щаб на левицата Кирил Добрев на пресконференция по повод желанието на ГЕРБ да бъде отменено машинното гласуване. Той припомни, че такъв опит за отмяна на преференциите е бил направен преди няколко месеца и левицата е напуснала Народното събрание.   На шега Добрев предложи да бъде отменена и интегралната бюлетина, защото им е сложна и да бъдат върнати цветните. \"Нула лева партийна субсидия и цветна бюлетина? Това е 1989 година. Тогава баща ми ме събуди с думите: \"Отивай да гласуваш. Има една розова бюлетина и много прилича на нашата. Гледай да не я объркаш\". 30 години са минали от тогава. Да отменим изцяло гласуването и да въведем губернатори. Всъщност Народното събрание е голям разход и един човек се представя добре във всяка една от дисциплините и смятам, че демокрацията дори няма да има нужда от средства\", каза на шега Кирил Добрев. В сериозен коментар, Кирил Добрев беше категоричен, че именно местните избори имат най-голяма нужда от подобен тип гласуване. \"Защото само един или два гласа могат да променят съотношението в някой общински съвет. Само един, два или пет гласа могат да направят, с преференции, някого общински съветник. Знам, че те не го искат, защото най-добре е всички решения да се взимат като на конгрес на ГЕРБ - всички \"ЗА\", без против и въздържали се, посочи той. По думите му, аргументите на ГЕРБ, че хората се справят трудно с машинното гласуване не издържат, защото близо два милиона и половина пенсионери си получават пенсиите от банкомати, като натискат много повече бутони. \"Машината, за разлика от химикалката и химическия молив, не манипулира, защото при нея всичко е ясно. Трудно се носи и машина на гръб. Тежка е. Колегите имат опит с чувалите. Как си представяте да имаме суперкомпютър, а да не можем да се справим със софтуера на машините?\", каза още той. Добрев се зарече, че БСП няма да се предаде в битката си за демокрация, защото левите хора не ги свързват парите и обществените поръчки. \"Въпреки затягането на примката на демокрацията, БСП ще се справи в тази битка\", каза още той.  \"Цялото говорене преди два месеца дали ще има или не машинно гласуване направи невъзможна качествената организация на този вот. Машините бяха сертифицирани минути преди да тръгнат към секциите, а те бяха осигурени след като бяха проведени обученията на секционните избирателни комисии. Всичко беше направено така, че възможно най-трудно да се проведе машинното гласуване. Цялата схема е такава, че като го направиха трудно, да излязат с анализ, който да им позволи да го отменят\". Това заяви зам.-председателят на ПГ на „БСП за България“ Крум Зарков. По думите му е важно да се отбележи как се гледа анализът за машинното гласуване- като начин да се намери решение на проблемите или като оправдание да го отменим. Той добави, че машините съзнателно са били опорочени, а гласуването саботирано, както и че в правна комисия на НС не са били предложени варианти за решения на възникналите проблеми. „В демократичните държави изборните правила не се пипат поне една година преди избори. У нас всеки път в навечерието на избори променяме Изборния кодекс. В правовите държави законите са характерни със своята устойчивост и необратимост. У нас – на всеки два месеца обръщаме закона с хастара навън“, каза още Зарков. Според него управляващите днес са доказали, че не отговаряме на критериите за демократична и правова държава с предложението си за отмяна на машинното гласуване. Той припомни, че преди няколко седмици, след бурни дебати, е било решено да има 3000 машини за европейските избори, 6000 машини за местните избори и само машини за следващите. „След като всячески се опитаха да опорочат машинното гласуване на евроизборите, след като за малко да отменят преференциите, след като силово се опитват да подчинят всеки опозиционен глас, лишавайки го от средства и бутайки го към сенчестия сектор, дори скромното постижение за постепенно въвеждане на машинно гласуване, което да ограничи някои характерни за българската изборна система феномени, беше практически отменено. Понеже това е пореден епизод от сериала „Опраскване на Изборния кодекс“, с голяма степен на достоверност може да предвидим какво ще се случи оттук нататък“, коментира народният представител. Според него инициативата на ГЕРБ и ОП ще бъде сигурно подкрепена от ДПС, както това се случва във всеки важен за тях момент. „Министерският съвет, който по закон трябва да съорганизира изборите, ще се покрие и ще каже, че това е въпрос на Народното събрание, а то със силата на нямото си мнозинство набързо ще реши този проблем. Още за утре е насрочена правната комисия, която да разглежда внесените днес сутринта предложения“, подчерта Зарков. „БСП категорично заявява, че е абсолютно неприемливо да се отмени машинното гласуване за местните избори“, допълни той.  „Недействителни гласове при машинното гласуване са невъзможни”, изтъкна зам.- председателят на ПГ на \"БСП за България\" Христо Проданов. Той даде пример за порочна практика и припомни видео, което съдържа инструктаж от кмет на Пловдив, който описва по какъв начин бюлетината може да стане недействителна, ако гласът не е даден за ГЕРБ.  Проданов посочи някои предимства на машинното гласуване: „Във връзка с честността на изборите, знаете каква е статистиката за за недействителните гласове - средно 2-3 процента в Европа. В България – това са средно 6-7 процента. Второ – преброяването на бюлетините в СИК-овете. Беше демонстрирано във видеоклиповете от ЦИК как след края на изборния ден, с натискане на един код от флашката, излиза бюлетин, който отразява всичките гласове за различните партии и това отнеме не повече от 5 минути”. Той припомни, че на последните избори сме свидетели колко време отнема на СИК-овете да попълнят протоколите и какъв хаос настъпва при предаването им в общинските избирателни комисии. „Там на място сме виждали от видеоматериали как се преправят протоколи на ръка, за да може да съвпаднат контролите и ЦИК и РИК да приемат тези протоколи”, заяви Проданов.  По повод твърденията на ГЕРБ, че машинното гласуване е скъпо, зам.-председателят на ПГ на „БСП за България” коментира: „Да, демокрацията не е евтина, но ако ние се стремим към нея, трябва да изхарчим определени средства. При пълно въвеждане на машинното гласуване бихме спестили пари от хартия и от печатниците. Би могло да се говори за по-малък брои СИК-ове, защото колкото по-лесно провеждането на избора, толкова по-малко хора са необходими”, заключи Проданов.  ", "date": "2019.07.09", "title": "Крум Зарков: Гледаме пореден епизод от сериала \"Опраскване на Изборния кодекс\"! (ВИДЕО)"}
{"url": "http://epicenter.bg/article/Fandakova-inspektira-izgrazhdaneto-na-fizkulturen-salon-v-stolichno-uchilishte-/187599/2/0", "text": "Кметът на София Йораданка Фандъкова инспектира изграждането на физкултурен салон в столичното 37 СУ \"Райна Княгиня\", съобщава Нова телевизия. Учебното заведение се намира в кв. \"Люлин\". Досега възпитаниците му не са разполагали с място за спорт.   Очакваме физкултурният салон в 37 СУ „Райна Княгиня“ да бъде приключен до края на лятото, заедно с цялостното преасфалтиране на двора, за да може за новата учебна година децата и учителите да влязат в чисто нова спортна зала, каза кметът на София Йорданка Фандъкова пред журналисти по време на посещението си в 37 СУ „Райна Княгиня“, цитирана от „Фокус“. „Една от важните ни програми, по която работим в последните години, е да направим така, че всяко училище да има физкултурен салон. Новите такива са истински спортни зали, които са пригодени за всякакъв вид спорт. 37 СУ „Райна Княгиня“ в жк. „Люлин“ е едно от училищата, които нямаха до този момент физкултурен салон“, заяви Фандъкова. Тя отбеляза, че училището е на 95 години и въпреки това години наред децата са играли в пригодена класна стая.   „Имаше 10 такива училища, когато започнахме да работим, именно за това си поставихме ясната цел да не остане учебно заведение за деца без физкултурен салон. Нещо повече, в някои училища, в които има повече ученици, в момента изграждаме вече втори физкултурен салон, за да може да не играят по два класа по едно и също време“, посочи кметът на София. По думите й, работата по ремонта на 37 СУ „Райна Княгиня“ върви в срокове. „Кметът на район „Люлин“ Милко Младенов е изключително активен и инициативен. Само в жк. „Люлин“ тази година инвестираме около 5 млн. лв. само за училища и детски градини. Тук бяха най-много детски градини с етернитови панели. Това е друга наша програма и предстои предпоследната детска градина да бъде наново преизградена, за да бъде здравословна средата за децата. Предстои и последната за София детска градина, която се намира в жк. „Люлин“, за да завършим и затворим и тази тема“, каза още Йорданка Фандъкова.  ", "date": "2019.07.09", "title": "Фандъкова инспектира изграждането на физкултурен салон в столично училище "}
{"url": "http://epicenter.bg/article/Parvata-dama-na-Balgariya-praznuva-yubiley/187601/10/0", "text": "На 9 юли съпругата на президента Румен Радев – Десислава, празнува 50-годишен юбилей, съобщава Нова телевизия. През годините първата дама не отбелязва официално рождените си дни. Личният й живот остава в тайна за обществото.  Десислава Радева е родена на 9 юли 1969 г. в Бургас. Завършила е в Университета за национално и световно стопанство. В студентските си години работи като сътрудник на министъра на земеделието Румен Христов.  Продължава своята кариера като офис мениджър в телевизионни продукции. Впоследствие отговаря за връзките с обществеността в музикална компания.  По-късно става асистент на генералния мениджър за България на голяма компания за производство на бира.  От 2011 г. работи в командването на българските Военновъздушни сили на България. През 2014 г. отговаря за външната и вътрешната комуникация на институцията.  През 2016 г. се омъжва за президента на България Румен Радев.  ", "date": "2019.07.09", "title": "Първата дама на България празнува юбилей"}
{"url": "http://epicenter.bg/article/Srabskoto-vanshno-ministerstvo--Izyavlenieto-na-Borisov-e-netochno--ES-ne-e-priznal-nezavisimo-Kosovo/187582/7/0", "text": "Временно управляващата българското посолство в Белград Ива Крулева бе извикана вчера в сръбското външно министерство по искане на министър Ивица Дачич за изясняване на ситуацията, възникнала след изказването на премиера Бойко Борисов във връзка с Косово, предаде Танюг.   Пред Крулева още веднъж бе заявено, че изявлението на премиера Борисов е \"неприемливо, защото не е вярно, и се отнася до най-важния въпрос за една страна, въпроса за териториалния интегритет\", съобщи министерството, предаде БТА.   \"Това изявление не съответства на очакванията на Република Сърбия за приятелски и добросъседски отношения. Повторено е, че Сърбия се надява такива изявления да не се повтарят в бъдеще. Позицията на ЕС не е независимо Косово и всички би трябвало да се придържат към това\", се казва в съобщението.   В открития разговор от сръбска страна е изразена изненада от това, че по този повод посланикът на Сърбия в София е бил извикан в българското външно министерство. Повторена е готовността на Сърбия да продължи да развива и задълбочава добросъседските отношения с България и още веднъж е изразена благодарност за подкрепата, която България оказва на Сърбия по пътя към ЕС.   От сръбското външно министерство съобщават, че Дачич ще се срещне днес с българския външен министър Екатерина Захариева на неформалната министерска среща на Организацията за сигурност и сътрудничество в Европа в Словакия.  ", "date": "2019.07.09", "title": "Сръбското външно министерство: Изявлението на Борисов е неточно, ЕС не е признал независимо Косово"}
{"url": "http://epicenter.bg/article/Eksperti-predrichat-falit-na-SASht-prez-septemvri-/187587/7/96", "text": "САЩ може да фалират още през септември тази година заради по-ниски от очакваните данъчни постъпления. Тази оценка се съдържа в публикуван в понеделник аналитичен доклад на Центъра за двупартийна политика, който се придържа към центристка ориентация, предават ТАСС и Агенция \"Фокус\".  Според прогнозите на специалистите, „през първата половина на септември федералното правителство повече няма да може да плаща сметките си изцяло и своевременно“. Авторите на доклада подчертават, че вашингтонгската администрация трябва в най-скоро време да активизира преговорите с американския Конгрес за ново увеличаване на тавана на държавния дълг.  Както обясни Шай Акабас, който отговаря за въпросите на икономическата политика в центъра, данъчните приходи в бюджета на САЩ са се увеличили само с 2-3%, вместо очакваните 5-6%. Преди два месеца експертите на организацията прогнозираха, че през октомври може да настъпи фалит.  „Настоящият анализ разкри опасно развитие, което не може да бъде пренебрегнато. Преговарящите по бюджета трябва да знаят, че времето изтече“, каза Акабас. „Единственият начин да се елиминира възможността за фалит през тази година е да се повиши тавана на националния дълг през следващите седмици“.  В допълнение, както се посочва в доклада на Бюджетната служба на Конгреса в понеделник, бюджетният дефицит достигна 746 млрд. долара през първите девет месеца на финансовата година 2019 (започва в САЩ на 1 октомври - ТАСС). Очаква се тази цифра да бъде равна или дори да надхвърли 1 трилион долара до края на финансовата година. В същото време нивото на приходите се е увеличило с 69 млрд. долара в сравнение със същия период на миналата година, докато федералните разходи са нараснали с 208 млрд. долара.  В края на юни Бюджетната служба на Конгреса прогнозира, че държавният дълг на САЩ ще достигне 144% от БВП до 2049 година. В началото на март Министерството на финансите на САЩ използва „извънредни мерки“ за продължаване на финансовите операции поради факта, че страната достигна тавана на националния дълг, който законодателите трябва да увеличат в близко бъдеще. Това решение ще позволи на правителството на САЩ да продължи да плаща временно сметки, без да нарушава законовия таван на дълга. В същото време министърът на финансите на САЩ Стивън Мнучин преговаря с депутати, за да повиши този показател, като засега разговорите са неуспешни.    В момента държавният дълг на САЩ е около 22 трилиона долара. Както се съобщава в началото на януари от CNN, анализирайки данните на Министерството на финансите, за две години от президентството на Доналд Тръмп (от 20 януари 2017 г.), той се е увеличил с повече от 2 трилиона долара.  Според прогнозите на МВФ, през 2023 г. националният дълг на САЩ ще нарасне до 117% от БВП.  През фискалната 2018 година държавният дълг се увеличи от 20 трилиона долара до 21 трилиона долара. Консерваторите в Конгреса обаче заявяват, че държавните разходи продължават да са извън контрол и това може да доведе до още по-голям дефицит през следващите години.  ", "date": "2019.07.09", "title": "Експерти предричат фалит на САЩ през септември "}
{"url": "http://epicenter.bg/article/Masovi-aresti-v-Turtsiya-na-gyulenisti/187589/7/0", "text": "Прокуратурата в Истанбул е издала заповед за задържане на 176 военнослужещи по обвинения във връзки с движението на проповедника Фетхуллах Гюлен, обвинявано, че стои зад опита за преврат в страната преди 3 години, предаде БНР.   100 от военнослужещите са от сухопътните сили, 37 - от военноморските сили, 33 - от военновъздушните и 6 души - от бреговата охрана.   Междувременно прокуратурата в Измир издаде заповеди за задържане на 35 заподозрени, сред които 20 военни на действителна военна служба.", "date": "2019.07.09", "title": "Масови арести в Турция на гюленисти"}
{"url": "http://epicenter.bg/article/Kreditorite-na-Gartsiya-othvarliha-prizivite-na-novoto-pravitelstvo-za-oblekcheniya-/187590/7/0", "text": "Кредиторите на Гърция отхвърлиха призивите на новото консервативно правителство на страната за облекчаване на стриктните бюджетни условия, по които беше постигнато съгласие в спасителната програма, предаде БНР.  Лидерът на консерваторите Кириакос Мицотакис положи клетва като министър-председател на Гърция вчера. По време на предизборната кампания той обеща да намали данъците и да договори нови условия с международните кредитори.  Финансовите министри от еврозоната, които се срещнаха в Брюксел, обаче заявиха, че вече договорените цели с Атина няма да бъдат променяни.  \"Ангажиментите са си ангажименти. И ако ги нарушим, надеждността е първото нещо, което се разпада. Това довежда до липса на доверие и инвестиции и накрая - до липса на растеж“, подчерта председателят на Еврогрупата Марио Сентено.  Новият гръцки премиер Кириакос Мицотакис трябва да се справи с национален дълг, надхвърлящ 180 на сто от брутния вътрешен продукт и 45% необслужвани или рискови кредити на банките, отбелязва агенция Асошиейтед прес.  ", "date": "2019.07.09", "title": "Кредиторите на Гърция отхвърлиха призивите на новото правителство за облекчения "}
{"url": "http://epicenter.bg/article/Budapeshta--EK-se-nuzhdae-ot-lider--koyto-uvazhava-tsentralnoevropeyskite-strani-/187591/7/0", "text": "Европейската комисия се нуждае от лидер, който уважава страните от Централна Европа. Това подчерта в интервю за ръководителят на кабинета на правителството на премиера Виктор Орбан - Антал Роган, отбелязва електронното издание Hungary Today, цитирано от Агенция \"Фокус\".  Роган коментира, че избирателите в Европа са дали мандат за спиране на имиграцията, което означава, че поддръжниците ѝ не могат да бъдат сред кандидатите за най-висшите постове в Европейския съюз.  Според него кандидатите на социалистите Франс Тимерманс, както и на Европейската народна партия, Манфред Вебер, са явни привърженици на имиграцията. Роган добави, че Вебер е обидил Унгария и унгарците в негови изявления, в които подчерта, че не иска гласовете на гражданите на тази страна.  Централноевропейските страни, включително Унгария, се обединиха, за да предотвратят поемането на постовете от кандидати, които обиждат на национален принцип, добави той.  „Никой, който не се радва на подкрепата на новите държави-членки от Централна Европа, не може да стане ръководител на Европейската комисия. Това е ново развитие. Гласът на Централна Европа вече се чува\", подчерта Роган.  Той допълни, че страните от Централна Европа искат лидери, които няма да им налагат волята на други държави. След това той отбеляза, че Западна Европа има опит с имиграцията, докато Централна Европа - не.  Роган поясни още, че Виктор Орбан е поискал по телефона от Урсула фон дер Лайен да поясни, дали като кандидат за поста на председател на ЕК, тя е готова да отдаде подходяща степен на уважение към Унгария и централноевропейските нации. Тя е отговорила утвърдително.  ", "date": "2019.07.09", "title": "Будапеща: ЕК се нуждае от лидер, който уважава централноевропейските страни "}
{"url": "http://epicenter.bg/article/Albanskiyat-parlament-zapochna-protsedura-za-otstranyavane-na-prezidenta-/187600/7/51", "text": "Албанският парламент, след двучасово разискване, със 101 гласа \"за\", прие създаването на анкетната комисия, която ще разследва дали президентът Илир Мета е нарушил конституцията с указ за отлагане на местните избори, информира македонският телевизионен “Канал 5“, цитиран от \"Агенция \"Фокус\".  Петима от деветимата членове на комисията са членове на управляващата партия на Еди Рама.  Ето защо е повече от ясно, че предложението за освобождаване на Мета в Парламента почти сигурно ще бъде прието, въпреки че анкетната комисия трябва да приключи работата си в рамките на три месеца.  Междувременно албанската опозиция продължава протестите, изискващи оставката на премиера Еди Рама.  ", "date": "2019.07.09", "title": "Албанският парламент започна процедура за отстраняване на президента "}
{"url": "http://epicenter.bg/article/Novo-prouchvane---quot-Huavey-quot--ima-dalboki-vrazki-s-kitayskite-voenni-i-razuznavaneto-/187613/7/0", "text": "Нов анализ на информацията за персонала на \"Хуавей\", въз основна на автобиографии на служители, показва по-дълбоки връзки между технологичния гигант и китайските военни и разузнавателни органи, отколкото беше признато от самата фирма, съобщава бизнес телевизията CNBC, цитирана от БНР.  Проучването, проведено от Кристофър Балдинг, доцент в Университета Фулбрайт във Виетнам и базирания в Лондон консервативен мозъчен тръст Henry Jackson Society, е разгледало автобиографиите на служителите на \"Хуавей\", които са били изтеглени онлайн от необезпечени бази данни и уеб сайтове, управлявани от фирми за набиране на персонал.  Документът, който разглежда трудовите досиета на служителите на \"Хуавей\", стига до заключението, че \"ключовият среден технически персонал, нает от технологичната компания, има силен опит в работа, тясно свързана със събирането на разузнавателни данни и други военните дейности\".  \"Някои служители могат да бъдат свързани с конкретни случаи на хакване или индустриален шпионаж, проведен срещу западни фирми\", се твърди в анализа.  Самото проучване може да засили опасенията сред правителствата, най-вече на САЩ, чиито анализи твърденията, че \"Хуавей\" представлява риск за националната сигурност. Някои държави се притесняват, че компанията може да инсталира така наречените \"задни вратички\" в телекомуникационното си мрежово оборудване, които ще позволят на китайското правителство да получи достъп до потребителски данни.  \"Хуавей\" многократно отрече, че някога се е занимавала с подобна дейност.  В анализа е цитирано CV (автобиография) на служител, което едновременно заема длъжност в \"Хуавей\" и в същото време има преподавателска и изследователска роля във военния университет, през който такива лица са служили на Китайската народно-освободителна армия. В конкретния случай това лице е бил служител в секция на PLA, която отговаря за потенциалните възможностите на китайското военно дело в електронното и кибер пространство.  \"Индивидуалните доказателства изглеждат доста силни, за да подкрепят валидните опасения относно връзката между Huawei, PLA и опасенията за събирането на разузнавателни данни\", посочи доцентът Кристофър Балдинг.  Друга автобиография пък описва лице, което е работило в \"Хуавей\", но същевременно е било представител на правителствена организация, отговорна за шпионажа и контраразузнаването. Този индивид \"се е занимавал с разработване на технология за улавяне на информация или софтуер за продуктите на \"Хуавей\", според представеното проучване.  Говорейки за CNBC, г-н Балдинг посочи: \"Не разполагам с доказателства, че китайската държава е разпореждал пряко на служители на \"Хуавей\" да извършват шпионаж или подобно поведение. Казвам го обаче само защото нямам аудиокасета или имейл, посочващи за наличието на подобни заповеди\".  От компанията \"Хуавей\" заявиха, че не са в състояние да проверят автобиографиите на служителите, цитирани от това проучване и следователно \"не могат да потвърдят достоверността на цялата информация, публикувана онлайн\".  \"Хуавей\" поддържа строги правила за наемане на кандидати с военни или правителствени умения. По време на процеса на наемане тези кандидати са задължени да предоставят документи, доказващи, че са прекъснали връзките си с военните или с правителството\", се казва в изявлението на компанията, като се допълва, че в цитираното проучване са налице много \"спекулативни изявления\".  Към настоящия момент няколко държави обсъждат ролята, която \"Хуавей\" ще играе в 5G - мобилните мрежи за данни от следващо (пето) поколение, които обещават свръхвисокоскоростен интернет, който би могъл да подпомага технологии като автономните автомобили (колите без шофьори).  САЩ и Австралия на практика забраниха участието на \"Хуавей\" при изграждането на 5G мобилни мрежи, но други страни като Великобритания все още преценяват тези възможности.  ", "date": "2019.07.09", "title": "Ново проучване: \"Хуавей\" има дълбоки връзки с китайските военни и разузнаването "}
{"url": "http://epicenter.bg/article/I-Zoran-Zaev-stana-zhertva-na-ruskite-telefonni-shegadzhii-Vovan-i-Leksus-/187626/7/0", "text": "Македонският премиер заяви, че не възнамерява да подаде оставка, след като стана ясно, че е разговарял по телефона с руски телефонни шегаджии, които са се представили за украинския президент Петро Порошенко и генералния секретар на НАТО Йенс Столтенберг, пише македонската редакция на Deutsche Welle, цитирана от Агенция \"Фокус\".  След излизането на запис, в който двама руски комици - \"пранкстери\", известни под псевдонимите Вован и Лексус, са провели телефонни разговори с македонския премиер Зоран Заев, той проведе пресконференция, посочвайки, че е жертва на добре организирани структури, искат да увредят на стратегическите интереси на страната за членство в НАТО. Заев посочи, че манипулациите идват от пропагандни медии с анти-НАТОвска ориентация за разпространение на влиянието на трети страни.  \"Те използват дезинформация и това е класическа политическа дискредитация\", каза македонският премиер, като каза, че той не е единственият политик, измамен от руските комици Вован (Владимир Кузнецов) и Лексус (Алексей Столяров), но че \"техните жертви\" са например, генералният секретар на НАТО Йенс Столтенберг, бившият британски външен министър Борис Джонсън, поп легендата Елтън Джон и др.  \"Списъкът показва, че съм в добра компания\", каза Заев, който отбеляза, че в публикуваните записи са направени сериозни промени в някои части, чийто контекст не е автентичен, като се има предвид предимно частта, която се отнася до автокефалията на Македонската православна църква. Останалите части от обявените \"преговори\", каза той, само потвърждават ангажиментите му, които той публично подчертава.  Според Заев този скандал е нова тревога за Северна Македония и за целия демократичен свят, за сериозно противопоставяне на фалшивите новини и манипулации. Той обяви, че правителството ще се срещне спешно, за да преразгледа сериозните промени в протоколите за сигурна комуникация и да предприеме решителни действия срещу разпространяването на дезинформация.  Министър-председателят се извини на обществеността за скандала, но добави, че е жертва на откритостта си към всички македонски партньори и гражданите и заяви, че не възнамерява да подаде оставка, защото от този случай държавата ще излезе по-интелигентна. Отговаряйки на въпросите на журналистите след обръщението си, македонският премиер не се съгласи с твърдението, че е направена сериозна грешка в протокола и отрече твърденията, че в преговорите е издал държавна тайна.  Днес добре познатите руски \"пранкстери\" публикуваха записи, в които от името на бившия президент Петро Порошенко разговарят със Заев. В един от трите разговора от името на Порошенко комиците казват, че украинските учени \"са открили\" негова генетична връзка с Александър Велики.  \"Нашите учени са открили моята генетична връзка с него, така че сега мога да бъда наречен Петро Македонски\", казват \"пранкстерите\" в един от разговорите от името на Порошенко. \"Както знаем, нашите учени са направили серия от исторически открития. Както знаете, украинците са древни шумери ... Нашата територия в един момент е била дори под управлението на Александър,\" добавя фалшивият Порошенко. В отговор министър-председателят Заев твърди, че е \"чел за него\" и е казал, че историята \"може да ни обедини\".  Руските \"пранкстери\" съветват Заев да даде \"малко дарение\" на Вселенския патриарх Вартоломей за независимостта на македонската църква. Заев съобщил на фалшивия Порошенко, че е готов да плати на патриарх Вартоломей 100 000 евро в брой, твърди Вован.  \"Пранкстерите\" от името на Порошенко казват на Заев, че Македония има \"големи шансове\" и че \"може да започне процес\" за получаване на автокефалия.  \"Твърди се, че Вартоломей е съгласен. Но трябва да ви кажа едно условие в моя случай. Платих пари на Вартоломей лично\", са казали руснаците на Заев уж от името на Порошенко.  Заев отговаря, че е \"страхотно и няма да има проблеми\".  Заев обсъдил с двамата руснаци и външнополитически въпроси: споразумението на Преспа, отношенията с Русия, ЕС, НАТО и т.н. В един от разговорите с македонския премиер Вован и Лексус се представят от името на генералния секретар на НАТО Йенс Столтенберг.  Депутатът от ВМРО-ДПМНЕ Антонио Милошовски отбеляза, че разговорът на Заев с двамата руснаци е сериозен дипломатически скандал, който е причинил щети на страната. Милошовски поиска оставката на министър-председателя и външния министър Никола Димитров заради нарушението на дипломатическия протокол.  Вован и Лексус са провели три разговора с обща дължина от 54 минути със Зоран Заев - в края на август 2918 г., през януари 2019 г. и на 20 април 2019 г.  Интересно е, че третият разговор се провежда в момент, в който Порошенко е извън Украйна, но Заев смята, че говори точно с първия човек в страната. По време на разговора, представящият се за Порошенко казва на Заев, че Йенс Столтенберг е на линия и го пита дали иска да говори с него и Заев се съгласява да говори с човек, когото смята за генералния секретар на НАТО.  В един момент Порошенко казва (преди референдума за името в Македония), че не е важно кой гласува, а кой брои бюлетините, на което Заев се разсмива.  Порошенко също казва, че Украйна има историческа връзка с Александър Велики, така че Заев би могъл да се обръща към него с Петър Македонски, на което той се смее и казва: \"Много добре, много добре! Ок, Петър Македонски\".  По време на разговора Заев цитира Уес Мичъл, Столтенберг и Ангела Меркел. Той обсъжда и осъжда идеята за размяна на територии между Сърбия и Косово и смята, че Русия се намесва и иска да дестабилизира региона.  ", "date": "2019.07.09", "title": "И Зоран Заев стана жертва на руските телефонни шегаджии Вован и Лексус "}
{"url": "http://epicenter.bg/article/Savetat-na-ES-ofitsialno-preporacha-Kristin-Lagard-za-upravitel-na-ETsB/187630/7/0", "text": "Съветът на Европейския съюз на равнище министри на икономиката и финансите официално препоръча досегашният управляващ директор на Международния валутен фонд (МВФ) Кристин Лагард да бъде назначена на поста управител на Европейската централна банка (ЕЦБ) за периода 2019-2024 година. Това се посочва в разпространеното комюнике в края на заседанието на Съвета на ЕС, пише БТА, цитирана от Инвестор.бг. ЕКОФИН утвърди официално препоръката Кристин Лагард да бъде кандидат за поста президент на ЕЦБ. Сега нейната кандидатура трябва да бъде гласувана от управителния съвет на ЕЦБ и от Европейския парламент. Окончателното назначение трябва да бъде потвърдено на срещата на високо равнище през октомври, се посочва в комюникето, цитирано от ТАСС.  Лагард бе предложена за управител на ЕЦБ на срещата на високо равнище на ЕС, състояла се от 30 юни до 2 юли, когато бяха съгласувани кандидатите за ключови длъжност в европейските институции и днешното решение на Съвета на ЕС е формална стъпка.  Министрите на икономиката и финансите освен това днес проведоха консултации по издигането на общоевропейски кандидат на поста управляващ директор на МВФ, но засега не са назовани никакви имена, уточни ТАСС.  ", "date": "2019.07.09", "title": "Съветът на ЕС официално препоръча Кристин Лагард за управител на ЕЦБ"}
{"url": "http://epicenter.bg/article/Tramp--Britanskiyat-poslanik-v-SASht-e-smahnat-i-nadut-glupak/187632/7/0", "text": "Американският президент Доналд Тръмп отправи за втори пореден ден нападки срещу британския посланик в САЩ, наричайки го \"смахнат\" и \"надут глупак\", предаде БТА, цитирана от Новини.бг.  \"Чалнатият Посланик, когото Обединеното кралство пробута на Съединените щати, не е човек, от когото се вълнуваме, много глупав човек\", написа Тръмп в \"Туитър\". \"Не познавам посланика, но са ми казвали, че е надут глупак\".  Тръмп избълва серия от туитове по адрес на Ким Дарък, часове след като министър-председателката Тереза Мей обяви подкрепа за британския дипломат на фона на полемиката с изтекла на страниците на в. \"Мейл он сънди\" дипломатическа кореспонденция. В нея Дарък се изказва критично за правителството на Тръмп, за \"непоследователната\" му политика към Иран, за предполагаемите му връзки с руснаци и изказва съмнения дали Белият дом \"някога въобще ще изглежда компетентен\".  Възгледите на Дарък, които са били предназначени само за вътрешно ползване, поставиха в неловко положение двете страни, които често изтъкват своите \"специални отношения\".  ", "date": "2019.07.09", "title": "Тръмп: Британският посланик в САЩ е смахнат и надут глупак"}
{"url": "http://epicenter.bg/article/Balgarin-e-chast-ot-prehodniya-ekip-na-Ursula-fon-der-Layen/187634/7/0", "text": "Български гражданин е част от преходния екип на кандидатката за председател на Европейската комисия Урсула фон дер Лайен. Това съобщи тя в \"Туитър\" и похвали страхотния си екип.  Говорителката на Еврокомисията Мина Андреева потвърди информацията, но не даде повече подробности, предаде БНР.  В момента Урсула фон дер Лайен е в Брюксел, където разговаря с представители на политическите групи в Европарламента.", "date": "2019.07.09", "title": "Българин е част от преходния екип на Урсула фон дер Лайен"}
{"url": "http://epicenter.bg/article/Parvan-Simeonov--GERB-i-BSP-tryabva-da-proyavyat-vaobrazhenie-i-hitri-hodove-predi-mestnite-izbori-/187612/11/34", "text": "   Продължава, очевидно има опит за прочистване, това е смисълът на усилията, които гледаме и то неслучайно продължава на местно ниво. Очевидно идеята на Борисов е да се направи нещо, което той извърши на европейските избори, т.е. да се направи опит от дефекта да се направи ефект, т.е. да се даде крачка назад, за да се направят после две напред. Т.е. махаш някого, привидно си в тежка позиция, но всъщност по този начин си връщаш доверието на хората. Както стана на европейските избори с г-н Цветанов, например. Това явно е част от идеята на Борисов, признавам си, че е малко рисковано начинание, но може би няма много други начини в ГЕРБ вече.     Предполагам, че ще бъде разбрана, но това, че той им каза „Ако не се сепнете, ако не се стреснете малко и не се спрете, ще ви гоня“, това го разбраха, според мен доста добре. И както се вижда по резултатите от конгреса, всички са общо взето от негова страна. Имаше едно голямо гадаене кой ще е по-силен – Борисов или Цветанов, това гадаене в общи линии завърши бързо – всички се преориентираха към силата.     Не е достигала силна местна структура, такъв е случаят с Плевен от няколко години насам, такъв е донякъде случаят и с Добрич. На някои места, като Ямбол например, БСП отбеляза добър резултат, съизмерим с този на ГЕРБ на европейските избори. Което означава, че ГЕРБ трябва да внимават, особено на места, където няма да могат да намерят достатъчно силен кандидат, който да допълни с мажоритарни качества. И ето оттук произтича проблемът. Вторият проблем разбира се идва от това, че ГЕРБ миналия път толкова много победи, че няма накъде повече да побеждава. А казано образно, това е проблем, защото може да бъде тълкувано като отстъпление. И третият голям проблем е, че като всяко нещо и властта се износва. Хората започват да стават все по-взискателни, особено в областните градове виждате, че хората отдавана не се впечатляват, че нещо се строи, те държат да видят, че то се строи качествено, без да се краде. И затова Борисов каза онзи ден – „Ако преди десет години хората се впечатляваха от… – сега вече не се впечатляват“ и е прав в преценката. Така че Борисов използва едно от основните качества, които има на политическия терен – да се опитва постоянно да следи обществените настроения и да се мъчи да бъде коректив на собствената си партия. Това не е ново, това сме го гледали много пъти, в момента е в един нов етап, без Цветанов.     Например. Но на първо време не толкова новите, колкото махането на някои стари. Защото очевидно се трупат напрежения и има проблеми свързани със срастването на властите по места. Борисов някъде спомена в словото си думите „местния феодал“, сочейки по принцип модела на управление на някои места. Това означава, че тук-там е наистина ГЕРБ ще трябва наистина да освежават. Но това не е нещо кой знае колко изненадващо, налагало им се е и друг път, случвало им се е периодично. Но пак ви казвам големият въпрос е, че миналия път победиха много в много областни градове и този път предизвикателство е да задържат. И другото предизвикателство е, че може да има тук-таме балотажи. И на тези балотажи, на тях всъщност, може да се получи анти ГЕРБ вот, т.е. всички срещу ГЕРБ на втория тур, при наличието на не лоши кандидати на опозициите, както се получи с например на президентските избори с Румен Радев. Тук шансът на БСП е, че изборите в голяма степен са мажоритарни. И другият голям шанс това са балотажите. Значи на балотаж, дори и да нямаш най-добрия кандидат, който да победи в първи тур, на балотаж, ако кандидатът ти се харесва и на други политически вкусове, той може да надмогне кандидатът на ГЕРБ. От това се притеснява ГЕРБ. Като се замислите, те са най-уязвими сега при евентуално силен контра кандидат в София, много трябва да се гледа кой ще се кандидатира. Уязвими изглеждат в Пловдив, там виждате, че нещата скърцат, по традиция не са много силни във Варна, Борисов сам спомена Плевен, Добрич, където между другото има кметове, които произтичат от редиците на „Реформаторския блок“ и Движение „България на гражданите“. И ред други места, където БСП има традиционно силен резултат могат да бъдат предизвикателство за ГЕРБ. И обратно ГЕРБ са силни в градове като Бургас, Стара Загора и т.н. Така че ще трябва да се чистят проблемите в някои градове, за жалост на ГЕРБ това са трите основни града в страната – София, Пловдив и донякъде Варна.     Времето. Времето е това, което трябва да мине, за да стане отново възможно да се мисли, че Цветанов ще започне да се занимава с политика, на този етап малко трудна е тази мисъл. Така че няма никакъв друг фактор, който ще реши, освен времето. Иначе Цветанов е ясно, че се опитва да се позиционира атлантически, прозападно, там където той смята, че има сила, това не е изненада. Но в общи линии, знаете, че хората, които са се ориентирали към такъв тип дейност, в общи линии напускат оперативната политика. Цветанов едва ли е готов тука-така да я напусне, но първо ще трябва да мине доста време, за да видим дали той може отново по някакъв начин да потегли нагоре по стълбицата на ГЕРБ или нещо друго да прави.     Малко смешно би било, коя друга партия да го привлече и в качеството му на какъв – на добър организатор? В крайна сметка партиите са идейни структури, а някак си да прескочиш от ГЕРБ, в която и да е друга партия и да се казваш Цветан Цветанов ще бъде по-скоро любопитен сюжет, отколкото сериозен. Но всичко е възможно в българската политика. Може да се създаде някакъв нов политически проект някога, но съгласете се, че г-н Цветанов не е най-големия харизматичен лидер на света. Той е силен вероятно в организационната работа, т.е., за да се създаде нещо ново около него трябва да има и още хора, при това с ярки качества. Не ми се вижда толкова възможно на този етап, разбира се, ако не съм прекалено наивен и няма вече някъде подготовка за нов инженеринг, но не виждам.     Трудно се решава въпросът с корупцията, когато в икономиката на страната един от най-големи приходи и източници са фондове, които се разпределят от политическата власт. Въпросът не опира до хора, а до модел. Когато голяма част от икономиката разчита на такъв тип финансиране, това е отворена врата за корупцията. Плюс това в едно бедно общество вратата за корупция е изначално отворена. Няма никакво съмнение, че сюжетът, който наблюдаваме в момента е, че Борисов си взима партията от Цветанов, следователно Борисов ще иска и да си я поизчисти малко от хора на Цветанов. И въобще да си я поизчисти, защото хубаво е, когато имаш партия, тя да е чиста. Това наблюдаваме, нищо неочаквано. И между другото радостно е, че това много пъти сме си го говорили в ефира на „Фокус“, че г-н Борисов ще използва създалата се случка с „Апартаментгейт“, за да изтласка г-н Цветанов и да си вземе партията обратно. Няма да забравя как мнозина анализатори казаха, че това е злорада теза спрямо ГЕРБ, напротив, това показваше обективният анализ и както се видя, точно това стана. А ние си го говорехме, струва ми се, в дните и часовете, когато избухваше „Апартманетгейт“. Хубаво е наистина понякога да се припомня какво говорим ние, политолозите, за да се вижда, че не говорим така на вятъра, а понякога политическият анализ има смисъл и е полезен за обществото като ориентир.     По принцип и там това беше целта, въпросът е, че се получи малко контра ефект. Контра ефект от това, че голяма част от хората, които трябваше да преминат лека-полека в политическата история, взеха, че се събраха в нещо, което наричат “вътрешна опозиция“. Това е неудачна част от политиката на Корнелия Нинова, която е човек, който доста ускори тези процеси, до такава степен, че малко събра опонентите си на едно място, сдружи опонентите си, така да се каже. Това не е добра идея, по-скоро трябва да се действа, така че част от потенциално обидените вътре в партията да бъдат приобщавани, а не събирани срещу ръководството. Вторият проблем, който Корнелия Нинова според мен оправи, че малко като че ли избърза с тази оставка, която подаде. Защото резултатът на БСП на евроизборите не е чак толкова лош и Борисов знае това, неслучайно няма някакви триумфалистки позиви в ГЕРБ след победата на тези избори. Друг е въпросът как тя дойде, защото доста е основателно съмнението, че дойде донякъде и по втория начин, но това е отделна тема. Защо казвам, че избърза с оставката Нинова, защото когато подадеш оставка и не ти я приемат, или я върнеш, както стана, по този леко неособено приятен за гледане начин, после на местните избори, когато стане пак подобен резултат, нямаш много други ходове вече, тогава ще се постави пак въпросът за оставка. И третият проблем на БСП е, че БСП не съумя да се отвори към по-широки кръгове хора. Водейки много ярка, последователна, доста енергична, радикална политика, БСП малко отблъсква хора, вместо да ги приобщава. Т.е. започва да бъде политически неефективна, въпреки че започва да изглежда по-чисто. Това е проблемът с БСП. Разбира се, разликата между ГЕРБ и БСП е, че в единият случай има доста сериозна дисциплина, йерархичност и вертикална структура, в другият случай БСП има винаги разнообразие на идеи и на влечения в партията. Между другото, това не е толкова лошо за БСП.     Това вече е въпрос на интерпретация, нали знаете, на местни избори всеки обявява някаква победа. Разбира се на БСП миналия път им беше трудно да обявят победа, пак казвам, ГЕРБ толкова спечели, че високо вдигна летвата. Както Цветанов каза, като минат изборите, ще сравняваме, т.е. Цветанов отсега знае, че да спечели на тези местни избори на ГЕРБ ще му е малко по-трудно, в сравнение с предните и затова с известно злорадство каза, че „ще сравним времето, в което аз правех избори със сега“. А БСП, че се нуждае от пробиви в няколко градове, областни градове, най-вече. Ако БСП съумее да успее нещо в някои от най-големите градове би било интерпретирано като успех.     Да, което не е най-добрата новина за Корнелия Нинова, защото както е известно, тя разчита да прескочи в голяма част от случаите структурите на БСП, опирайки се на редовия социалист. Някак си върха на пирамидата, ръководството разчита на своите симпатизанти, а в средата остават структурите, които понякога са недолюбвани от Нинова. И това е проблем, защото точно тези структури ще трябва да правят местните избори. Нинова е в общи линии в много, много деликатна ситуация и затова казвам, че ще им е нужен пробив. Пробивите обаче идват през добри кандидати, добрите кандидати понякога идват през отказа от партийния елит. Т.е. БСП тук таме може би ще трябва понякога да припознава, така да се каже, тези кандидати или да предлага находчиви и изненадващи решения и т.н. Което си е предизвикателство, въображението в политиката също е предизвикателство. Но точно сега ще трябва да се проява въображение, между другото ГЕРБ също ще трябва да проявява въображение, защото на някои места те в някои областни градове няма да имат очевидно ярки кандидати този път и всички случаи ще трябва да измислят някакви хитри ходове. Нали чухте, Борисов точно това мисли, той каза „Аз съм го измислил как да стане“ и започна да чертае планове, не ги чухме докрай, но във всеки случай, той точно това прави, според мен в момента, той се чуди как да измисли да компенсира личните провали на една част от хората си по места и да донесе отново победа на ГЕРБ в повечето областните градове в страната. ", "date": "2019.07.09", "title": "Първан Симеонов: ГЕРБ и БСП трябва да проявят въображение и хитри ходове преди местните избори "}
{"url": "http://epicenter.bg/article/Prof--Aleksandar-Marinov--Kongresat-na-GERB-be-kato-operativka-na-lichniya-sastav-v-podelenie-na-MVR/187615/11/0", "text": "      - Трудно ми е да намеря думи. Политически стил? Това не е политически стил, това не е политическа партия. Това е някаква оперативка на личния състав в поделение на МВР или друга такава структура или друга организация, в която няма демократичен политически живот. Не само че няма демократичен политически живот, ако визираме липсата на изказвания, липсата на мнения. Все пак в словото си, ако можем така да го наречем, премиерът постави много сериозни въпроси.   Но аз имам предвид нещо друго, вие го споменахте преди малко. Все пак една политическа организация има определени правила, по които работи, в това число би трябвало да произвежда, ако мога така да се изразя, определени политически продукти. Това са решения, това са позиции, това са декларации, това са някакви политически документи, по-общо казано продукти, които са ориентирани към обществото, които казват нещо на обществото.   Явно, че ГЕРБ нямат какво да кажат на обществото, освен това, което ясно каза премиерът Борисов: сред нас са се навъдили много гадове, ние сега трябва да ги чистим. Това е в общи линии. Аз не знам, това дали въобще може да се нарече политика. Впрочем знам - това не може да се нарече политика. Просто ми е чудно, защо все пак не се съобразяват с някакви правила. Вижте, конгресите на БКП преди 1989 г., разбира се, аз мога да говоря за 80-те години, за по-ранните не мога, но те не са били такова посмешище. Напротив, който се е интересувал и е чел внимателно изказванията, без да има някакви драматични различия, може да улови определени нюанси, определени акценти и т.н. Особено както вие казахте, при перестроечните БКП-форуми, тоест след началото на 80-те години, имаше доста изказвания, и на национални партийни конференция, и на други. А това е някаква бутафория, това не е политика. Пак казвам, това не е нормална политическа партия. Дори по стандартите на предишната система. Така че какво да коментираме, то е ясно.   Има какво да се коментира от гледна точка на процесите в ГЕРБ, защото почти веднага след това национално съвещание ли, или оперативка, така да го наречем, почнаха определени действия срещу определени лица, определени групи, определени среди в ГЕРБ. И това може да се представя като отстраняване, като почистване на прегрешилите, ама може да се тълкува и по друг начин.     - Ами, да. Според мен тези процеси са предвидими. Дори сме ги обсъждали. Защото сега, разбира се, някои по-ловки дейци на ГЕРБ бързат да се разграничават от Цветанов. Въпреки че са били негови приближени, доста приближени. Това е. Той в момента е токсичен, както се казва. Но оттук нататък започва нещо, което мисля, че самите те не си дават сметка до какво ще доведе. Не е въпросът в това, какво ще прави тази етична комисия, която е много странен орган.   Етичната комисия на ГЕРБ е помощен орган на Изпълнителната комисия. Тоест това е нещо като инструмент на политическото ръководство. Ако става дума за някакъв орган с контролни функции, той би трябвало да е независим от политическото ръководство. И ще ви кажа защо. Поне по една причина. От вчера насам всички, които говорят от ГЕРБ, говорят за проблеми на местните структури и местните редица и местните лидери. А по-нагоре няма ли проблеми? Или всичко приключи с Цветан Цветанов?   Ами какво ще се случи, ако има сигнал срещу друг член на Изпълнителната комисия? Как етичната комисия ще го разследва, след като е подчинена на изпълнителната комисия? Как ще стане това нещо? И т.н. Но искам да кажа нещо друго. Че по места в структурите на ГЕРБ сега започва, тя вече се надигаше, но сега ще й бъде даден официален старт на тази кампания.   Предишните хора, които контролираха повечето от структурите, подбирани, подкрепяни от Цветанов, сега ще получат отвътре конкуренция. И тази конкуренция няма да е в името на чистота на ГЕРБ и на политиката, а ще бъде в името на отстраняването на конкурентите и заемането на техните места. То това е много ясно. Защото всички тези сигнали срещу кметовете, за които говорихте, и срещу други лица, те не са дошли от гражданите. Те са дошли, дори не от опозицията, те идват от средите на ГЕРБ.   Започва вътрешна борба и не ми се струва много вероятно тя да доведе до очистване и укрепване на ГЕРБ. Но ще видим, все пак може би пък да бъркам, знам ли.     - Ами в редиците на ГЕРБ има доста сътрудници на органите. Сега, разбира се, един орган или една структура не е предопределена как ще изглежда. Въпросът е какви цели ще преследва. Според мен тази етична комисия е създадена, за да успокои обществото, първо, че нещо се прави.   И второ, за да се разчистят кръговете, лицата, близки до Цветанов. Това е съвършено ясно. Тя ще бъде, ще използва различни сигнали, да не използвам друг израз, но ми се струва, че те ще бъдат доста селективно изпращани и разглеждани. Какво ще стане с редица кметове или други местни дейци на ГЕРБ, за които имаме сигнали, пък нищо не се говори за тях? Или там ще мине тихомълком. Ето виждаме как горе-долу вече се слага на пързалката кметът на Пловдив. Не се споменава неговото име още, но се дават знаци, намеква се. Там трябва промяна и за да не се окаже Пловдив проблемен град за управляващите.     - Вижте, аз имам поглед, тъй като преподавам и в Пловдив, всяка седмица ходя там. Наистина е трудно да кажем, къде са по-големите гафове. В София много, много пакости има също. Много пакости, даже според мен в София пакостите, да се изразя така по-шеговито, са повече отколкото в Пловдив. В Пловдив също има доста неща, които се натвориха, но в София и както виждате, в София всичко се ограничава до едно административно, чиновническо равнище. Хората, които взимат решения и трябва да отговарят за тяхното изпълнение, за последиците, тоест кметът на София, неговият екип заместници, мнозинството в Общинския съвет и т.н., те са засега недосегаеми. Тях ще разследва ли етичната комисия на ГЕРБ, ако се получат сигнали? Аз мисля, че сигнали доста има вече.     - Това е съвсем разбираемо поведение. Аз не съм изненадан от такова поведение. Разбира се, в едни по-свежи, по-силни години на ГЕРБ сигурно щяха да режисират някаква имитация на активност на изказване. Сега нещата са оголени.   По принцип това е самата природа на тази партия. Тя не е способна да води пълноценен диалог. Както виждате, отдавна там няма хора, които дори просто си изказват мнението. Вече всички мълчат от страх да не сбъркат. Дори когато правят елементарни нищо не значещи изказвания, пак се вижда, че се притесняват. Няма там, няма вътрешен живот.   Това е организация, която не е изградена на основата на нормалния политически живот, тоест дискусия, предложения, спорове и обединяване около решение в рамките на някакъв демократичен процес в демократични органи и т.н.   Видяхте, излезе началникът, наби канчетата, припомни, с което издаде собствената си неспособност да реши проблема, припомни, че им е говорил за лампичките отдавна и не са го чули. Значи, самият този манталитет, че можеш да управляваш хората като новогодишни гирлянди, кога ще светкат, кога ще гаснат, кои лампички ще светват, той е порочен. Поради тази причина ГЕРБ се изчерпи.   Оттук нататък можем само да предполагаме, какво е било в главите на всички тези хора там. Кой ще бъде следващият? Кой ще бъде нарочен? Как да се спаси от това да бъде нарочен? Там много добре знаят помежду си, кой с какво се занимава. Само че едни са посочвани като грешници, а за другите нищо не се казва.   Така че това е процес, който ще почне да се изражда, още повече че ще придобие все по-драстични форми. Защото мълчанието е формула на конгреса, на събранието им. Но мисля, че навън помежду си, в своите среди тези хора не мълчат, те коментират, те споделят и сега са уплашени. Защото разбират, че нещата отиват към своя финал. И всеки ще мисли как да се спасява.     - Той след това говори.     - Да, все пак един от малкото, които казаха нещо пред журналистите. Той все пак каза нещо. Вижте, аз имам мнение по въпроса. И моето мнение е, че въпросът „Цветанов“ не е закрит. Нищо че го освободиха отвсякъде. Не мисля, че този въпрос, бих казал този проблем, е приключил, поради много причини. И ще видим тепърва, какво ще се случва. Защото през всичките тези години на Цветанов не може да се отрече едно нещо – той неуморно обикаляше страната и структурите на ГЕРБ. Неуморно. Това води до определени последици.   Значи, него хората го познават, повечето от тях той ги е издигал. Да, мнозина ще се откажат от него преди три пъти да пропеят петли. Но мнозина разбират, че и да се откажат от него, пак ще ги ометат. Така че аз пак повтарям, според мен не бива да се прибързва да се смята, че проблемът „Цветанов“ е решен. Има хора, които искат сега да изчеткат, да доставят удоволствие на Бойко Борисов и едва ли не представят въпроса за приключен. И то приключен славно, показно, перфектно, по всички правила.   Лично аз имам дълбоки съмнения, че така безболезнено ще се развият процесите оттук нататък. И ако съм прав, ще бъдем свидетели до местните избори на много ожесточени борби в редиците на ГЕРБ на много места. Така смятам аз, това е моята прогноза.     - Е, как да ви кажа, може би съчувствие и симпатия е малко силна дума. Хайде, аз ще говоря за себе си, от свое име ще говоря, може би някой му симпатизира. Разбира се, нали знаете, всичко е въпрос на сравнение. Нищо чудно след време да ни се струва, че Цветанов е бил много по-добър от тези, които са го заместили. Шегата настрана. Но около него има явна несправедливост.   Никой не оспорва греховете на Цветанов, той наистина справедливо плати цената за това, че се самозабрави. Защото той се самозабрави. Обаче само той ли е грешникът? И веднага ще ви поставя най-ясният въпрос – през всичките тези години всичко, което е правил Цветанов, дали е било неизвестно за лидера на партията? Много е лесно да кажеш – питайте Цветанов, той вече не е ГЕРБ. Ама 10 години на това ниво, при тези отношения между двамата, мисля, че едва ли има неща, които Борисов не е знаел. И от тази гледна точка, разбира се, че и в средите на ГЕРБ, а и в обществото, се казва – добре де, ама защо само него?   И това не е въпрос на някаква кръвожадност – да искаме повече и повече жертви, а просто да не се опитват с помощта на показното, наказателно отстраняване на един човек, да прикрият останалите и да излезе така, че едва ли не всичко вече е бяло, чисто и светло.   Те опитаха този номер – ГЕРБ, с тази много глупава идея, че изборите били израз на прошка. Никаква прошка няма и те много добре го разбират това нещо. Няма прошка, понеже един човек е отстранен, всички други са оневинени, нали, имат индулгенция. Така че това е причината за този тип коментари. Сега, дали това е симпатия и съчувствие към Цветанов, не знам. Аз лично не разсъждавам така. Но справедливостта изисква да се каже именно това, че в случая той е да кажем… не, изкупителна жертва не е точно да се каже, защото той не е жертва и не е невинен, но…     - Да, може и така да кажем. Както казват руснаците – казьол отпущение – жертвена овца, която трябва да отмие греховете на останалите. Греховете на останалите остават и те тепърва ще бъдат тема за разговор.     - ГЕРБ върви към края на жизнения си цикъл. Той можеше и по-рано да приключи като проект, но просто няма срещу себе си противник. Нямаше доскоро. Не, че сега има готов, но вече се изчерпва общественото търпение. Такъв тип проекти, с такава структура, с такъв манталитет на хората, които го управляват, те имат срок на годност. Не може да продължава дълго.   Спомням си, ние с вас сме дискутирали този въпрос, и то не много скоро – отдавна е време да се разсъждава за българската политика, за българския политически живот след ГЕРБ. А това как точно ще приключи ГЕРБ, дали ще се случи нещо подобно на НДСВ или на други по-злополучни трагикомични проекти, това е друг въпрос. Въпреки че искам да кажа нещо друго – не бива да се слага знак за равенство между определени лица, ръководители на ГЕРБ, и други персони, и всички членове на ГЕРБ или всички хора, които са влезли в политиката чрез ГЕРБ.   Аз ще ви дам пример. Отвреме навреме ходя на едни обучения и се срещам с млади хора, политици и желаещи да станат политици, от различни партии. Мога да ви кажа, че има млади хора в ГЕРБ, които ми правят много добро впечатление – разсъждават честно, разсъждават критично. Но го правят там в тази среда, където вероятно се чувстват по-спокойни. Защо трябва да зачеркваме тези хора? Не можем да кажем, че който е член на ГЕРБ, непременно е злодей, престъпник или негодник. Негодници има във всички партии, нали, в това отношение нямаме съмнение, нямаме илюзии.     - Да, те разбират много добре, че ако се опитат да критикуват, да изразяват различно мнение, много бързо ще бъдат изметени.     - Да. Може би нещо още по-лошо – знаете ли, една част от тях имат някакви надежди, имат някакви амбиции за бъдещето. Не толкова конкретната изгода, знаете. Просто виждали са някаква перспектива, ето, влезли са в една партия, тази партия е силна, успява да побеждава и т.н., и сега изведнъж нещата отиват към фалит на уж успешното управление.   За мен по-важно е друго – че всичко, което се случва в и на ГЕРБ, трябва да бъде повод за поука. Защото, ако всичко се сведе до някакво злорадо удовлетворение, че ще си го получат, а другите продължат по същия начин или се появят други от същия тип, тогава значи нищо не сме научили, никакъв урок не сме извлекли от това, което се е случило. И аз смятам, че поуката, разбира се, тя не може да бъде казана толкова бързо, но с една дума – че в името на политическата ефективност, печелене на избори и упражняване на властта, не бива да се правят такива ужасяващи компромиси с елементарните принципи и ценности на демократичната политика.   Няма никакво значение, че 10 години почти не са загубили избори. Ето, идва краят на този период. Само че големите губещи, тези, които плащат цената, са мнозинството от българите. Това е големият проблем.   И ние трябва да разберем, че така не бива да се опитваме повече да изграждаме, така да устройваме нашия политически живот. Трябва най-после да започнем да се учим от всички тези несполуки и провали на последните 30 години.     - Ами да. Защото всичко е поставено в името на ефективността.     - Точно. Да спечелиш властта, да я консумираш, което в България, за съжаление, значи в много голяма степен далавера. Тук съм съгласен с вас.", "date": "2019.07.09", "title": "Проф. Александър Маринов: Конгресът на ГЕРБ бе като оперативка на личния състав в поделение на МВР"}
{"url": "http://epicenter.bg/article/MRRB-predlaga-7-godini-minimalna-garantsiya-za-nova-avtomagistrala-i-3-godini---pri-remont/187605/4/0", "text": "Минималните гаранционни срокове за изпълнени строителни и монтажни работи, съоръжения и строителни обекти да бъдат увеличени с 1 до 3 години. Това предвижда проектът на Наредба за изменение и допълнение на Наредба № 2 , който Министерството на регионалното развитие и благоустройството публикува за обществено обсъждане. Това съобщиха от пресцентъра на МРРБ.   Така например, ако минималният гаранционен срок за строителство на автомагистрала в момента е 5 години, с промените в наредбата се предлага той да бъде увеличен на 7 години. За изпълнен републикански път от І и ІІ клас сега срокът е 3 години, с измененията се предвижда да стане 5 години, а за ІІІ клас път от РПМ – 4 години, като сега е 3. За реконструкция и основен ремонт на пътища от републиканската пътна мрежа минималният гаранционен срок в момента е 2 години, с проекта на наредба се предлага увеличаването му на 3 години.   Удължаването на сроковете се отнася не само за автомагистрали, скоростни пътища и пътища І,ІІ и ІІІ клас от републиканската пътна мрежа, но и за останалите пътища и улици, за хидроизолационни, топлоизолационни, звукоизолационни и антикорозионни работи на сгради и съоръжения; за всички видове строителни, монтажни и довършителни работи; за вътрешни инсталации на сгради и при основен ремонт и реконструкция; за пречиствателни съоръжения и депа за твърди битови отпадъци; за преносни и разпределителни проводи (мрежи) и съоръжения към тях на техническата инфраструктура; за основен ремонт и реконструкция на железопътни линии, самолетни писти и съоръжения за тях, хидроенергийни, хидромелиоративни, водоснабдителни, пристанищни и брегоукрепителни съоръжения и системи.   Завишаването на минималните гаранционни срокове цели по-стриктно изпълнение на задълженията от страна на строителите и лицата, упражняващи строителен надзор за изпълнението на строежите в съответствие с издадените строителни книжа и с изискванията на Закона за устройство на територията /ЗУТ/, както и с правилата за изпълнение на строителните и монтажните работи и с материали, изделия и продукти в съответствие с основните изисквания към строежите, и за спазване на технологичните изисквания за влагането им.   Предложеният проект е разработен и в изпълнение на Решение на Министерския съвет за приемане на мерки за трансформация на модела на административно обслужване, в резултат на което да се подобри предоставянето на административни услуги на бизнеса и гражданите.   В проекта на Наредба е уредена и възможността, издаденото разрешение за ползване или удостоверение за въвеждане в експлоатация или отказът за издаването им, да бъдат връчвани на възложителя или упълномощено от него лице не само лично, но и чрез лицензиран пощенски оператор, при поискване от страна на заявителя.   Предлага се още възложителят да представя информация за идентификатор на обекта на кадастъра, подлежащ на въвеждане в експлоатация.   Предвидено е и стандартизиране на изискваните документи за издаване на удостоверение за въвеждане в експлоатация и служебното снабдяване с някои от тях.   Промените в Наредбата са в съответствие с приетите изменения и допълнения на ЗУТ.   Проектът на Наредба за изменение и допълнение на Наредба № 2 е на официалната страница на МРРБ -  , на ДНСК -   и на Портала за обществени консултации.  ", "date": "2019.07.09", "title": "МРРБ предлага 7 години минимална гаранция за нова автомагистрала и 3 години – при ремонт"}
{"url": "http://epicenter.bg/article/Eksperti--Plazhovete-po-Severnoto-Chernomorie-ne-sa-prazni--no-ima-10-20--otliv-na-turisti-/187611/4/0", "text": "Ситуацията с туристите на Северното Черноморие не е драстично лоша. Плажовете не са празни въпреки регистрирания отлив около от 10-20%, предава БНР.  Празните хотели са заради недобър мениджмънт, смята проф. Стоян Маринов - бивш директор на Колежа по туризъм, а сега - зам.-декан на факултет „Управление“ в Икономическия университет. Проф Маринов е бил и директор на курорта „Слънчев бряг“.  „Сезонът е по-слаб от предходната годината. Има обекти, които са 100% пълни, и такива, които са празни. Всичко зависи от това съответният хотелиер с какви партньори работи, на кои пазари работи,“ коментира той.  Изпълнителният директор на Летище Варна Димитър Костадинов признава, че има отлив на туристи, но от страна на аеропорта е направено всичко за комфорта на пътниците.  „780 000 пътници сме обслужили до момента. Това са 12% спад от миналата година. Това е нещо, което очаквахме. Двукратен е спадът и на немския, и на руския пазар,“ обясни Костадинов.  ", "date": "2019.07.09", "title": "Експерти: Плажовете по Северното Черноморие не са празни, но има 10-20% отлив на туристи "}
{"url": "http://epicenter.bg/article/Sindikati--Blizo-80--ot-avtoserviznata-deynost-e-v-siviya-sektor-/187618/4/0", "text": "Близо 80% от автосервизната дейност е в сивия сектор и това ощетява държавния бюджет с над 1 милиард лева годишно само от този бранш. Това стана ясно по време на среща в Русе, част от кампанията на КНСБ за борба с нерегламентирания труд, предава БНР.  Членове на русенското сдружение на автосервизите представиха данни за мащабите на сивия сектор в техния бранш и обявиха, че настояват за промени в законодателството вече пет години, като са подготвили проект за закон, но не са намерили подкрепа от нито една политическа сила.  Специалистите обясниха, че нелегалните автосервизи не дават гаранция за ремонта на автомобила и така застрашават живота на пътуващите.  ", "date": "2019.07.09", "title": "Синдикати: Близо 80% от автосервизната дейност е в сивия сектор "}
{"url": "http://epicenter.bg/article/Pravyat-nova-platforma-za-targoviya-s-tok-u-nas/187628/4/0", "text": "Търсим възможност на българската независима електроенергийна борса да бъде създадена още една платформа, на която да бъде търгувана електроенергия. Това съобщи министърът на енергетиката Теменужка Петкова, цитирана от Новини.бг, по време на днешното заседание на парламентарна комисия по енергетика. Депутатите обсъждат пиковото повишаване на цената на електричеството за бизнеса и проблемите, които предизвика то. Според министър Петкова със създаването на въпросната нова платформа ще се компенсира липсата на пазарни обединения у нас.  Създаването на нова платформа може да бъде интерпретирано като временна мярка – до създаването на тези пазарни обединения. Заедно с колегите от НЕК и БЕХ ще подготвим това предложение. Ако се обединим около него, мисля, че можем да продължим да продължим напред, заяви Теменужка Петкова.   В момента така са организирани нещата, че свободният пазар е оставен за самотек и в един момент дори може да няма електроенергия за свободния пазар в България, каза по време на дискусията в парламентарната комисия изпълнителният директор на Националната електрическа компания Петър Илиев, цитиран от Новини.бг. За година и половина е изнесена 10,7 млн. мегаватчаса. За нея са дадени около 860 млн. лева. Това обаче е субсидирана електроенергия. Ако половианта от това количество беше останало за свободния пазар, нещата щяха да са различни. Единствените производители, които не са субсидирани, са НЕК, АЕЦ \"Козлодуй\", и \"Марица Изток\" 2, заяви Илиев.  По думите му през последния месец е имало големи лъкатушения в търсенето на електроенергия на свободния пазар.  Цените на свободния пазар се вдигат, защото миналата година се въведе една такса от 5% върху всички производители, която се пое изцяло от българския бизнес. Освен това, тази година се въвежда цена за достъп. Така че само от тези две неща с 20 лева се товари цената на тока за свободния пазар, посочи Петър Илиев.  ", "date": "2019.07.09", "title": "Теменужка Петкова обеща нова платформа за търговия с ток"}
{"url": "http://epicenter.bg/article/API-podpisa-dogovor-s-oshte-edin-Natsionalen-dostavchik-na-uslugi-za-sabirane-na-patni-taksi-/187629/4/0", "text": "Агенция “Пътна инфраструктура” (АПИ) подписа днес договор с “Конкорд Смарт Инфраструктура” АД за Национален доставчик на услуги за електронно събиране на пътни такси – винетки и тол.  Съгласно Общите условия от днес започва 10-дневният срок, в който дружеството трябва да докаже оперативна съвместимост с Електронната система за събиране на пътни такси, каквато е процедурата за всеки един кандидат. Едва след това договорът влиза в сила и може да започне дейност по предоставяне на услуги.  До момента АПИ има договор за Национален доставчик на услуги с „Интелигентни Трафик Системи“ ЕАД. С втория регистриран кандидат - “Телетол” АД, договорът в частта за продажба на електронни винетки беше прекратен, тъй като фирмата не успя да докаже оперативна съвместимост с електронната система.  На 4 юни 2019 г. заявление за регистрация подаде и четвърти кандидат за национален доставчик на услуги – “Иком” ООД, който все още е в първия етап от процедурата – да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси, не и при продажбата на електронни винетки.  Заявлението за регистрация като национален доставчик на услуги е подадено от “Конкорд Смарт Инфраструктура” АД на 3 май 2019 г. Решението за вписване на фирмата в Регистъра на Националните доставчици на услуги е от 16 май 2019 г., а на 18 юни 2019 г. Управителния съвет на АПИ взе решение за подписване на договор.  Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси.  Съгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.  ", "date": "2019.07.09", "title": "АПИ подписа договор с още един Национален доставчик на услуги за събиране на пътни такси "}
{"url": "http://epicenter.bg/article/Sluzhiteli-na-chastna-zanimalnya-ostaviha-malko-dete-dva-chasa-bez-nadzor-v-planinata/187579/3/0", "text": "2-годишно дете е било оставено без надзор на Витоша във време, в което за него е трябвало да се грижат служители на частна занималня, които извели децата на разходка. Момиченцето е намерено на люлка почти колабирало, с рани от тежко слънчево изгаряне. По разказ на свидетели то е стояло там около 2 часа. Служителка на занималнята обяснила, че детето било инатливо и затова останало само под силното слънце. Случаят предизвика вълна от възмущение в социалните мрежи. Сезирана е и Държавната агенция за закрила на детето.   „Бях на Витоша със семейството ми. Когато си тръгнахме, ни посрещна жена, която носеше малко момиченце. Детето беше червено. Попита ни дали ние сме родителите му. По нейно описание то е беше стояло на слънце повече от час. Намерила момиченцето заспало на люлка. Тогава се появи една жена, която каза, че детето е с нея. Първо решихме, че е му е роднина. Оказа се, че това е учителката от занималнята, която е трябвало да се грижи за децата”, разказа в ефира на „Здравей, България” по Нова телевизия свидетелят Десислава Христова.   По думите на говорителят на ДАЗД Станислав Пандин предстои сериозна проверка на занималнята. „На сайта пише, че това е частна детска градина. В интернет може да я намерим и като частно студио „Пипи. Живеещите в района казват, че от 3 години тя не функционира. Всичко е много съмнително. Уведомихме Министерството на образованието и науката. От там разбрахме, че в регистрите им няма такава детска градина”, поясни Пандин.   В момента се търсят и родителите на детето.", "date": "2019.07.09", "title": "Служители на частна занималня оставиха малко дете два часа без надзор в планината"}
{"url": "http://epicenter.bg/article/Mladezh-s-balgarsko-grazhdanstvo-e-arestuvan-vav-vrazka-s-iznasilvane-v-Germaniya/187581/3/0", "text": "14-годишен младеж с българско гражданство е арестуван във връзка с изнасилване на млада жена в Германия в края на миналата седмица, съобщи германската прокуратура, цитирана от ДПА, съобщава БНР.   Младежът е арестуван заради опасения, че може да извърши престъпление. Оказало се е, че той е познат на полицията от два предишни случая на сексуален тормоз.   Според германското законодателство българският гражданин не е достатъчно възрастен, за да бъде подложен на съдебно преследване. В Германия възрастта за носене на наказателна отговорност е 14 години.   Арестуваният е един от петима заподозрени тинейджъри за изнасилване на 18-годишно момиче в северозападния германски град Мюлхайм.   И петимата са с българско гражданство. Те са разпитани от полицията и предадени на родителите им, отстранени са временно от училище, потвърждават властите в Дюселдорф.", "date": "2019.07.09", "title": "Младеж с българско гражданство е арестуван във връзка с изнасилване в Германия"}
{"url": "http://epicenter.bg/article/Barziyat-vlak-Petrich-Sofiya-spryan-zaradi-pregazena-zhena/187586/3/0", "text": "Бързият влак от Петрич за София е спрян заради инцидент с човек, който се е опитал да пресече железопътната линия, предаде БГНЕС.   Прегазена е жена, която е починала на място. В момента на мястото на инцидента тече оглед.   Инцидентът е станал рано тази сутрин в района на междугарието Дупница-Дяково. Пътниците в отменения участък се превозват с автобуси. От гара Дяково пътуването ще продължи с влак.   При друг инцидент бе спрян бързия влак от София за Бургас в района недалеч от черноморския град. Този път няма пострадали. Става дума за леко задимяване в локомотива, което е наложило спирането на композицията. Пристигнали са пожарни, които са се справили със ситуацията, обясниха от БДЖ.", "date": "2019.07.09", "title": "Бързият влак Петрич-София спрян заради прегазена жена"}
{"url": "http://epicenter.bg/article/Mazh-ubi-priyatelkata-si-v-selo-Glozhene/187588/3/0", "text": "37-годишен мъж е убил 28-годишна жена в село Гложене. Това съобщиха от пресцентъра на ОДМВР-Враца. Двамата са имали интимна връзка. Инцидентът е станал тази нощ около 00.00 часа.   На мястото на произшествието текат процесуално-следствени действия. Тепърва ще се изясняват причините за тежкото престъпление.   Миналата седмица мъжът набил жена си на улицата и се наложила намесата на полицията. Семейството има две малки деца, уточни кметът на селото Петко Петков, пред Нова телевизия.   След като убил жена си, мъжът опитал да сложи край и на своя живот, но опитите му завършили само с прободни и порезни рани.      ", "date": "2019.07.09", "title": "Мъж уби жена си в село Гложене"}
{"url": "http://epicenter.bg/article/Deloto-KTB-otnovo-vliza-v-sada--VIDEO--/187593/3/0", "text": "Ново заседание по делото КТБ, предава Канал 3. Днес съдът се събира отново, след като точно преди седмица отложи делото заради неявяване на основния свидетел Бисер Лазов. Той е депозирал писмо до магистратите, че е постъпил в хирургична клиника.  На последното съдебно заседание Бисер Лазов разкри, че основният обвиняем Цветан Василев е платил над 1 милион лева, за да се провали разследването за фалита на банката.  От думите на Лазов стана ясно още, че сумите са преведени на няколко транша и са предадени на един от адвокатите на Василев, Лазар Карадалиев за да попречи на разследването.  От години банкерът беглец се укрива от българското правосъдие в Белград.  ", "date": "2019.07.09", "title": "Делото КТБ отново влиза в съда (ВИДЕО) "}
{"url": "http://epicenter.bg/article/Glavnite-prokurori-na-Balgariya-i-Rumaniya-podpisaha-Sporazumenie-za-satrudnichestvo/187604/3/0", "text": "Главните прокурори на България и Румъния подписаха Споразумение за сътрудничество. Това съобщиха от пресцентъра на Прокуратура на Република България.  Главният прокурор на Република Румъния Богдан Лику е на посещение у нас по покана на българския си колега Сотир Цацаров. В състава на ръководената от г-н Лику делегация е и ръководителят на Дирекцията за разследване на организираната престъпност и тероризма (DIICOT) към Прокуратурата при Върховния касационен съд на Румъния г-н Феликс Банила.  Сотир Цацаров и Богдан Лику подписаха Споразумение за сътрудничество между Прокуратурата на Република България и Генералната прокуратура на Румъния.  Споразумението има за основна цел улесняването на сътрудничеството между прокуратурите на двете съседни страни и създаването на постоянен работещ механизъм за обмен на информация, включително и по конкретни разследвания.  Визитата на румънският главен прокурор в София следва посещението на Сотир Цацаров в Букурещ преди месец, когато бе подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма (DIICOT).  Освен срещи с ръководството на Прокуратурата на Република България и в Специализираната прокуратура, програмата на румънските гости включва и среща с Прокурорската колегия на ВСС.  Богдан Лику е главен прокурор на Генералната прокуратура при Върховния касационен съд на Румъния от 2019 г. Преди това в продължение на 6 години е бил заместник-главен прокурор. Има 23-годишен стаж като магистрат. В професионалната си кариера се занимава приоритетно с разследване на пране на пари и други тежки престъпления.  ", "date": "2019.07.09", "title": "Главните прокурори на България и Румъния подписаха Споразумение за сътрудничество"}
{"url": "http://epicenter.bg/article/Prokuratura-razsledva-dve-notarialni-kantori-v-Sofiya-za-sdelki-s-tsarkovni-imoti/187608/3/0", "text": "Под ръководството на Софийска градска прокуратура (СГП) се извършват претърсвания и изземания в две нотариални кантори в гр. София. Това съобщиха от пресцентъра на Прокуратура на Република България. Тези процесуално-следствени действия са в рамките на образувано досъдебно производство за данъчни престъпления, длъжностни престъпления, документна измама и пране на пари.   Разследването е започнато на 18 юни 2019 г. по жалба от митрополит Антоний, представляващ Българска епархия в Западна и Средна Европа към Българска източноправославна църква, и предметът му обхваща разпоредителни сделки с имоти, собственост на Българската православна църква.  ", "date": "2019.07.09", "title": "Прокуратурата разследва две нотариални кантори в София за сделки с църковни имоти"}
{"url": "http://epicenter.bg/article/Razkrita-e-rabotilnitsa-za-skimirashti-ustroystva-v-Dobrich--zadarzhani-sa-trima-dushi/187620/3/0", "text": "На 8 и 9 юли 2019 г. съвместен екип за разследване от прокурори от Специализираната прокуратура, служители от ГДБОП, съдия-следовател и полицейски служители от Франция, са извършили действия по разследването на участници в организирана престъпна група за производство и експлоатация на скимиращи устройства. Това съобщиха от пресцентъра на Апелативна специализирана прокуратура.   По време на действията в София и Добрич са задържани с Европейски заповеди за арест трима български граждани, за които са събрани доказателства за участие в престъпната група.   В Добрич е открита и работилница за скимиращи устройства, които впоследствие са били използвани за нелегално събиране на банкови данни на територията на Франция. При извършените претърсвания и изземвания в жилища и офиси, както и със СРС, са събрани множество доказателства за участие на тримата в организирана престъпна група.   Досъдебното производство на Специализирната прокуратура по случая е образувано през юни 2018 г. на базата на Европейска заповед за разследване, издадена от съдия-следовател при апелативния съд в Лион във връзка с водено там наказателно производство срещу двама българи. Те са били задържани няколко месеца преди това, докато посреднощ свалят скимиращо устройство от автоматична колонка за гориво. Предния ден собственикът на бензиностанцията забелязал, че на една от колонките е монтиран „скимер“ с микрокамера за записване на въвежданите ПИН кодове за банкови карти и информирал френските власти.   Кадрите от видеонаблюдението показали, че двамата са поставяли и сваляли скимиращите устройства.   Събраните доказателства дали основания да се предположи, че двамата са част от по-голяма организирана престъпна група в България.   Съвместният екип за разследване на територията на България е сформиран на базата на споразумение между българските и френските съдебни власти.   Тримата задържани с Европейски заповеди за арест в София и Добрич ще бъдат предадени на френските съдебни власти за нуждите на тамошното наказателно производство. ", "date": "2019.07.09", "title": "Разкрита е работилница за скимиращи устройства в Добрич, задържани са трима души"}
{"url": "http://epicenter.bg/article/Lazov--Drebni-i-sredni-sluzhiteli-na-Tsvetan-Vasilev-operiraha-sas-sumi--po-golemi-ot-vsyaka-obshtina/187625/3/0", "text": "Делото КТБ отново влезе в съда. Основният свидетел за фалита на банката - Бисер Лазов днес се появи в залата и даде нови показания, след като точно преди седмица отложи делото заради неявяване поради здравословни причини, предава Канал 3.  \"Дребни и средни служители в КТБ с поведение на прислужници оперираха със суми, много по-големи от тези на която и да е община\", обясни Лазов. Той разкри, че самият Василев напуснал България на 10 юни 2014 г., като обаче доверените му хора, вкл. и Лазов, общували с него чрез малки мобилни телефони с копчета, за да не бъдат проследявани и подслушвани, които им били раздадени от охраната. На тях ги търсел Василев.  Охраната на Василев му дала и втори апарат, който бил с тестова телефонна карта, тоест подобни номера не съществували за клиентите и те не можели да бъдат подслушвани. С този телефон той говорел с журналиста Огнян Стефанов и Лазар Карадалиев или с хора, посочени му от Василев. Към 17 юни 2014 година липсата в главната каса на банката била 206 милиона лева в различни валути. Основната тема през тези дни между 17 и 20 юни била как да се запълни тази липса. На 20 юни в 11:45 часа Лазов бил в кабинета на Орлин Русев - един от шефовете на банката. Те говорили няколко пъти с Василев.  Василев настоявал при инвентаризацията на главната каса, която предстояла, да не се открие липсата на тези пари. В този момент при тях била Борислава Тренева - зам-главна счетоводителка на банката тогава. Тя обяснила, че със счетоводна операция може да бъде намален размерът на липсата в касата, и предложила недостигът на средства да бъде компенсиран с взимане на средства от Василев. Такъв документ бил издаден със задна дата от 19 юни.  \"Василев не осигури пари, както и преди това не беше осигурявал\", допълни Лазов. Думите му бяха по повод обещание, което банкерът дал, че още на 23 юни 2014 г., в първия работен ден от седмицата, ще попълни липсата.  В присъствието на Лазов документът се появил с подпис от Василев и от Орлин Русев с дата 19 юни, въпреки че по това време изпълнителният директор бил във Виена при Цветан Василев и се върнал на следващия ден.  Утре Бисер Лазов продължава да дава показания, като това е последното заседание по делото преди съдебната ваканция. Очаква се делото да продължи през есента.  ", "date": "2019.07.09", "title": "Лазов: Дребни и средни служители на Цветан Василев оперираха със суми, по-големи от всяка община"}
{"url": "http://epicenter.bg/article/Spetsprokuraturata-predade-na-sad-nachalnika-na-Mitnicheskoto-byuro-v-Sevlievo-/187635/3/0", "text": "Специализираната прокуратура привлече към наказателна отговорност началника на Митническото бюро в Севлиево Йорданка Костадинова. Това съобщиха от пресцентъра на държавното обвинение.  Тя е обвинена за това, че от юли 2009 г. до юли 2019 г., в качеството ѝ на длъжностно лице, при условията на продължавано престъпление, е поискала и получавала по 200 лева месечно от управител на местна фирма под формата на „такса спокойствие“, за да не извършва действия по служба - митнически проверки на дружеството. Общата получена сума възлиза на около 24 000 лева.  Костадинова е привлечена и за това, че е предупредила продавач-консултант да избегне наказателно преследване спрямо него, като го е предупредила за предстояща проверка от органите на митницата.  Предвид влошеното здраве на Костадинова наблюдаващият делото прокурор ѝ е определил мярка за неотклонение „Парична гаранция“ в размер на 100 000 лева.  Продължава събирането на доказателства за евентуално извършени от нея престъпления по служба. В хода на разследването е възможно да ѝ бъдат предявени нови обвинения. Събират се и доказателства за извършени престъпления и от други лица.  ", "date": "2019.07.09", "title": "Спецпрокуратурата предаде на съд началника на Митническото бюро в Севлиево "}
{"url": "http://epicenter.bg/article/Tsvetan-Vasilev-se-opital-da-prikrie-lipsata-na-206-mln--lv-ot-tsentralnata-kasa-na-KTB/187638/3/0", "text": "Цветан Василев се е опитал да прикрие липсата на 206 млн. лв от централната каса на КТБ, като заради това е наредил да се изготви документ със задна дата.  Това стана ясно от показанията на основния свидетел по делото за фалита на банката Бисер Лазов.  От показанията става ясно, че Василев е напуснал България 10 дни преди банката да бъде поставена под специален надзор.  Лазов казва още, че охраната на Василев е дала на изпълнителните директори на банката и на Лазов телефони с тестови карти, които не могат да се подслушват. С тяхна помощ Лазов разговарял с банкера на 20 юни - когато КТБ вече е под особен надзор и минути след като била изключена от системата за банкови операции, съобщи БНТ.  Според Лазов в рамките на тези телефонни разговори Цветан Василев обявил, че при инвентаризацията не трябва да се установи липсата на 26 млн. лева, като се обсъждало как да се случи това.  Било решено да се състави \"протокол-разписка\", че тези пари са отпуснати на дружеството \"Бромак\", чийто собственик е Цветан Василев. В показанията си Лазов твърди, че протоколът е създаден на 20 юни 2014 г., след 18 часа, но носи дата 19 юни.  На системния администратор било разпоредено операцията по прехвърлянето на парите да се въведе в компютърната система със задната дата.  Според адвоката на Василев Константин Симеонов става въпрос за счетоводна операция, която е осчетоводена в банката. По думите му истинността на показанията ще бъде проверена наесен, когато свидетелят ще отговаря на въпросите на адвокатите.", "date": "2019.07.09", "title": "Цветан Василев се опитал да прикрие липсата на 206 млн. лв от централната каса на КТБ"}
{"url": "http://epicenter.bg/article/BSP-izlachi-kandidat-kmet-na-Dryanovo---Trifon-Panchev-/187619/2/0", "text": "„В Дряново има официално издигната кандидатура за кмет и тя е на Трифон Панчев”, казва в интервю за вестник „100 вести” Николай Григоров, областен председател на БСП.  Той допълва, че предстои в другите три общини от област Габрово - Габрово, Трявна и Севлиево, местните партийни организации да определят както персонално кандидатурите, така и формулата за явяване на изборите за местна власт – дали чисто партийно, дали ще се търси широка коалиция.  „Но това ще стане в рамките на месец, месец и половина. До края на август ще бъде ясно всичко това. Работи се активно, водят се разговори с други партии, със сдружения, с авторитетни имена от общините, които бихме поканили в нашите листи или като кандидати за кметове. Предстои да бъдат взети необходимите решения”, заявява Григоров пред изданието.  „Политическият модел, който се задава, е изроден” – това е заглавието към интервюто на Григоров във в. „100 вести”, където той говори за финансирането на партиите. Миналата седмица парламентът одобни намаляване на партийната субсидия от 11 лв. за действителен глас на 1 лв. за действителен глас, но успоредно с това разреши субсидирането от страна на бизнеса. Социалистът критикува промяната в режима за финансиране на партиите, наложена от управляващото мнозинство. „Този тип финансиране е огромна предпоставка за корупция, за задкулисни договорки. Нещо, което в докладите на Европейската комисия, в частта за корупция, в частта за корпоративно лобиране е ясно и категорично казано. Че ние сме най-корумпираната страна в Европа, с най-слабо работеща съдебна система по отношение на корупцията. А сега тези неща вече се узаконяват”, изтъква Григоров.   Трифон Панчев е юрист, на 31 години. Роден е в София, но родът му е от дряновския край. По професия е адвокат, член на Съда към Европейската федерация по лека атлетика.  ", "date": "2019.07.09", "title": "БСП излъчи кандидат-кмет на Дряново - Трифон Панчев!"}
{"url": "http://epicenter.bg/article/Milen-Ruskov-e-tazgodishniyat-nositel-na-Vazovata-nagrada-/187621/2/0", "text": "Писателят Милен Русков ще получи Националната Вазова награда за литература за 2019 година на тържествена церемония в Сопот днес. Призът за постижения в българската литература ще бъде връчен от кмета на общината Деян Дойнов.  Събитието, което ще състои на площада пред паметника на патриарха на българската литература, е кулминация на Вазовите празници, пише \"Марица\". Днешният празничен ден започна със света литургия, отслужена в църквата „Св. Св. Петър и Павел“, и продължи с детско утро в къщата музей \"Иван Вазов\".  Милен Русков бе удостоен с Вазовата награда заради романа „Възвишение“, както и заради другия си роман си роман „Чамкория“. Писателят свърза името си със Сопот още по време на снимките на филма „Възвишение“ по неговия едноименен роман. Преди да засади ритуалното борче в градината на писателите, Милен Русков ще има среща-разговор с публиката на Сопот, началото е от 18,30 часа.  Детската Вазова награда ще получи блогърката Изабел. 18-годишната девойка, инфлуенсър в социалните мрежи, бе номинирана от децата на Сопот. Тогава е и церемонията по награждаване на лауреатите в Петия национален конкурс „Вазовата България“.  По случай 169 години от рождението на Иван Вазов в Сопот в 16,00 часа лауреати на Вазова награда за литература ще проведат среща-разговор с публика в къщата-музей „Иван Вазов”. Сред специалните гости на събитието са акад. Антон Дончев, акад. Константин Косев, издателят Иван Гранитски, миналогодишният носител на Вазовата награда проф. Боян Биолчев и първият лауреат на учреденото миналата година отличие \"Баба Съба\" - Валерия Велева.  \"Празниците са под патронажа на зам.-министър председателя Марияна Николова. Сопот има славата на възрожденски град, но нашата амбиция е да превърнем новата му история в достойно и паметно дело\", каза кметът на Сопот Деян Дойнов, цитиран от \"Дарик\".  В 19.30 часа на пл. „Иван Вазов“ в Сопот ще се състои тържествено честване на 169-ата годишнина от рождението на Патриарха на българската литература. Кметът на Общината Деян Дойнов ще произнесе слово, ще бъде награден носителят на националната литературна награда „Иван Вазов“ и ще бъдат поднесени венци и цветя на паметника.  Програмата ще завърши с празничен концерт на певицата Невена Цонева с участието на Фолклорен танцов ансамбъл „Седенчица“ и заря.  ", "date": "2019.07.09", "title": "Милен Русков е тазгодишният носител на Вазовата награда "}
{"url": "http://epicenter.bg/article/Savetat-na-ES-preporacha-na-Balgariya-da-obarne-poveche-vnimanie-na-koruptsiyata-/187622/2/0", "text": "България да подобри събирането на данъци и да обърне по-сериозно внимание на риска от корупция. Тази, както и други препоръки, Съветът на ЕС отправя към страната ни в рамките на препоръките и становищата за тази година за фискалните и икономически политики и политиките по заетостта на държавите членки на ЕС, предава БНР.  „Събирането на данъци не се подобрява навсякъде със същото темпо. Това се отнася особено за свързаните данъци с труда, вноските за социална сигурност и някои категории акцизи. Има данни, че недекларираният труд и незаконната търговия с горива продължават да бъдат предизвикателство“, се казва в препоръките за България.  „Органите все още не са приключили с националната оценка на риска, която е крайъгълен камък в разработването на адекватни национални политики за борба с изпирането на пари и финансирането на тероризма. Освен това последните събития в банковия сектор показват, че е необходимо да се засили националният надзор върху международните финансови сделки и да се гарантира ефективното прилагане на нормативната уредба за борба с изпирането на пари. На риска от корупция трябва да бъде обърнато по-сериозно внимание, тъй като тя представлява предварително престъпление за изпирането на пари“, пише още в документа.  В него се отбелязва, че реформите в публичната администрация и електронното управление продължават да бъдат бавни и не водят до достатъчни подобрения, а бизнес средата остава слаба.  „Институционалните недостатъци, регулаторната несигурност, корупцията и недостатъчното предлагане на работна ръка продължават да са сред основните пречки пред инвестициите“, се казва в препоръките. В тях се отбелязва още, че има високо равнище на неравенство на доходите и на риск от бедност или социално изключване, както и че хората са изправени пред ограничен достъп до здравеопазване.  ", "date": "2019.07.09", "title": "Съветът на ЕС препоръча на България да обърне повече внимание на корупцията "}
{"url": "http://epicenter.bg/article/Shefkata-na-pravnata-komisiya--Mashinnoto-glasuvane-ne-garantira-sigurnostta-na-vota/187623/2/0", "text": "\"Темата за машинното гласуване наистина е деликатна\", призна в интервю за предаването „Плюс-минус“ по Нова телевизия председателят на правната комисия Анна Александрова във връзка с предложение за законодателни промени в Изборния кодекс.  ГЕРБ, „Обединените патриоти” и „Воля” инициираха промени в Изборния кодекс, с които се предлага отменяне на машинното гласуване за местни и парламентарни избори.  „Инициирахме промените след анализ на ЦИК след европейските избори. Анализът е изключително тревожен”, заяви депутатът от ГЕРБ Анна Александрова, председател на Правната комисия, в предаването.   „На първо място не може да се осигури сигурността на вота, което е най-важно”, обясни Александрова. „При провеждането на евровота в 31 секция, отчитайки се машинно, протоколът излиза с гласувалите брой избиратели, запечатват се флашките в плика, носят се в „Информационно обслужване”, след това в РИК. След като се включват – няма никаква информация и в двете флашки. Следва да се намеси софтуерен специалист, който да изкара информацията”, обясни Александрова. „Още повече тези машини нямат законова сертификация”, подчерта тя. По думите й в 146 секции, определени за машинно гласуване, нито един избирател не се е възползвал от тази възможност. А в 295 секции с машинно гласуване, по този начин своя вот са дали под 10 избирателя.  „За мен е най-важно да не бъдат опорочени местните избори. Ние управляващите отговаряме за честния вот. На места има до 3-4 гласувания – кмет на община, кмет на район, кмет на кметство, избор на общински съветници, преференции. Това са 5 гласувания. В София протоколът от машинното гласуване ще е дълъг над 15 метра”, обясни председателката на парламентарната правна комисия. ", "date": "2019.07.09", "title": "Шефката на правната комисия: Машинното гласуване не гарантира сигурността на вота"}
{"url": "http://epicenter.bg/article/MZ-otkriva-obshtestvenata-porachka-za-izgrazhdaneto-na-Natsionalna-mnogoprofilna-detska-bolnitsa/187624/2/0", "text": "Министърът на здравеопазването Кирил Ананиев подписа решение за откриване на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“. Това съобщиха от пресцентъра на Министерството на здравеопазването. Крайният срок за подаване на офертите е до 20 август 2019 г. в 17.30 часа в деловодството на Министерството. Отварянето на постъпилите предложения ще се състои на 21 август 2019 г. в сградата на МЗ.   Очакванията на Министерството на здравеопазването са през есента да бъде избран изпълнител и да започне реалното изграждане на Националната многопрофилна детска болница. Срокът за изпълнението на обществената поръчка е до 42 календарни месеца от подписване на договора с избрания кандидат.   Предвиденият максимален финансов ресурс на възложителя за изпълнение на всички компоненти в обществената поръчка възлиза на 95 442 000 лв. с ДДС.   Припомняме, че поради значимостта и мащаба на проекта, в началото на месец юни т.г. Министерството на здравеопазването изпрати подготвените документи за обществената поръчка на Агенцията за обществени поръчки /АОП/ за осъществяване на предварителен контрол.   До поръчката се стигна след работата на две работни групи, в които беше включен максимално широк кръг от експерти и професионалисти от всички области на медицината.", "date": "2019.07.09", "title": "МЗ открива обществената поръчка за изграждането на Национална многопрофилна детска болница"}
{"url": "http://epicenter.bg/article/Karayancheva--Tryabvat-razumni-argumenti-za-mashinniya-vot--a-ne-da-se-inatim-kato-detsa/187627/2/0", "text": "Машините не ядат кебапчета, но те на практика не вършат работа. Това каза председателят на Народното събрание Цвета Караянчева относно предложените промени за отмяна на машинното гласуване в предаването „Нещо повече“ по БНР.   Според нея анализът на ЦИК за европейските избори е изключително аргументиран и задълбочен. „Цената е най-малкият проблем, защото ние трябва да гарантираме прозрачността на изборите“, посочи тя. По думите й по време на местните избори, които ще имат по няколко избора наведнъж, включително и преференции за общинските съветници, ще се усложни изборният процес.   Тя допълни, че ако остане машинното гласуване на местните избори това ще намали избирателната активност, защото хората ще трябва да чакат и това ще ги откаже да гласуват.   „Има много предпоставки, които застрашават местния вот. Мисля, че колегите са направили едно разумно предложение, което трябва да бъде обсъдено не емоционално, трябва да се мисли изключително рационално, за да запазим доверието на хората във вота. Не бива да натоварваме и хората, и членовете на СИК-овете,“ поясни Караянчева.   „Машините не ядат кебапчета, но те на практика не вършат работа. Машинно не се гласува никъде в Европа. Ние го въведохме, защото беше под натиск“, заяви тя. Според нея често политиците се опитват да оправдаят своите загуби с различни твърдения.   „Единствената промяна, която ще направим е отмяна на машинното гласуване за местните избори. Няма да правим други промени, избирателят няма да бъде неинформиран или объркан“, добави председателят на Народното събрание.", "date": "2019.07.09", "title": "Караянчева: Машините не ядат кебапчета, но и не вършат работа!"}
{"url": "http://epicenter.bg/article/Panika-v-Asenovgrad--Zmii-i-skorpioni-plaznaha-iz-grada-/187631/2/0", "text": "Честите валежи, избуялите треви и високите температури са рай за змиите, които паникьосаха жителите на Асеновград, предава Канал 3.  В една от местните фейсбук групи хора сигнализират, че са видели влечуги в градините и в околоблоковите пространства в квартал Запад в града, както и в района на Бачковския манастир. Някои от постовете са придружени и от снимки на убити пепелянки. Асеновградчанин сигнализира и за друга опасност – скорпион с размери около 7-8 см.  Снимките събраха стотици коментари, а хората разменят съвети какво да правят, ако видят влечуго в двора си.  \"По случай паниката, която обхваща Асеновград, а и не само, искам в поредица от коментари да ви представя змиите, които се срещат в Асеновградска община. Ще започна с една от най-разпространените змии в България - Vipera ammodytes или така наречената пепелянка. Пепелянката достига дължина до 50 – 70 cm, изключително рядко над 100 cm. Максималната дължина на женските е по-малка, отколкото на мъжките, макар че средният им размер е по-голям. Максималният размер зависи и от подвида, като северните форми са по-едри от южните. В нашата община се среща най-вече в планинския и предпланинския район\", пише потребител в групата.  Той съветва, когато излизаме сред природата, задължително да носим дълги панталони и високи обувки. Ако видим змия в двора или къщата си, задължително да сигнализираме на тел. 112. Екип на пожарната ще я хване и премести на отдалечено място. При ухапване от отровна змия пък в никакъв случай не трябва да се опитваме да изсмучем отровата с уста. Тъй като при един кариес или афта директно отровата навлиза в кръвта.  \"На първо място запазваш самообладание, обездвижваш крайника, но не го пристягаш много силно, защото това ще доведе до по-големи проблеми. И с бавно темпо се предвижваш до най-близкото населено място. Но пак казвам, без да се бърза, целта е да не се забързва сърдечната дейност и по този начин отровата да се разпростре в кръвта. Специално отровата на българските змии е хемотоксична, като вариант е да изпиеш два аспирина\", съветва мъжът.  ", "date": "2019.07.09", "title": "Паника в Асеновград! Змии и скорпиони плъзнаха из града "}
{"url": "http://epicenter.bg/article/Moshten-tsiklon-udrya-Balgariya---opasno-vreme-v-sledvashtite-48-chasa--Karta--/187633/2/0", "text": "Опасно време се очаква в цялата страна в следващите 48 часа, навсякъде е обявен \"жълт\" код за валежи, а за областите Благоевград, Смолян, Кърджали, Хасково, Ямбол, Бургас и Варна предупреждението е \"оранжево\". Очаква се до четвъртък сутринта там количествата на валежите да достигнат 40-80 л./кв.м. Страната ни попада под влиянието на средиземноморски циклон, предава Канал 3.  През следващото денонощие ще преобладава облачно и дъждовно време. Сутринта ще има временни прекъсвания на валежите и разкъсвания на облачността, но още преди обяд от запад отново ще завали дъжд, който ще обхване по-голямата част от страната. Привечер от северозапад валежите ще започнат да спират, но в южните и източните райони ще продължи да вали и през нощта срещу четвъртък, като на места там се очаква да паднат значителни количества.  По-голяма е вероятността за гръмотевични бури и градушки в Южна България.  Вятърът ще е предимно умерен от северозапад и с него ще прониква хладен въздух. Температурите ще се понижат и максималните ще са между 21° и 26°, по-високи в крайните югозападни райони.  Над планините ще е облачно и дъждовно, на места ще се развият и гръмотевични бури. Ще духа до умерен север-северозападен, по високите открити части – силен до бурен западен вятър. Максималната температура на височина 1200 метра – около 19°, на 2000 метра – около 12°, по- ниски в Стара планина.  Над Черноморието сутринта валежите ще спрат и до обяд ще има временни разкъсвания на облачността. След обяд отново ще завали и с прекъсвания ще продължи да вали и през нощта срещу четвъртък. Вятърът ще е предимно умерен от север-северозапад, след обяд временно ще се обърне от юг-югоизток. Максималните температури ще са между 23° и 26°, колкото е и температурата на морската вода. Вълнението на морето ще е 2 бала.  ", "date": "2019.07.09", "title": "Мощен циклон удря България - опасно време в следващите 48 часа (Карта) "}
{"url": "http://epicenter.bg/article/Volen-Siderov-napusna-studioto-na--quot-Litse-v-litse-quot-/187636/2/0", "text": "Лидерът на партия \"Атака\" Волен Сидеров изненадващо си е тръгнал от студиото преди участието си в предаването \"Лице в лице\" по БТВ.  Водещата Цветанка Ризова обяви, че по план той е трябвало да бъде първи гост, но понеже е закъснял, мястото му е заел втория събеседник.  По неясни причини, обаче, Сидеров си е тръгнал.   Политикът оmизлезе с друга версия - цензурирали го.   И написа във фейсбук следното:   БТВ цензурира участието ми в предаването \"Лице в лице\" за пореден път. И това се случи една минута преди да вляза в ефир. Вече бях окабелен, готов да вляза за участие, когато редакторите на предаването вкараха в студиото съпредседателя на \"Зелено движение\" Владислав Панев. За пореден път БТВ налага цензура на ПП АТАКА. Кой и защо нареди да не участвам? От премиера ли дойде това нареждане?  Отново трябва да повдигна въпроса чия е БТВ и чии нареждания изпълнява?      ", "date": "2019.07.09", "title": "Волен Сидеров напусна студиото на \"Лице в лице\""}
{"url": "http://epicenter.bg/article/Ministerstvo-na-otbranata--Nyama-iztichane-na-darzhavni-tayni-ot-sluzhba--Voenna-informatsiya--/187637/2/0", "text": "Разпространените в медийното пространство твърдения за допуснато изтичане на класифицирана информация от служба \"Военна информация\" категорично не отговарят на истината, както не отговарят на истината и твърденията за изтичане на държавни тайни.  Съгласно закона за защита на класифицираната информация /ЗЗКИ/ службите за сигурност сами провеждат проучването за достъп до национална класифицирана информация. На базата на това разрешение Държавната комисия по сигурност на информацията /ДКСИ/ издава документ за достъп до класифицирана информация за НАТО и ЕС.  В конкретния случай в съобщението на Военната прокуратура се поставя въпросът за това кой трябва да полага подпис на разрешението за достъп – дали служителят, извършил проверката, или самият директор.  И в двата случая това не засяга самата процедура за проучване и надеждността на проверените лица.  Към настоящия момент по искане на Военната прокуратура и според разпоредбите на ЗЗКИ е ограничен достъпът до класифицирана информация на директора на служба \"Военна информация\", а самият той е в отпуск. Тече вътрешна проверка, която трябва да приключи до 10.07.2019 г., за спазването на всички процедури и проверки за надеждност на лицата.  Припомняме, че директорът на служба \"Военна информация\" е назначен с указ на президента и единствено с указ на президента може да бъде освободен – при наличие на легитимни основания за такова действие.  Както е известно, военното разузнаване е най-старата българска разузнавателна служба, неотдавна тя навърши 111 години. Дейността й се отличава с доказана ефективност и резултатност, което е основание за високите оценки от партньорските служби от НАТО и ЕС.  ", "date": "2019.07.09", "title": "Министерство на отбраната: Няма изтичане на държавни тайни от служба “Военна информация” "}
