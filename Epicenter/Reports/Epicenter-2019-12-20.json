{"url": "http://epicenter.bg/article/Analizatori--Izpraveni-sme-pred-mnogo-seriozen-problem---kakvo-pravim-i-kade-otivame--/202053/2/0", "text": "От ДПС разпространиха традиционното обръщение на почетния лидер на Движението Ахмед Доган в края на годината. В него той дава добра оценка за представянето на партията на местните избори, което давало капацитет за по-добро представяне на парламентарните избори. Доган говори и за рестарт на демократичния модел у нас.    В студиото на „Здравей, България” речта му коментират политологът Стойчо Стойчев и журналистът Валерия Велева.    „  Какво точно означава рестарт на демократичния модел и как да се случи, лидерът на ДПС не отговаря. Той беше много критичен към всички политически партии на прехода. Възлага надежди на гражданското общество”, каза Валерия Велева.    „Идеята е всички ние да не бъдем пасивни. През последните години се организират все повече групи от активни граждани”,заяви Стойчо Стойчев.    „  Тези 30 години демокрация не доведоха до това развитие на икономика и на гражданско общество. Миналата година Доган каза в словото си, че е необходима програма за ускорено развитие, за да може България да не е на опашката на ЕС. Но това не се случва. Партиите не успяват да реагират. Н     „Много неща могат да се променят“, заяви Стойчев. Според него всичко само си правим. „Въпросът за рестарта за промяната ни на живот опира до нас, а не до самите политици.     Валерия Велева прогнозира, че Бойко Борисов ще направи доста сериозни промени в партията си. „Аз не смятам, че Цветан Цветанов ще се задоволи с това, което е направил - ЕАЦС.   Той знае за всичко, което се случва в партията си“, каза от своя страна още Велева.   Според Стойчев хората, които мислят трезво в ГЕРБ няма да оставят Борисов. „ГЕРБ не е БСП“, напомни политологът. С  Тези, които са против Борисов, нямат електорално бъдеще. Но ако има такава идея да се ориентират около нов проект – то това обслужва интересите на БСП и ДПС. ГЕРБ е много по-голяма партия. И БСП и ДПС имат интерес от разцепление на ГЕРБ, защото така ще стане от техния калибър, аргументира позицията си Стойчев.   Що се отнася до коалиционния партньор в управлението – . Просто се променя тежест вътре в правителството в полза на ВМРО. Борисов предпочита предвидимите партньори и очевидно с  патриотите по-лесно му се получава да управлява. Стойчев посочи още, че по принцип няма удобен коалиционен партньор в другите малки партии в парламента.    Велева подчерта, че ", "date": "2019.12.20", "title": "Анализатори: Изправени сме пред много сериозен проблем – какво правим и къде отиваме? (Видео)"}
{"url": "http://epicenter.bg/article/Parlamentat-otlozhi-s-6-mesetsa-Zakona-za-sotsialnite-uslugi-/202074/2/0", "text": "Парламентът отложи с 6 месеца Закона за социалните услуги, предаде  Агенция „Фокус“. „За“ промените гласуваха 149 народни представители, „против“ –4 и „въздържали се“ - 10, с което той бе отложен.    Законът за социалните услуги бе приет през март 2019 г. и трябваше да влезе в сила от 1 януари 2020 г. Заради протести срещу проекта управляващите постигнаха консенсус да го отложат с 6 месеца. Именно това предложиха от ПГ на „Обединени патриоти“ и това прие пленарната зала.  Депутатите отхвърлиха предложението на „Воля“ за отлагане на закона с една година и това на „Атака“ за неговата отмяна. Народните представители не приеха и предложения на ДПС за промени в Закона за социалните услуги.", "date": "2019.12.20", "title": "Парламентът отложи с 6 месеца Закона за социалните услуги "}
{"url": "http://epicenter.bg/article/Parvi-dokazan-sluchay-na-gripen-virus-za-tazi-zima/202090/2/0", "text": "Имаме потвърждение за първи доказан грипен вирус в страната за този сезон, съобщи за БНТ директорът на Националния център по заразни и паразитни болести проф.д-р Тодор Кантарджиев.   Щамът е H1N1, по-известен като свински грип.    Потвърдените случаи на грип са в Бургас: две тригодишни деца са настанени са в Многопрофилната университетска болница в морския град.   По- рано днес държавният здравен инспектор Ангел Кунчев обяви пред btv, че не очаква вълна от разпространение на вируса по празниците.     Мъглите, резките промени в температурата и мръсният въздух благоприятстват честите заболявания, напомни той. Лигавицата става по-чувствителна на различни вируси, но между тях засега не е грипният.    \"Грипната епидемия се развива много интензивно и тогава каквито и да са условията, веднъж дошла, тя нараства. През последните няколко месеца минахме през няколко вълни от респираторни вируси. Някои от тях дават усложнения, но много по-рядко от грипа\", обясни още Ангел Кунчев.", "date": "2019.12.20", "title": "Първи доказан случай на грипен вирус за тази зима"}
{"url": "http://epicenter.bg/article/Milka-Hristova--Byudzhetat-na-Stolichna-obshtina-za-2020-g--e-kopi-peyst-na-minalogodishniya/202091/2/0", "text": "Все още не сме запознати с детайлите на бюджета, но това, което прави впечатление е, че до голяма степен представлява копи-пейст на бюджета от миналата година. Това каза пред журналисти заместник-председателят на Столичния общински съвет от БСП Милка Христова по време на семинар на тема „Проект на бюджет на Столична община 2020 година“, предаде Агенция „Фокус“. По думите на Христова, единствената разлика е увеличението с 50 милиона на данъчните приходи.    „Това на практика се предвижда да стане за сметка на повишаване на данъка за МПС и този за безвъзмездно придобиване. Това, което мен ме притеснява, е, че по отношение на собствените приходи на Столична община, които следва да се формират от управление на общинска собственост, реклама, отдаване под наем на имоти, дивиденти – няма никакви приходи, което винаги е било критичен момент в бюджета, тъй като винаги ефективността от управлението и организацията на една община се отразява на начина, по който тя управлява своята собственост. Тук ще имаме доста бележки“, посочи Христова. Тя определи бюджетът като амбициозен с инвестиционната си програма, но общата оценка на БСП е, че той преповтаря разчетите от 2019 г.", "date": "2019.12.20", "title": "Милка Христова: Бюджетът на Столична община за 2020 г. е копи-пейст на миналогодишния"}
{"url": "http://epicenter.bg/article/Kurioz--Gugal-tvardi--che-Levski-se-e-samoubil/202093/2/0", "text": "Самоубийство - това индексира като причина за смъртта на Васил Левски търсачката Гугъл, съобщи БНТ.     Резултатът е наличен през сайта Уикипедия при търсене по ключови думи на български език \"Васил Левски\" и \"смърт\".   При търсене на английски език справката с официалната страница на Уикипедия е достоверна и посочва обесване като причина за смъртта.   Засега не е ясно какви са причините за невярната информация в най- популярната световна търсачка, нито пък с каква цел е подменена официалната база данни в българската версия на Уикипедия за Апостола на свободата.   Малко по-късно проверка показа, че грешката е коригирана. В 13:15 ч.  като причина за смъртта вече излиза “екзекуция чрез обесване”.  ", "date": "2019.12.20", "title": "Куриоз! Гугъл твърди, че Левски се е самоубил"}
{"url": "http://epicenter.bg/article/Parlamentat-izleze-v-Koledna-vakantsiya/202095/2/0", "text": "Парламентът излезе в Коледна ваканция, предаде репортер на Агенция „Фокус“.   С това приключи и осмата сесия на 44-ото Народно събрание. По правилник депутатите са във ваканция от 22 декември до 10 януари. Последният звънец за тази година удари председателят на Народното събрание Цвета Караянчева.    „Искам да ви пожелая светли коледни и новогодишни празници. Да се посрещнем на 15 януари от 9.00 ч. на следващото пленарно заседание живи и здрави и готови за работа“, каза председателят на парламента Цвета Караянчева.", "date": "2019.12.20", "title": "Парламентът излезе в Коледна ваканция"}
{"url": "http://epicenter.bg/article/Iva-Stoyanova-stava-generalen-direktor--Informatsiya-quot--na-NOVA/202096/2/0", "text": "Ива Стоянова се присъединява към екипа на Нова Броудкастинг Груп на позицията генерален директор „Информация“, съобщава Dariknews. Тя поема ръководството на отдел „Новини и актуални предавания“. Като генерален директор „Информация“ Ива Стоянова ще работи за увеличаване на аудиторния дял на информационните и публицистични формати и ще отговаря за всички проекти на новинарския екип.    „За мен NOVA е поредно предизвикателство в професията. Благодаря на братя Домусчиеви за поканата да съм част от най-гледаната българска телевизия. Това доверие ме задължава и ангажира да вложа в работата си не само опит и усилия, но и емоция и сърце за запазване на лидерската позиция на NOVA и все по-успешното развитие на медията занапред”, каза Стоянова.    Ива Стоянова има почти 25-годишен опит в медиите като преминава през всички журналистически позиции - от репортер до мениджър. Кариерата й започва във вестниците „Народен спорт\" и \"Седем дни спорт“. Следват длъжности на различни йерархични нива в телевизиите София Кабел, Би Би Ти и ТВ7. През последните 5 години тя e управител и програмен директор на Канал 3.    „В професионалния си път винаги съм създавала и разчитала на сплотен и ефективен екип. Знам, че в NOVA ще срещна точно такъв всеотдаен и качествен екип, с който заедно ще задаваме и следваме високите стандарти на телевизионната журналистика у нас”, добави Ива Стоянова.    Като телевизионен журналист има специализация в CNN. Завършила е „Журналистика“, „Спортен мениджмънт“ и „Публичен мениджмънт“.", "date": "2019.12.20", "title": "Ива Стоянова става генерален директор „Информация\" на NOVA"}
{"url": "http://epicenter.bg/article/Denitsa-Sacheva--Nyama-zakon--pozvolyavasht-vmeshatelstvo-na-darzhavata-v-semeystvoto-/202099/2/0", "text": "Няма закон в България, който да е създаден с цел грубо вмешателство на държавата в семействата и в отглеждане на техните деца. Нито Законът за социалните услуги, нито който и да е друг закон е такъв. Това заяви министърът на труда и социалните услуги Деница Сачева, предаде репортер на БГНЕС. Днес тя разговаря с представители на протестиращите срещу закона.    Законът за социалните услуги има за цел да подобри качеството на социалните услуги, да направи така, че работещите в социалната сфера да имат стандарти за качество, да имат възможности за социално развитие, възможности за по-добро възнаграждение. Законът цели да направим така, че по места, където няма социални услуги, а има нуждаещи се, да могат да ги получат. И не на последно място Законът за социалните услуги не може да замести Законът за социалното подпомагане. Паричните помощи не са обект на този закон, коментира Сачева.    По-рано днес парламентът гласува и отложи с 6 месеца влизането в сила на закона, който трябваше да заработи от 1 януари 2020 г..    Ние не бихме искали държавата да се разглежда като репресивен орган или социалните работници като морална полиция. Напротив, ние се опитваме да покажем, че социалната система работи за хората, каза още Сачева.    Тя даде заявка, че е готова да се работи за промяна на остарели дефиниции по отношение на ролята на социалните работници при бракоразводно дело или при родителски конфликт.    Социалният министър смята за правилно днешното решение на Народното събрание за отлагане влизането в сила на Закона за социалните услуги с 6 месеца, защото според нея по този начин диалогът ще излезе извън София и повече граждани ще се включат в разговорите по темата за семейните политики.    Запитана истина ли е това, че дете може да бъде изведено от семейство само с административно решение, Деница Сачева каза: \"Няма такава практика. В случаите, когато има насилие или когато е застрашен животът на детето, тогава децата се извеждат от социалните работници, но това трябва да бъде потвърдено от съда. Безконтролно извеждане на деца от семейства, без това да е препотвърдено от съда, такова нещо няма и не се и въвежда със Закона за социалните услуги, а и не се третира от него.\"    В случаите на сериозни проблеми с насилие и застрашаване на живота на дете, тогава социалната система трябва бързо да реагира и детето трябва да бъде настанено в най-близкия кръг – баба, леля и т.н. След това се чака съдът да препотвърди. Тези случаи се третират от Закона за закрила на детето.    Когато има риск за едно дете, на първо място се търсят близки и роднини. Едва когато има отказ, тогава се преминава към приемно семейство, повтори социалният министър. Случаят в Кардам, където майката избяга, е подобен пример.    В заключение Деница Сачева каза, че няма задължителни услуги, за всичко трябва да се вземе както мнението на родителите, така и мнението на детето.  ", "date": "2019.12.20", "title": "Деница Сачева: Няма закон, позволяващ вмешателство на държавата в семейството "}
{"url": "http://epicenter.bg/article/Mlad-mazh-e-pochinal--a-petima-sa-v-bolnitsa-sled-vcherashnata-katastrofa-kray-Targovishte-/202059/3/0", "text": "Млад мъж е починал в болница, а петима са настанени за лечение в резултат на пътно-транспортно произшествие на пътя гр. Попово – с. Зараево, община Попово. Това съобщиха от пресцентъра на ОДМВР - Търговище и Агенция \"Фокус\".    На 19.12.2019 г. около 13,40 ч на път III-2002, км 32+764 - на стеснен участък от пътя /мост/, е възникнал пътен инцидент между движещ се в посока с. Захари Стояново микробус „Фолксваген Крафтер“ с търговищка регистрация – фирмена собственост, управляван от 68-годишен правоспособен водач от гр. Попово, и лек автомобил „Мазда 626“, движещ се в посока гр. Попово, собственост и управляван от правоспособен 19-годишен водач от с. Зараево, община Попово. В резултат на пътно-транспортното произшествие в МБАЛ-Търговище са настанени за лечение 6 души: водачът на лекия автомобил – с фрактура на десен крак и с опасност за живота му, возила се в лекия автомобил 18-годишна девойка от с. Зараево – с фрактура на бедро, както и возили се в микробуса: 18-годишен младеж от с. Козица, община Попово – с фрактура на нос и на лицева кост, 64-годишна жена от с. Захари Стояново – с фрактури на двата крака, 56-годишна жена от с. Захари Стояново – с фрактура на крак, и 58-годишен мъж от с. Козица – с фрактура на рамо.    Тази сутрин водачът на лекия автомобил е починал. На водача на микробуса е взета проба за евентуално наличие на алкохол в издишания от него въздух по надлежния ред – с техническо средство алкотест „Дрегер“, която е отрицателна. На двамата водачи са взети кръвни проби за химическо изследване.   Причините за възникване на инцидента са в процес на изясняване. По случая е образувано досъдебно производство поописа на РУ-Попово.", "date": "2019.12.20", "title": "Млад мъж е починал, а петима са в болница след вчерашната катастрофа край Търговище "}
{"url": "http://epicenter.bg/article/Spetsialni-predlozheniya-ot-magazini-ZORA/202045/4/0", "text": "    \r\n \r\n \r\n   \r\n   \r\n        ", "date": "2019.12.20", "title": "Специални предложения от магазини ЗОРА"}
{"url": "http://epicenter.bg/article/Dimitar-Ludzhev--Bez-sanktsiyata-na-Komandira-nishto-ne-mozheshe-da-stane/202061/11/34", "text": "    - Има много приказки по този въпрос. Даже тогава реакцията на западната преса беше, че в България е извършен дворцов преврат. Че всъщност Партията прави гъвкав опит да овладее процесите, които ставаха неизбежни в Източна Европа. Донякъде това е така. Социалистическата партия на пленума си на 10-и ноември свали Тодор Живков и избра Петър Младенов, напред излезе кръгът от т.нар. реформатори. Този акт отпуши един процес, който по същество беше революционен, процес на преход от една система към друга. . Своеобразно начало, различно от това, което беше чешката, унгарската, полската. Но тя носеше всички основни черти на революциите на 1989 г.  . Тя беше мирна революция, беше наречена нежна, кадифена революция...Нещо, което не се разбра от антикомунистите, които се появиха по-нататък.    Всички промени, които настъпваха ставаха чрез реформи, а не чрез насилие, не чрез принуда, не чрез диктат. Хората излязоха на митинги и показваха огромно желание и натиск да се извърши смяната на системата както ние говорехме, или промяната, както говореше Лилов и социалистите. Но така или иначе, цялата тази мирна либерална революция се извърши отгоре – надолу.   Всички останали неща, които се говорят, са спекулации. Особено с късна дата. Че можело с щурм да се овладее парламентът. Да се хвърлят няколко стотин комунисти в затворите...Че, виждате ли, тези които сме създали СДС и Кръглата маса, сме предпочели договорения преход с комунистите, сътрудничеството, търсенето на консенсус, нацинално съгласие, което било някакво предателство.     - Това го говорят хора, които ги нямаше на 10-и ноември. Които ги нямаше при създаването на СДС на 7-и декември. Хора, които ние нарекохме „Втората вълна седесари“. Най-типичен представител е Иван Костов. Тези негови съждения могат да се видят в книгата му. Тези хора така и не разбраха, че не можеш да направиш такива грамадни промени в обществото с една трета от населението срещу другата една трета и да смачкаш една трета. Не можеш да ги направиш в ситуация на конфронтация. Че трябва да постигнеш национално съгласие. Не в смисъл на някакъв безпринципен компромис. Национално съгласие как да стане смяната на системата, как да се направи приватизацията, реституцията, икономическите реформи. За това ставаше дума, за национално съгласие.  , който скриваше кариеризъм, борба за власт и нищо повече.     - Кръглата маса е българската форма на мирната революция. Кръгла маса имаше също в Полша, в Унгария, в Чехия, но там беше договорен начинът на предаване на властта. Докато на нашата Кръгла маса беше договорен начинът на прехода – изборите, промените в политическата система, премахването на партийните организации и редица други въпроси, които отвориха пътя към властта на демократичните сили, към демократизацията.   Как се договаряхме? С много работа. Всъщност имаше много приказки на официалните заседания. Но реалната работа се вършеше от контактните групи. Аз ръководех групата на СДС, Георги Пирински – на БСП. Работихме дни наред, за да изготвим различни споразумения – политическо, за изборите, за президента, за медиите...А след това Народното събрание, тогава все още доминирано от комунистите, ги гласуваше.     - Бях изключен от СДС през януари 1993-а година, защото се опълчих. Аз бях основният критик на ръководството на второто СДС, което взе властта след изборите октомври. Това бяха хората, които се наричаха “Групата на 39-те“, които участваха и в гладната стачка срещу Конституцията. Е, тази група, която журналистът Владимир Костов нарече тесногръди демократи, си въобразиха, че те са единствените, които могат да кажат що е туй демокрация, да обсебят цялата идея за смяна на системата, за промяната. Които свързаха себе си и демокрацията с тяхната себична представа за властта.   Хората около Филип Димитров, наречени гордо кинжалите.  , не беше съзидание, отхвърлиха всякакъв компромис, съгласие, целия този европейски модел на търсене на разбирателство по пътя към новото общество. Аз влязох в конфронтация с тях. Както президентът Желев заяви в своето прословуто интервю в Бояна, те влязоха в конфронтация с всички. То не беше срещу частния бизнес, срещу църквата, срещу медиите, срещу синдикатите, срещу интелигенцията, срещу различни слоеве от населението...Създаде се една обстановка, при която либералните реформи спряха.  и в правителството. Стигна се до блокаж, до сблъсък със съюзника на СДС – ДПС. И в края на краищата това доведе до падане на кабинета.     - Както се изрази тогавашният премиер Филип Димитров „поради това, че съм създавал тежък дискомфорт и дисбаланс в правителството“. Което означаваше, че критикувах и бях опозиция на много от политиките, които се провеждаха. Да кажем, икономическата политика, приватизацията, по въпросите за синдикатите. В Националния координационен съвет взеха връх големите антикомунисти - кинжалите, които обявиха нас за предатели. Изгониха още един куп хора от СДС   . Казвах им, че както я карат с отлюспване,  . И горе-долу така се и случи. През 1994 г. електоралната подкрепа на СДС стигна 15-16-17%. Срещу 40% през 1991 година! И като водач на вътрешната либералната опозиция в СДС, след една манипулация, бях изключен.     - В нашия модел за икономическа реформа имаше два етапа. Макроикономическа стабилизация – освобождаване на цените, стабилизиране на паричната маса, което да създаде нормална среда. И след това веднага да се стартира малката призатизация. Смятахме, че като пуснем 11 000 малки предприятия, цехчета, сервизи, хотели и т.н. ще оберем паричната маса, ще дадем възможност на хората да си вложат парите в реален имот. Ще ги превърнем в собственици и по този начин ще създадем средна класа, пазарна среда и частен сектор. Това, което беше основната цел на реформата.   На втори етап планирахме да започне голямата приватизация, след като приемем закон за нея. Започнахме подготовка, направихме демонополизация на големите държавни фирми, създадохме стотици нови акционерни дружества. Да, обаче се натъкнахме на огромна съпротива не само от БСП, а и от нашите среди в СДС.     - Някои от червените казваха „сега властта е в ръцете на СДС и не трябва да има приватизация“. А пък някои от сините, начело с Костов говореха “нашите хора още нямат пари и ако направим сега приватизацията, собствеността ще отиде в ръцете на червените“...И затова да направим приватизацията по-нататък, когато може да се създаде синя буржоазия.  Така или иначе беше блокиран процесът. И когато дойде СДС на власт започнаха спорове в самия съюз. Правителството продължаваше да държи да разделим малката от голямата приватизация. Но голяма част от парламентарната групата, водена от Асен Мичковски, председател на Икономическата комисия, настоваше за специален закон, който да включи и малката и голямата приватизация. Накрая Световната банка подкрепи идеята за цялостен закон, направихме редици компромиси и той беше приет през април 1993 година. Ние се отказахме от идеята за чисто касова приватизация, приехме много социални елементи. Социалистите успяха да прокарат преференции при участие на колективите.    групировки, фирми и бизнесмени. И първата порция по-големи предприятия отидоха в ръцете преди всичко на червената номенклатура. По-късно Костов и компания направиха т.нар. голяма приватизация, в чиято основа беше и работническо-мениджърската технология. Това стана в пълно отрицание с модела, който МВФ и Световната банка препоръчваха още през 1991-а година.   А там имаше няколко много важни неща. Първото беше, че не просто държавната собствеността трябва да премине в частни ръце, а да се извърши по такъв начин, че да се превърне в процес на модернизация. ,   Тоест, това не беше модернизация, а ликвидация. Беше игнорирано и второто изискване на Световната банка, че процесът трябва да бъде прозрачен с ясна представа за участниците, за техните финансови ресурси.   . Той ли не знаеше тогава на кого са тези пари?! И беше известно, че тези групировки, къде официални, къде полулегални, къде криминални, не са с капацитет да развиват индустрия. Те искат просто да заграбят собствеността. Както и стана. Те я заграбиха, унищожиха я и  А хората не проумяха, че зад големите приказки на разни политикани, се крият хора, крайно ограничени, алчни, себични, арогантни. ...Цялата клика, която управляваше и при Жан Виденов, и при Иван Костов.     - Ето, БГА“Балкан“ – даваш го в ръцете на някакво лице, което се оказва неспособно да го развива и почва да го разпродава, да го разпарчетосва и ликвидира. Това стана.  Иван Костов считаше, че еди колко си процента от приватизираните предприятия трябва да бъдат дадени на техния съюзник Евролевицата. И посредник в приватизацията на „Кремиковци“ стана тогавашният водач и стар приятел на Костов - Александър Томов. Докараха някакви собственици, някаква мътна история, опростиха огромни задължения. Но се оказа, че тези нови собственици не са в състояние да развиват предприятието. В България притизацията стана по една схема на   Безкрайни различни схеми, които обаче се свеждаха до едно – даден политик или групи, които тогава контролираха Агенцията за приватизация или министерствата, поучаваха големи доходи от прехвърлянето на собствеността.  и си избраха свои правителства, свои представители във властта. Толкова зависеше от влиятелните седесарски лобита в парламента и извън него, че човек няма реална представа дали една сделка е сключена по реалистична цена или е договорена ей така, защото там има 15-20 процента комисиони.     - Без санкцията на Командира нищо не можеше да стане тогава. Той живееше с идеята,че като даде собствеността на някого, ще създаде една синя капиталистическа бизнес каса, която ще бъде опора на неговото управление. Пълни фантасмагории. Собствеността отиде в ръцете на произлезлите от червените среди структури. И не само не се укрепи властта му. Но загубиха властта по най-позорен начин.     - Да, със сигурност е имало една категория, която е планирала контрола, да кажем Андрей Луканов и неговата група. Този процес да се направи, така че новите влиятелни слоеве да бъдат създадени под тяхна протекция и от техни хора. Типичен пример е т.нар. банкова рефома и създаването на повече от 70 частни банки. . Като им погледнеш биографиите ще видиш, че са свързани с бившата номенклатура или са кадри на ДС. Но да бъдем честни, трябва да кажем, че на 10-и ноемви в БСП имаше една друга група хора, които искрено искаха да либерализират, да демократизират политическата система.  . Те бяха главно около Александър Лилов и проф. Чавдар Кюранов, който беше председател на Обединението за социална демокрация, беше и член на Клуба за гласност и преустройство. Неслучайно и повечето от тях бяха изхвърлени от червените, както и сините после изхвърлиха либералите. Хората, които създадоха първия СДС се отличават много от по-нататъшните. ...Бяха с чисти мотиви с искрено желание България да се демократизира, да стане една либерална демокрация от типа на западните модерни държави.     - Промените спрямо 89 година са грамадни. Има в момента частна телевизия, частна собственост. Създаде се една модерна парламентарна държава, провеждат се избори. Населението живее по съвсем друг начин. Ние сме съвременна демократична държава в ЕС и НАТО. В България се извърши преход към демокрация и пазарна икономика.   и една уродлива пазарна икономика.     - СДС, което бе създадено да бъде мотор и двигател на либералната революция в България, отдавна се помина. Мисля, че точно Иван Костов му заби пироните в ковчега накрая.  ", "date": "2019.12.20", "title": "Димитър Луджев: Без санкцията на Командира нищо не можеше да стане"}
{"url": "http://epicenter.bg/article/Ivo-Hristov-pred--Trud--Istanbulskata-konventsiya-e-ideologicheski-dokument-i-biznes-za-NPO/202067/11/34", "text": "     – Не мисля. За съжаление, в последните три десетилетия технологиите се развиват стремително, а регулациите са поставени пред свършен факт. Заедно с постиженията на техническия гений получаваме в пакет и всички проблеми: за здравето, психиката, околната среда. Дебатът за влиянието на социалните мрежи върху изборите е илюстрация на диахрона между технологиите и регулациите. Мрежите от пето поколение (5G) вече се въвеждат. Затова се опитах да отключа дебата по всички страни на тази технология, за да бъдат осведомени гражданите, а специалистите да оценят и минимизират рисковете при въвеждането u. Не бива да се подхранват истерии срещу 5G, която вече покрива 80% от територията на Южна Корея и значителна част от Швейцария, да речем. Но трябва да въведем технологията отговорно, премислено и предугаждайки всички проблеми, които тя би породила.    – Поръчах изследване на влиянието на 5G върху човешкото здраве на научния панел на Европейския парламент. Ако се констатират рискове, специалистите ще могат да прецизират честотите, на които да се осъществява комуникацията, за да не влияе чувствително на хората и на околната среда.    – Това също се надявам да се изясни, защото ми се струва недопустимо посегателство, особено в градска среда, където всяко дърво е скъпоценно.    – Не съм враг на технологията. Но искам всички да се запознаем достатъчно с нея, за да не навредим на себе си, на природата и на обществата си. Благодаря и на г-жа Габриел, която заяви позициите си на форума. Важно е да има диалог между Европарламента и Еврокомисията.    – Според мен не. Човешката психика и физика преминават безпрецедентно изпитание. Разумът и ценностната ни система, които хилядолетия са се развивали постъпателно, днес форсирано се преформатират в духа на алгоритмите, които са заложени в нашите смартфони. Това създава нов тип човек. Да речем съвсем просто нещо като селфитата. Рефлексът на съвременния турист е да обърне гръб на произведението, което уж е дошъл да види, за да увековечи себе си пред него. Новият тип човек е нарцистичен, мисли в кратки форми, предпочита образа, затова и речта му закърнява. А какво би станало с банализирането на виртуалната реалност, което ще стане факт с 5G, можем само да гадаем.    – Европа изостава в разгръщането, но това u дава възможност да оцени грешките на другите, ако действа умно. Според мен, можем да превърнем изоставането в предимство, ако си спестим всички проблеми, които наблюдаваме при пионерите в технологията.    – Трите големи оператора вече проведоха демонстрации. Има няколко проблема. Първият е тежкият административно-строителен режим, който затруднява изграждането на базовите станции. Вторият е липсата на достатъчно инвестиции, тъй като пазарът у нас е малък. Третият са честотите, които още не са отдадени. Впрочем, смятам, че трябва да изчакаме учените да кажат какво е въздействието на различните честоти и тогава да обмислим как да устроим мрежата си. Това е въпрос на няколко месеца.    – Да. В Китай инвеститорите са окуражавани от държавата, която вижда в тази технологична революция възможност да поеме световното лидерство. Другаде по света все още има известна предпазливост. У нас също.    – Има само предположения, възлизащи на стотици милиарди в световен мащаб. Но борсите могат да превърнат очакванията в нов спекулативен балон, затова не можем да сме точни.    – Китай лобира много агресивно за своите технологии. САЩ се опитват да го възпрат с политически средства. Разните страни реагират различно. Някои допускат китайски доставчици, други се придържат към американската линия. Въпросът се превърна в геополитически. Както вече споменах, залогът е технологичното и икономическо лидерство през следващите десетилетия.    – Смятам, че такава е необходима, защото ще намали цената на трансграничните услуги, а ЕС е сбор от много държави. Единна регулаторна политика ще ни постави в по-силна позиция спрямо външните играчи, ще улесни и инвестициите.    – Това също е неизследвана тема. Какъв ще бъде ефектът на 5G върху климата? „Умните ферми“ и „умните градове“ ще са много по-ефективни енергийно, но самото разгръщане и функциониране на мрежата също предполага много енергия. Не е ясна общата сметка. Мегаломанът Илон Мъск вече работи по проекта Starlink, по-нататъшно развитие на интернет, който предвижда извеждането в околоземна орбита на 42 000 микроспътника. Само учените могат да отговорят какъв би бил ефектът върху атмосферата и климата на такъв мегаломански проект, който вече е на път без никой да е отговорил на тези въпроси.    – Ние действително сме вредни за себе си, щом допуснахме да се превърнем в бунището на Европа. Когато започваше великият грабеж, на шега подмятахме, че скоро ще плащаме и за въздуха. Ето, че това се сбъдна: плащаме за въздуха чрез лекарствата, които купуваме, за да лекуваме белодробните си проблеми. Чрез парите за топлоенергия, която недобросъвестни бизнесмени уж ни доставят, като вместо традиционни горива използват боклуците, от които всяка държава гледа да се отърве. Боклукът не струва нищо, но ние го плащаме като газ или въглища, а мошеници от България и Европа си делят тези пари, тъй сякаш отоплението е произведено по правилата. Властта покровителства, а гражданите не протестират.    – Целта е всички, включително България, да приемат конвенцията. Подходът е силов и показва, че мотивите не са свързани с насилието над жени и домашното насилие. Това е идеологически документ и бизнес за НПО. Статистиката не показва спад на насилието в страните, в които е приет.    – В Брюксел този спор няма отзвук. Борисов е пазител на статуквото. Президентът олицетворява надеждата за промяна. Тя преминава през стъпки за конституционна реформа. Сегашната институционална система е напълно овладяна от Борисов и задкулисието и промяна в нейните рамки и с нейните механизми е невъзможна. Вече нямаме и честни избори, при положение, че стотици хиляди бюлетини са обявени за „невалидни“, а фалшификациите са повсеместни и стават пред камерите на телевизиите. Сегашната парламентарна република не подхожда на българската народопсихология, която изисква по-централизирана власт, повече лична отговорност, повече отчетност и контрол.    – То е належащо и неизбежно. Дори който го отрича днес, ще се убеди скоро. Воля в политическата класа още няма, но очакването в народа расте. Политическата класа е родена и отрасла в тази среда и няма да я напусне доброволно. Все едно да очакваме някой шаран да изскочи от тинята и да тръгне към извора на някой чист планински ручей. Няма да стане. Тинята на прехода е неговата родна среда. Да се плава срещу течението е трудно, затова гражданите отказват да поемат натам. Но кислородът в тинята приключва, като в заблатените води на пернишки язовир. Въпрос на време е да го осъзнаем.  ", "date": "2019.12.20", "title": "Иво Христов: Истанбулската конвенция е идеологически документ и бизнес за НПО"}
{"url": "http://epicenter.bg/article/Tramp--Iskam-nezabaven-protses-za-impiychmant-/202054/7/0", "text": "Американският президент Доналд Тръмп поиска процесът за отстраняването му да започне незабавно.    Той направи това изявление, както обикновено, в Туитър, след като председателката на Камарата на представителите Нанси Пелоси каза, че няма да предаде процедурата по импийчмънт на Сената, докато не научи как републиканците смятат да процедират в горната камара.    \"След като демократите му осигуриха процес в Камарата на представителите без адвокати, без свидетели, без нищо, искат да кажат на Сената как точно да осъществи този процеса. Всъщност, те имат нула доказателства - такива никога няма да има. Искам незабавен процес за импийчмънт\", написа държавният глава в Twitter.    Междувременно стана ясно, че след среща между лидерите на Горната и Долната Камара - републиканецът Мич Макконъл и демократът Чък Шумър, не са се разбрали за свидетелските показания по време на процедурата в Сената, за каквито настоява Демократическата партия. Анализатори предполагат, че там не са доволни от хода на процеса и обмислят следващия си ход.    В същото време кандидатите за номинацията на Демократическата партия за президентските избори през 2020 г. проведоха вчера шестия си телевизионен дебат, ден след гласуването за импийчмънт срещу Тръмп в долната камара на Конгреса, съобщи Франс прес, цитирана от БТА.    \"Моята работа е да обясня защо той не заслужава да бъде президент на САЩ още четири години\", заяви бившият вицепрезидент Джо Байдън пред шестимата си опоненти.    Тръмп е \"патологичен лъжец\", който ръководи \"най-корумпираното правителство в съвременната история\" на САЩ, каза сенаторът от Върмонт Бърни Сандърс.", "date": "2019.12.20", "title": "Тръмп: Искам незабавен процес в Сената за импийчмънт "}
{"url": "http://epicenter.bg/article/Ruskata-antidopingova-agentsiya-shte-obzhalva-chetirigodishnoto-nakazanie/202092/8/0", "text": "РУСАДА официално реши да обжалва четиригодишното наказание  Руската антидопингова агенция (РУСАДА) официално реши да обжалва четиригодишното наказание, наложено от Световната антидопингова агенция (УАДА) по-рано този месец.    Санкцията на УАДА забранява на Русия да организира и да участва в международни състезания от най-висок ранг, което означава, че страната няма да има свой отбор на Световното първенство по футбол в Катар през 2022, Олимпиадата в Токио през 2020 и Зимната олимпиада в Пекин през 2022.    „Взехме решение да не се съгласим с наложеното наказание от УАДА”, съобщи президентът на Изпълнителния комитет на РУСАДА Александър Ивлев. Решението на РУСАДА ще бъде съобщена на УАДА в близките дни, което ще стартира процеса по обжалване. Той ще бъде разгледан от Спортния арбитражен съд (КАС) в Лозана.    Специалисти вече изразиха мнение, че евентуалната жалба на руснаците е безсмислена и няма никакъв шанс да бъде одобрена от КАС. Това заяви и самият президент на Руската антидопингова агенция Юри Ганус.  ", "date": "2019.12.20", "title": "Руската антидопингова агенция ще обжалва четиригодишното наказание"}
{"url": "http://epicenter.bg/article/-Ivet-Feshan--otbelyaza-25-godini-s-grandiozno-parti/202124/10/0", "text": "Тази година \"Ивет Фешън\" отбеляза своите 25 години с книга-албум, която разказва историята на модната агенция от създаването й до днес. Луксозното издание e отпeчатано в  лимитиран тираж и бе комплимент за всички клиенти, приятели и партньори на агенцията.   Агенцията събра най-успешните свои модели, популярни лица от родния шоубизнес и корпоративните среди, както и журналисти от водещи медии на грандиозно модно парти в club Carusel. Събитието беше подгрявано от артисти от световна величина, гръцкия топ DJ Vasilis Tsilichristos, поп звездата Stefany Loca и балет Nova.   Сред гостите блестеше собственичката на „Ивет Фешън“ Ивет Григорова, облечена в уникална рокля на дизайнерката Пембе Кенан. Плътно до модната шефка бяха прекрасните й дъщери, актрисата и модел Луиза Григорова и Кристина Ангелова, които заедно с нея разрязаха празничната торта.   Тази година двете красавици участваха заедно във филма „Диви и щастливи“, чиято премиера бе в края на ноември. Луиза се забавляваше на партито в компанията на съпруга си, режисьорът Мартин Макариев.   Рожденият ден ден на „Ивет Фешън“ бе уважен от повечето топ-модели на „Ивет Фешън“, сред които Белослава Хинова, Ваня Пенева, Нора Шопова, Жулен Чолак, Деси Савова, Кристияна Петличка и много други. Момичетата и момчетата от агенцията подкрепиха и актуалната кампания „Модерно е да се чете“ и призоваха младите хора в България повече да четат.   През годините лицата на „Ивет Фешън“ саукрасили над 3000 корици на престижнисписания като Harper’s Bazaar, Amica, Elle,Marie Claire, Cosmopolitan, EVA, MODA, средкоито и модната библия VOGUE в лицетона Нора Шопова, както и десетки световни и континентални кампании на  De Beers,Wolford, Reebok, Toyota, Schwarzkopf, L’Orealи много други брандове. Кампаниите в странатанадхвърлят 1500.   Моделите на „Ивет Фешън“ дефилират по световните модни подиуми на всички седмици намодата по света. Последният голям успехе на Белослава Хинова, лично избрана на кастингот вече покойния Карл Лагерфелд за ревюна Chanel, част от седмица на модатав Париж. Момичетата и момчетата от агенцията са сеснимали в над 4500 тв реклами и са участвали в едни от най-успешнитекино и тв продукции, риалити формати и сериали.   Агенцията е люлка нанякои от най-актуалните млади актьори в България, сред които се нареждат имената на Луиза Григорова, Снежана Макавеева, Лорина Камбурова, Саня Борисова, Деси Касабова и Ива Янкулова.   През изминалия четвърт век агенциятаналожи стандарт за професионализъм вмоделската професия и спечели доверието и партньорството на най-добритесветовни модни агенции като Elite, Ford,Next, IMG, Why Not, Fashion, Women, Premier,Models, ONE, Storm.   Днес лицата на „Ивет Фешън“ работят нашест континента. Навсякъде по света,където има разработена модна индустрия, името и е познато и се конкурира снай-добрите в бизнеса.Сред най-успешните модели на агенцията са имена като Вероника Методиева,Симона Спасова, Албена Ценева, МариетаКазанджиева, Мария Силвестър, ВикторияЙовчева, Силвия Пелтекова, Емилия Дренкова, Мария Руньова, Силвия Димитрова,Теодора Ангелова, Деяна Петрова, Кристина Милева, Карина Неделчева, ДиянаЯкубовска, Петя Милушева, Гергана Пенова, Джия Лазарова, Михаела Июджи, Аникаи Александра Самунджи, Гергана Попова,Нора Шопова, Ваня Билева, Луиза Григорова, Розмари Тишер, Пирина Дзупанова,Християна Димитрова, Евелина Тотева,Михаела Бориславова, Павлина Енева.   Както и по-новото поколение модели – Кристияна Петличка, Милица Борисова, ТаняПослийска, Деси Савова, Илона Александрова, Карина Илиева, Лора Стоицова, Белослава Хинова, Виктория Димитрова, ЕленаБинева, Жулен Чолак.Сред успешните мъже модели в агенциятаса Генадий Ников, Денис Георгиев, Иван Христозов, Трайко Младенов, Георги Николов, Жак Коен.    ", "date": "2019.12.20", "title": "„Ивет Фешън“ отбеляза 25 години с грандиозно парти"}
{"url": "http://epicenter.bg/article/Borislav-Kyosev-shte-podkrepi-Lyubo-Ganev-za-prezident-na-voleybola-/202100/8/0", "text": "Кандидатът за президент на БФ Волейбол Борислав Кьосев обяви, че ще подкрепи другия кандидат Любомир Ганев, който бе издигнат от Инициативния комитет за промени в българския волейбол.    Това стана по време на Общото събрание на федерацията, което се провежда днес в Казанлък, предаде БНР.    \"Ще подкрепя Любо Ганев за президент на БФВ, на следващото Общо събрание“, заяви изненадващо Кьосев.    Президентът на БФВ инж. Данчо Лазаров обяви, че ще упълномощи вицепрезидента Любо Ганев да ръководи родната централа наравно с него до 13 март 2020 година, когато ще се проведи Извънредно общо събрание в хотел “Холидей Ин” в София.  ", "date": "2019.12.20", "title": "Борислав Кьосев ще подкрепи Любо Ганев за президент на волейбола "}
{"url": "http://epicenter.bg/article/Zemetresenie-raztarsi-rayona-Vrancha-v-Rumaniya/202070/7/0", "text": "Земетресение с магнитуд 3,7 по Рихтер бе регистрирано тази нощ в 1,42 ч. местно (и българско) време в сеизмичния район Вранча в Румъния, предават агенция Аджерпрес и Dariknews, като се позоват на Националния институт по геофизика.    Трусът е бил на дълбочина 113 км, а епицентърът му се намира на 68 км източно от град Брашов.    През декември в Румъния са регистрирани 14 земетресения с магнитуд между 2,1 и 3,8 по Рихтер. Най-силното земетресение тази година бе с магнитуд 4,7 по Рихтер и стана в окръг Сучава на 18 май.", "date": "2019.12.20", "title": "Земетресение разтърси района Вранча в Румъния"}
{"url": "http://epicenter.bg/article/-Bild--Merkel-obyavyava-voyna-na-Tramp-zaradi-sanktsiite-sreshtu--Severen-potok-2--/202076/7/0", "text": "Реакцията на германския канцлер Ангела Меркел против налагането на санкции от Вашингтон срещу газопровода “Северен поток-2” е “ясно обявяване на война” на президента на САЩ Доналд Тръмп, пише германският таблоид “Билд”, цитиран от БГНЕС.    Миналата сряда Меркел заяви, че Берлин е против екстериториалните санкции от страна на САЩ и възнамерява “решително да обсъди” въпроса за мерките на Вашингтон срещу “Северен поток-2”.    Германският канцлер, пише „Билд“, реагира на решението на Конгреса на САЩ да наложи санкции с „ясни думи“. Според изданието, това е „ясно обявяване на война“ на Тръмп.    “Меркел няма да търпи това, че САЩ продължават да подкопават проекта за газопровода, който се радва на нейната подкрепа”, се казва в статията.    В същото време авторът на материала изразява увереност, че изграждането на тръбопровода вече не може да бъде спряно и скоро ще бъде завършено.    Сенатът на САЩ гласува във вторник бюджет за отбрана на стойност 738 милиарда долара, който включва средства за „противодействие на Русия“ в различни области, санкции срещу „Северен поток-2“ и военна помощ за Украйна. Сега документът трябва да бъде подписан от президента Доналд Тръмп, който вече заяви, че е готов незабавно да го направи.  ", "date": "2019.12.20", "title": "„Билд“: Меркел обявява война на Тръмп заради санкциите срещу “Северен поток-2” "}
{"url": "http://epicenter.bg/article/SASht-zasilvat-otbranata-sreshtu-nahluvaneto-na-divi-praseta-ot-Kanada-/202077/7/96", "text": "САЩ се готвят да посрещнат орди от канадски диви прасета с пълно въоръжение: за борба с дивите свине, които представляват заплаха за инфраструктурата и селското стопанство, властите на страната планират да използват авиацията, наблюдатели с устройства за нощно виждане и наземни групи ловци с кучета, обучени за лов на глигани. Това съобщава британският национален ежедневник The Times, цитиран от Агенция \"Фокус\".    Дивите прасета в Канада, кръстоска между европейски глигани и домашни свине, са „уникален вид“, заяви Дейл Нолти, говорител на Министерството на земеделието на САЩ. Според него те нанасят огромни щети на селското стопанство, разрушават пътища и частни имоти.    Тези диви свине носят болести, унищожават земеделски култури и причиняват значителни щети на превозните средства при сблъсък на пътя. По-рано те дори бяха обвинени в унищожаване на изтребител F-16 на стойност 16 милиона долара. През 1988 г. опитен пилот беше принуден да катапултира, след като две прасета блокираха летище във Флорида, отбелязва изданието.    Животните са развъдени в Канада през 80-те и 90-те години на миналия век с цел лов. В резултат на това популацията на диви прасета, които понякога се кръстосват с домашни свине, се е увеличила значително.    Миналия месец фермери и служители от САЩ и Канада проведоха „среща на върха за дивите прасета\" в Монтана. Те призоваха гражданите да докладват за откриването на животни и обещаха да предотвратят разпространението им, подчертава The Times.  ", "date": "2019.12.20", "title": "САЩ засилват отбраната срещу нахлуването на диви прасета от Канада "}
{"url": "http://epicenter.bg/article/Mihail-Gorbachov-e-priet-v-bolnitsa-po-speshnost-/202078/7/0", "text": "Първият и единствен президент на бившия СССР Михаил Горбачов е приет по спешност в една от клиниките на Москва. За това съобщи самият 88-годишен политик, посочвайки, че \"здравословното му състояние изисква болнично лечение\". Според осведомени, у бащата на перестройката е поставена диагноза \"възпаление на белите дробове\", съобщи Канал 3.    За последен път за здравословните проблеми на Горбачов се заговори през август т.г. Хора от близкото обкръжение на политика разказаха, че той трудно се придвижва, заради натрупалите се болести.    От пресслужбата на Горбачов тогава обаче опровергаха слуховете за влошеното здраве на политика и обясниха, че той редовно ходи на профилактични прегледи и се подлага на медицински изследвания.    Бившия светски президент беше на власт от 1985 г. до 1991 г., като той ще влезе в историята като инициатор на политическите промени в страната и на разпадането на Съветския съюз.", "date": "2019.12.20", "title": "Михаил Горбачов е приет в болница по спешност "}
{"url": "http://epicenter.bg/article/Zrelishtna-katastrofa-s-58-prevozni-sredstva-v-SASht--ima-zaginali--VIDEO--/202084/7/96", "text": "Тежка верижна катастрофа с 58 превозни средства затвори за няколко часа магистрала в американския щат Пенсилвания, предаде FOX56, цитирана от Нова тв.    Местните власти съобщиха, че при инцидента има две жертви – мъже на 53 и 58-годишна възраст.    Самоличността им все още не се съобщава.    ", "date": "2019.12.20", "title": "Зрелищна катастрофа с 58 превозни средства в САЩ, има загинали (ВИДЕО) "}
{"url": "http://epicenter.bg/article/Greta-Tunberg-otnovo-protestira-pred-shvedskiya-parlament/202086/7/0", "text": "Шведската екоактивистка Грета Тунберг отново излезе на демонстрация пред сградата на шведския парламент в Стокхолм, след като отсъстваше от родината си в продължение на четири месеца и половина, предаде ДПА, цитирана от Dariknews. Само преди дни тя се завърна у дома, след като за втори път прекоси Атлантика с катамаран.  \"Училищна стачка 70-та седмица. Стокхолм!\", написа тя в Туитър.   Така Тунберг продължи с училищните стачки, имащи за цел да привлекат вниманието на обществото към борбата с климатичните промени. По-рано тази седмица 16-годишната активистка написа в Туитър, че се е завърнала в Швеция.    Тунберг, която наскоро бе определена за личност на годината на сп. \"Тайм\", стана популярна именно с организираните от нея училищни стачки, които традиционно се провеждат в петък. Участващите в тях ученици пропускат училищните си занятия, за да покажат ангажираността си с климатичния въпрос. Първата подобно демонстрация бе през август миналата година, припомня ДПА.", "date": "2019.12.20", "title": "Грета Тунберг отново протестира пред шведския парламент"}
{"url": "http://epicenter.bg/article/Frantsiya-globi-Google-sas-150-miliona-evro-/202097/7/0", "text": "Органът за наблюдение на конкуренцията във Франция глоби Google със 150 милиона евро   за злоупотреба с господстващото си положение на пазара за реклама, свързана с търсене в мрежата, съобщават Нова тв и БТА.    В първото по рода си санкциониране на американския гигант органът също така нареди на Google да „изясни правилата за работа на своята рекламна платформа Google Ads и процедурите за спиране на акаунтите“ на определени рекламодатели.    Този ход е третото най-голямо наказание, което някога е било присъждано за злоупотреба с цел надмощие на пазара, каза на пресконференция неговият шеф Изабел де Силва.    Google заема „изключително господстващо положение“ в рекламата, базирана на търсене, с пазарен дял между 90 и 100 процента, каза тя, и „когато има голяма власт, има също и големи отговорности“.    Тя каза, че властите нямат спор с Google за установяване на правила за достъп до рекламните услуги, базирани на търсене, но \"тези правила трябва да са ясни\". На Google не може да бъде позволено да прилага правила по \"неправилен начин\".    Несигурността относно рамката на правилата за рекламодателите \"може да е обезкуражила развитието на иновативни сайтове\", заяви органът по конкуренцията.    Google има два месеца да представи подробно предложение за мерки и процедури, които възнамерява да приложи, за да приведе практиките си в съответствие.  ", "date": "2019.12.20", "title": "Франция глоби Google със 150 милиона евро "}
{"url": "http://epicenter.bg/article/Buryata-Elza-vze-zhertvi-v-Ispaniya-i-Portugaliya/202098/7/0", "text": "Силни ветрове и проливни дъждове, предизвикани от бурята Елза, връхлетяха тази нощ Пиренейския полуостров и убиха най-малко четирима души в Испания и Португалия, предаде БТА.   В Португалия един човек е загинал при пътен инцидент, причинен от падащо дърво на 50 километра южно от Лисабон, а друг е загинал при срутване на къща във Визеу, на 300 километра северно от столицата, съобщават АФП.   Трети мъж е изчезнал в същия район, като спасителите се опасяват, че е бил пометен, докато шофирал трактора си край придошла река.    В Испания мъж загина при свлачище в северните планини на Астурия, където ветровете достигнаха 160 километра в час, а друг беше убит, когато се срути стена в парк в северозападната част на град Сантяго де Компостела.   Силните ветрове със скорост между 80 и 120 км.ч повалиха пътни знаци и счупиха клони в Галисия и Страната на баските. Общо 11 испански провинции в областите Галисия, Астурия, Страна на баските, Авила и Уелба бяха поставени в състояние на тревога. Наводнени улици и жилищни сгради има в три испански области: Екстремадура и Кастилия Леон, Кастилия ла Манча, където за денонощието са паднали над 80 литра на квадратен метър.   Въпреки че бурята \"Елза\" до голяма степен бе преминала до днес сутринта, корабните връзки между Мароко и Испания в пролива Гибралтар останаха спрени поради метеорологичните проблеми.    Но спокойствието не се очаква да продължи дълго заради бурята „Фабиен“, която се е устремила към региона с още силни ветрове и проливен дъжд в Испания, Португалия и Западна Франция.    ", "date": "2019.12.20", "title": "Бурята Елза взе 4 жертви в Испания и Португалия"}
{"url": "http://epicenter.bg/article/Deputatite-reshavat-za-otlagane-ili-otmyana-na-Zakona-za-sotsialnite-uslugi/202046/2/0", "text": "В последния ден преди коледната си ваканция, депутатите ще обсъдят на първо четене четири различни законопроекта, в които е заложено отлагане или отмяна на закона за социалните услуги. Предварителната нагласа е да бъде подкрепен проектът на \"Обединени патриоти\", в който се предлага отлагане на действието на закона с половин година.    В последния парламентарен контрол за годината на въпроси на депутати ще отговарят регионалният министър Петя Аврамова, екоминистърът Нено Димов, министърът на правосъдието Данаил Кирилов и енергийният министър Теменужка Петкова.    Очаква се парламентът да отложи с шест месеца промените в закона за социалните услуги. За тази договореност, постигната между политическите сили, съобщи още в сряда съпредседателят на парламентарната група \"Обединени патриоти\" Искрен Веселинов.  Предложението за отлагането на действието на закона с шест месеца е разумен срок, в което време ще могат да бъдат конкретизирани и изчистени някои от определенията и нормите в закона, се посочва в мотивите на проекта на патриотите. В същото време трябва да се положат усилия и да се проведе задълбочена обществена дискусия, за да се елиминират напреженията и страховете, които законът е породил в различни обществени групи, се мотивират още от \"Обединени патриоти\".    Отлагането на закона с половин година се подкрепя, както от социалното ведомство, така и от опозицията в лицето на БСП.    Другите три законопроекта, включени в дневния ред, са на \"Воля\", на независими депутати от \"Атака\" и на независимия депутат Ангел Исаев. \"Воля\" предлага отлагане действието на закона с 1 година, от \"Атака\" настояват за цялостната му отмяна, а проектът на Исаев предвижда навсякъде терминът \"социални услуги\" да бъде заменен със \"социална подкрепа\".   ", "date": "2019.12.20", "title": "Депутатите решават за отлагане или отмяна на Закона за социалните услуги"}
{"url": "http://epicenter.bg/article/Tihomir-Bezlov--Biznesat-s-bokluka-e-ogromen/202051/2/0", "text": "Бизнесът с боклука е огромен за Италия. Това коментира в Сутрешния блок на БНТ Тихомир Безлов от Центъра за изследване на демокрацията.  По думите му става въпрос за различни сюжетни линии при задържания с фалшифицирани документи боклук в Италия и операцията срещу една от традиционните организирани престъпности в страната.  В Италия проблемът с боклука е голяма тема от години, има огромен брой скандали. Китай преди 2-3 години затвори модела си, при който приемаше и преработваше боклуците буквално на целия свят. Тогава ни направи впечатление, че статистиките започнаха да показват, че част от боклуците се насочиха към Турция, но също България и Румъния. В България при много висока температура може да се гори боклук в циментовите заводи, каза Безлов.   Проблемът е, когато се опитвате да го изгорите в инсталации, които не са пригодени за такова третиране, каквито са ТЕЦ-овете, допълни той.", "date": "2019.12.20", "title": "Тихомир Безлов: Бизнесът с боклука е огромен"}
{"url": "http://epicenter.bg/article/Dots--Kolarova-za-dumite-na-Dogan--Restart-na-sistemata-se-pravi-samo-chrez-izbori-ili-prevrat/202052/2/0", "text": "Рестарт на системата се прави само чрез избори или преврат. В този смисъл речта на Ахмед Доган е недомислие. Тезите на почетния председател на ДПС няма как логически да се свържат. Това заяви политологът Румяна Коларова в ефира на БТВ.    „Словото му е пълно с много подтекст. Той иска да се върнем към формата и да договорим ново устройство. Това се вписва в нарастващото желание да се направи рестарт на системата и да се развие елитарен модел“. Това каза социологът Юрий Асланов.    По думите на Асланов, Доган има претенция да е един от бащите на Конституцията, \"но българското общество е в такова състояние в момента, че не могат да се постигнат нива на консенсус по този въпрос\".   Доган се включва към призивите за рестарт, към призивите да се върнем към формата. Да се върнем към елитарната схема на кръгли маси. Това се вписва в нарастващите желания напоследък да се преразгледа общественото устройство и да се зададат нови правила, но да се фиксира едно положение на елитарност, тъй като Доган се е самоназначил за част от този елит, коментира социологът Юрий Асланов, визирайки консултациите за промяна в конституцията при президента. В момента обществото е в такова състояние, че не може да се постигнат високи нива на обществен консенсус по тези въпроси, както през 1990 г. Тогава се представляваха 90 процента от интересите. Това е висока норма на легитимност. Но в момента това не може да се случи, бе категоричен Асланов.   Коларова посочи, че българският преход е не само договорен, което противоречи на принципите на демокрацията, но и българският преход е доминиран от БСП, каза тя. Бързало се е, за да може да се получат гаран;ции, че няма да има санкции срещу стария елит. По този начин старият елит се предпазва, заяви Коларова. Двамата коментираха и вчерашните консултации при президента Румен Радев за промени в Конституцията. Според Асланов, Радев е изказал \"единствения глас на опозиционност\" при избора на новия главен прокурор Иван Гешев и президентът споделя мнение, което е различно от това на управляващите.    \"Радев, не подписвайки указа за избора на Гешев, каза верни неща, че няма обществен консенсус по темата\", каза Асланов. Той смята, че в момента има \"натиск отвън в сферата на съдебната реформа\".    Политологът Румяна Коларова обаче смята, че хората не ги интересува кой ще е главният прокурор и дали ще има независим прокурор, който да следи главния.    Според експертите е изключително рисков ход да се внесе промяна в Конституцията, но е интересно дали ще се направи, а свикването на Велико Народно събрание е голям риск.   \"Темата за промяна на Конституцията е вечна. Да се каже, че има консенсус за промяна, е все едно нищо да не кажеш, тъй като гражданите имат различни искания. Не може да си представим например как улицата тръгва да протестира за това, как да се избира главният прокурор. Няма нищо лошо в консултациите, които прави президентът Румен Радев, но преди това трябва да е подготвен, а не това да се превръща в говорилня\", каза още Коларова.   \"Президентът направи рискова заявка за промяна на конституцията. Интересно е дали ще го направи. Ако се свикат избори за Велико народно събрание, то ще има задачата само да реши нова конституция\", допълни политологът.   ", "date": "2019.12.20", "title": "Доц. Коларова за думите на Доган: Рестарт на системата се прави само чрез избори или преврат"}
{"url": "http://epicenter.bg/article/Evrodeputatat-ot-BSP-Ivo-Hristov-iska-Bryuksel-da-ni-proveri-zaradi-goreneto-na-otpadatsi-/202055/2/0", "text": "Кога и какви стъпки ще предприеме Европейската комисия във връзка с качеството на въздуха в България? В случай на системно неспазване на изискванията на Директива 2008/50/ЕО относно качеството на атмосферния въздух, ще бъде ли България обект на финансова санкция и ако да, как ще бъде определена тя?   Тези въпроси отправи към Европейската комисия Иво Христов, член на Групата на Прогресивния алианс на социалистите и демократите в ЕП.    Българският евродепутат припомня, че в доклада за България относно Прегледа на изпълнението на политиките за околната среда 2019 на Европейската агенция за околната среда се посочва, че страната ни не е предприела никакви структурни мерки за справяне със замърсяването на въздуха и за хармонизиране на целите за качество на въздуха със  специфични ключови секторни политики.    \"В началото на декември 2019 г. бяха отчетени рекордно високи показатели на замърсители на въздуха в град София, като на 11 декември бяха отразени рекордни нива в световен мащаб. Анализи и разследвания от последните няколко седмици показват увеличаване на вноса на отпадъчни суровини от друга държава членка в България, които след това биват изгаряни в енергийни централи в страната\", се посочва още във входирания от Иво Христов въпрос към Европейската комисия.", "date": "2019.12.20", "title": "Евродепутатът от БСП Иво Христов иска Брюксел да ни провери заради горенето на отпадъци "}
{"url": "http://epicenter.bg/article/Hasan-Ademov--Zakonat-za-sotsialnite-uslugi-beshe-priet-s-aplodismenti-/202056/2/0", "text": "\"Законът за социалните услуги беше приет през тази година - 2019-а, в пакет от социални закони, подготвени от Министерството на труда и социалната политика. 163-ма народни представители го подкрепиха на първо четене - без гласове \"против\" и \"въздържал се\".   Това каза пред БНР Хасан Адемов - председател на парламентарната социална комисия и депутат от ДПС.    Той акцентира, че законът е бил приет с аплодисменти като отговор на дългогодишни очаквания и не е имало никакви реакции срещу него - нито от политици, нито от депутати, нито от неправителствени организации (НПО). Изненадващо е как възникна това поляризиране в обществото, коментира Адемов.    В последния ден преди коледната си ваканция депутатите ще обсъдят на първо четене четири различни законопроекта, в които е заложено отлагане или отмяна на Закона за социалните услуги (ЗСУ). Предварителната нагласа е да бъде подкрепен проектът на \"Обединени патриоти\", в който се предлага отлагане на действието на закона с половин година.    В предаването \"Преди всички\" по програма \"Хоризонт\" Хасан Адемов заяви, че вносителите на предложението за отлагане на закона смятат, че това ще подпомогне за по-сериозен и задълбочен диалог с тези, които са против него. \"Практиката показва, че всеки един опит за диалог е посрещан с радикализирани и остри реакции, което е притеснителен момент\", каза още той.    Адемов посочи, че дискусията около Закона за социалните услуги е рестартирана и това е един от малкото закони, които се атакуват преди да са влезли в сила.    Във връзка с най-коментираната тема, сочена като спорна и проблемна в ЗСУ - дейността на НПО, предоставящи социални услуги, той обясни, че НПО-та участват в предоставянето на тези услуги още от 2002-ра година - по закон - и нищо в новия закон не е променено, дори обратно:    \"Засилени са контролните мерки - регистрационният режим на НПО, които предоставят социални услуги, се заменя с лицензионен режим\".    Председателят на парламентарната социална комисия коментира и предположенията, че има и външна намеса в създалата се отрицателна нагласа срещу закона, за което говори и министърката на труда и социалната политика Деница Сачева.", "date": "2019.12.20", "title": "Хасан Адемов: Законът за социалните услуги беше приет с аплодисменти "}
{"url": "http://epicenter.bg/article/Vladimirov--V-Pernik-shte-bade-obyaveno-bedstveno-polozhenie/202058/2/0", "text": "В Перник ще бъде обявено бедствено положение. Това каза в интервю за сутрешния блок „Добро утро, България“ на Радио „Фокус“ кметът на Община Перник Станислав Владимиров. Това ще стане на свиканото от кмета заседание на кризисния щаб, което ще се проведе от 9.30 часа в събота. От утре започват дейности и за увеличаване на притока към яз. „Студена“, допълни Станислав Владимиров.    „Министерски съвет отпусна средства за ремонт на пречиствателната станция, за да избегнем влошаване на качеството на водата, ако се наложи да влезем в мъртвия обем. Най-големият проблем към момента е липсата на приток към яз. „Студена“. По данни от тази сутрин в язовира са влезли само 26 литра, а оттокът е 274 литра. Огромна е разликата между приток и разход, затова волята на държавата, волята на премиера е с всички средства и възможности, с които в момента разполага държавата, още от утре да започнат строително - монтажни работи, с които да увеличим притока към яз. „Студена“, обясни кметът.    Станислав Владимиров коментира, че въвеждането на воден режим в Перник е закъсняла мярка, но за този месец са спазени параметрите, зададени от Министерството на околната среда и водите за отток от 1 млн. кубика месечно.    „Липсата на валежи и безбройните аварии по улиците на Перник наложи този режим да бъде затегнат и от днес ние сме в едноразов воден режим, с което се надяваме да спестим малкото количество вода, останало в яз. „Студена“, каза още кметът.    Регионалната здравна инспекция в Перник следи ежедневно параметрите за качеството на водата и към момента не са отчетени отклонения, увери Станислав Владимиров. Общината оказва съдействие на училищата и детските градини за изграждане на допълнителни хидрофорни съоръжения. Ремонтиран е и резервоара на областната болница, за да не се налага прекъсване на водоподаването, отбеляза Станислав Владимиров. Ще се търси възможност за по-облекчен режим за празничните дни, добави той.  ", "date": "2019.12.20", "title": "Владимиров: В Перник ще бъде обявено бедствено положение"}
{"url": "http://epicenter.bg/article/DPS-Krumovgrad--Vinagi-v-interes-na-grazhdanite--spazvayki-zakona-/202060/2/0", "text": "Уважаеми съграждани, години наред сме получавали вашето доверие от дейността, която сме вършили в полза на жителите на община Крумовград.   Винаги при определяне на тежести за населението сме се съобразявали с минималните законови граници. Към настоящия момент проекта на план сметката за такса смет е разработена съгласно действащата нормативна уредба в частност уреждаща управлението на битовите отпадъци в Република България. Увеличението заложено в план – сметката за 2020 г. е съобразено единствено с отчисленията за депониран отпадък в регионалното депо Кърджали, предвидени в Наредба № 7 от 2013 година на Министерството на околната среда и водите, като за 1 тон депониран отпадък за 2019 година е 57 лева, а за 2020 г. се увеличава на 95 лева, което прави 66,67%. Възползвайки се от икономиите, разходите и контрола от 2007 година насам не са увеличени промилите / годишната такса на битови отпадъци, макар че отчисленията всяка година са увеличавани с наредбата на МОСВ.    ", "date": "2019.12.20", "title": "ДПС Крумовград: Винаги в интерес на гражданите, спазвайки закона "}
{"url": "http://epicenter.bg/article/Koledari--V-tozi-dom-i-v-Kardzhali---zdrave--bereket--uspeh-/202062/2/0", "text": "Коледари от ОУ „Св.Св. Кирил и Методий” в Кърджали гостуваха вчера на кмета на общината инж. Хасан Азис и екипа му – заместник-кметовете Веселина Тихомирова, Тунджай Шюкрю, инж. Катя Митовска и секретаря на общината Сабахатин Риза. Облечени в традиционни български носии малките коледари представиха народния обичай . Те „прогониха злото“ и нарекоха пожелания за здраве, берекет, успех. Това съобщиха от Община Кърджали.   Както повелява традицията, кметът като стопанин на общината дари коледарите с торбичка лакомства и им благодари за хубавите пожелания.   Той пожела на коледарите и всички жители на общината здрава, успешна и щастлива 2020 година. „ Честити да сте! Нека в този дом и в Кърджали да бъде здраве, и берекет, и успех! Благодаря, че представяте нашите най-добри традиции и помагате за съхраняването им, традициите, които трябва да почитаме и да уважаваме! Да бъде , дружина успешна Новата година! Да бъде!”", "date": "2019.12.20", "title": "Малки коледари сурвакаха кмета на Кърджали и наричаха за здраве, берекет, успех"}
{"url": "http://epicenter.bg/article/Parvan-Simeonov--2020-godina-shte-bade-slozhna-za-vsichki-politicheski-formatsii-v-Balgariya-/202063/2/48", "text": "Сложна ще бъде 2020 година за всички политически формации в България. Това каза за сутрешния блок „Добро утро, България“ на Радио „Фокус“ политологът Първан Симеонов, изпълнителен директор на \"Галъп Интернешънъл\".    Основните предизвикателства за политическите партии ще бъдат свързани с изборите през 2021 г., обясни Симеонов.    Според него ГЕРБ ще бъдат изправени и пред още едно основно предизвикателство – да помислят за вариант, в който лидерът Бойко Борисов минава крачка встрани, запазвайки контрола върху партията.    Големи предизвикателства ще има и пред БСП, уточни той.    „Наглед предизвикателството пред левицата ще намери израз във вътрешната борба, в която с по-големи шансове влиза Корнелия Нинова. Голямото предизвикателство за БСП обаче е друго – да се отвори към нови публики, защото партията прекрасно запълни своята публика, уреди своя електорат, но не може да реши главната задача – намирането на нова подкрепа“, обясни политологът.    Първан Симеонов каза още, че „Демократична България“ също има нужда да се обърне към нови публики и да потърси нови сюжети. Големи предизвикателства предстоят и за новите играчи на политическата сцена, обобщи политологът.  ", "date": "2019.12.20", "title": "Първан Симеонов: 2020 година ще бъде сложна за всички политически формации в България "}
{"url": "http://epicenter.bg/article/Koledarcheta-narichaha-za-zdrave-i-bereket-v-obshtina-Krumovgrad-/202065/2/0", "text": "Малки коледарчета от подготвителните групи на Детска градина „Митко Палаузов“ гр. Крумовград, влязоха при кмета на общината госпожа Себихан Мехмед. Децата представиха традиционни коледни песни, наричания и стихотворения за здраве, берекет, пълни кошари и гостоприемни стопани, съобщиха от общината.  Госпожа Мехмед поздрави децата за старанието и всеотдайността, пожела им да пазят и възраждат българските традиции и обичаи.    Кметът като стопанин на общината дари коледарите с лакомства. Пакети с лакомства бяха изпратени и на всички деца от детските градини на територията на общината.    Коледарската дружина беше изненадана и от още подаръци – два телевизора за двете подготвителни групи от ДГ „Митко Палаузов“ гр. Крумовград.", "date": "2019.12.20", "title": "Коледарчета наричаха за здраве и берекет в община Крумовград "}
{"url": "http://epicenter.bg/article/Borisov--Ubedeni-sme-v-klyuchovata-rolya-na-Interpol-v-oblastta-na-sigurnostta-v-svetoven-mashtab-/202069/2/0", "text": "\"Убедени сме в ключовата роля на Интерпол в областта на сигурността в световен мащаб. С решителност продължаваме нашето активно и ползотворно сътрудничество\". Това заяви министър-председателят Бойко Борисов по време на срещата си с генералния секретар на Интерпол Юрген Щок, който е на посещение у нас по повод 30-годишнината от подновяването на членството на България в Интерпол, съобщиха от правителствената информационна служба.    В хода на разговора премиерът Борисов постави акцент върху успешното участие на страната ни в различни проекти на Международната организация на криминалната полиция и в реализирането на операции във важни области като борбата с трафика на оръжия, наркотици, трафика на хора и на мигранти, които са сред основните ни приоритети.    Министър-председателят даде висока оценка на проведените у нас обучения, организирани и финансирани от Генералния секретариат на Интерпол. В рамките на тази година те са три с фокус върху трафика на хора в Балканския регион, върху работата с базата данни за откраднати оръжия и по противодействие на престъпленията с предмет МПС.    „За нас е особено важно, че тези обучения включват и Балканския регион. Както знаете, за България сътрудничеството с всички държави от региона е постоянен приоритет“, добави премиерът Борисов.    Той подчерта, че обменът на информация със Западните Балкани се осъществява основно по канала на Интерпол и на двустранна основа, затова е важно укрепването на контактите на всички нива и във всички области от взаимен интерес.    „Наскоро в София беше проведен Годишният форум за устойчивост на Западните Балкани, на който още веднъж потвърдихме нашата подкрепа и използването на всяка възможност за надграждане на постигнатите резултати“, каза премиерът Борисов пред генералния секретар на Интерпол Юрген Щок.    По време на срещата бе обсъдено още домакинството на България на Процеса „Акаба“ догодина, което е тематично свързано с инициативата на България за развитието на Западните Балкани и за укрепване на международното и регионалното сътрудничество в сектора на сигурността.    Интерпол отбеляза 95 години от създаването си през миналата година. Със своите 194 държави членки днес организацията е втората след ООН по отношение на международното представителство. България членува в Интерпол от 1923 до 1958 г. Членството е подновено в рамките на 58-ата сесия на Генералната асамблея на Интерпол на 27 ноември 1989 г.  ", "date": "2019.12.20", "title": "Борисов: Убедени сме в ключовата роля на Интерпол в областта на сигурността в световен мащаб "}
{"url": "http://epicenter.bg/article/Ademov--Darzhavniyat-byudzhet-za-2020-g--ne-finansira-pryako-NPO-za-sotsialni-uslugi/202071/2/0", "text": "Държавният бюджет за 2020 г. не финансира пряко НПО за социални услуги. Това каза председателят на Комисията по социална политика и депутат от ДПС д-р Хасан Адемов по време на дебатите по промените в Закона за социалните услуги, предаде Агенция „Фокус“.   „Държавният бюждет финансира единствено и само социалните у слуги, които са включени в Националната карта на социалинте услуги. Всички останали социални услуги, ако се предоставят от НПО са за сметка на техен източник на финансиране“, каза още Адемов.  Той обърна внимание, че са неверни твърденията, че НПО са тези, които източват държавния бюджет и че генерират печалба. Според него този закон дава възможност за контрол от страна на общините като доставчици на социални услуги и за първи път се изготвят стандарти за социални услуги.    \"Проблемът не е в отнемането на деца, а че няма кой да гледа изоставените\", допълни още Адемов. Той обърна внимание, че единственият начин за административно отнемане на дете от семейството е, когато става въпрос за дете в риск, за което има пряка заплаха за живота и здравето му, когато е заплашено от принуда за проституция, просия и т.н.", "date": "2019.12.20", "title": "Адемов: Държавният бюджет за 2020 г. не финансира пряко НПО за социални услуги"}
{"url": "http://epicenter.bg/article/Svetlana-Angelova--Zakonat-za-sotsialnite-uslugi-ne-protivorechi-na-semeynite-tsennosti/202072/2/0", "text": "Законът за социалните услуги не противоречи на семейните ценности, а в подкрепа на хората. Това каза зам.-председателят на Комисията по социална политика и депутат от ГЕРБ Светлана Ангелова по време на дебатите по промените в Закона за социалните услуги, предаде Агенция „Фокус“. Тя подчерта, че правителството не провежда и не възнемерява да провежда антисемейна политика.    \"Ние сме притеснени за страховете на хората\", каза още Светлана Ангелова. По думите й се създава психоза сред обществото срещу този закон. \"Затова ние от ПГ на ГЕРБ ще подкрепим законопроекта за изменение на Закона за социалните услуги с вносители Искрен Веселинов и група народни представители, с който се предлага отлагане на действието на закона с 6 месеца\", допълни още Ангелова.    „Днес на нашето внимание стоят четири законопроекта. Точно преди една година единодушно със 163 гласа и аплодисменти. На второ гласуване през месец март този закон се прие с мнозинство. Колегите народни представители от Комисията по труда, социалната политика знаят колко е важен и необходим този закон“ каза Ангелова. Тя посочи, че разработването на проект на Закон за социалните услуги е бил съпътстван с широка обществена дискусия. „Той беше представен и обсъждан на местно, регионално и национално ниво. Минал е всички процедури на обществено обсъждане“, допълни Ангелова.    „Въпреки всеобщата подкрепа, която получи този закон, днес сме изправени пред ситуация да водим отново тази дискусия и да искаме промени. От известно време в публичното пространство е насочена атака и критики към новия закон. Прави се неточна интерпретация. Изваждат се избирателно от контекста определени думи и изречения и се манипулира общественото мнение, нагнетява се напрежение в обществото. Видите ли, че този закон нарушавал семейните отношения, социалните работници искат неправомерно да отнемат деца от семействата“, каза Ангелова.   Според нея законите трябва да се четат в цялост. По думите й злоупотребата със страховете на хората е некоректно и непродуктивно.", "date": "2019.12.20", "title": "Светлана Ангелова: Законът за социалните услуги не противоречи на семейните ценности"}
{"url": "http://epicenter.bg/article/Georgi-Gyokov--Ne-se-pravi-reforma-v-sotsialnata-sfera-pod-naprezhenie/202073/2/0", "text": "Не се прави реформа в социалната сфера под напрежение. Това каза зам.-председателят на Комисията по социална политика и депутат от ПГ на \"БСП за България\" Георги Гьоков по време на дебатите по промените в Закона за социалните услуги, предаде Агенция „Фокус“.    „Отвън има протестиращи. Ако няма, те ще дойдат. Не е проблем, че сега ги няма. Въпросът е, че има протести и сериозно социално напрежение. Сега заради тези сериозни протести искаме да се отложи законопроекта с три месеца, само искам да ви кажа, че не се прави реформа в която и да е сфера, пък специално в социалната сфера под напрежение“, каза още Гьоков.    Той посочи, че март месец, ако като управляващи са обърнали внимание на тези протести, за тези месеци са щели да направят много неща и да успокоят обществото.    От своя страна депутатът от ГЕРБ Светлана Ангелова заяви, че ГЕРБ не отрича, че има напрежение", "date": "2019.12.20", "title": "Георги Гьоков: Не се прави реформа в социалната сфера под напрежение"}
{"url": "http://epicenter.bg/article/Eva-Maydel--Finansiraneto-na-idei-i-malki-biznesi-v-Evropa-veche-shte-e-mnogo-po-lesno-i-dostapno/202075/2/0", "text": "1 милиард и 703 милиона лева е размерът на бюджета, но в хода на обсъжданията и уточняване на преходните остатъци обикновено има някаква разлика. Това каза кметът на София Йорданка Фандъкова на откриване на семинар на тема „Проект на бюджет на Столична община 2020 година“, предаде Агенция „Фокус“.    „Предложението, което правим, е израз на нашето виждане за политиката за развитие на града и управленската програма, която защитих преди два месеца и гражданите на София подкрепиха“, добави тя.    През 2020 година от Столична община очакват да събере с 46 милиона повече от данъци и такси, а бюджетът е приоритетно насочен към инвестиции в кварталите, екологията и осигуряване на средства за заплати за медицинските сестри в ясли, детски градини и училища.    „Собствените ни приходи са 778 милиона лева, с 52,7 милиона лева повече от 2018 година. С бюджета имаме да решим две основни задачи: да защитим повече средства за инвестиции в кварталите, да продължим подобряването на градския транспорт, да гарантираме инвестиции в екологията, за парковете, качеството на въздуха. Също и да осигурим средства за възнаграждения на медицинските сестри в здравните кабинети в училища, детски градини, ясли“, допълни Фандъкова. По думите ѝ увеличението на заплатите на медицинските сестри в детските градини, ясли и училища ще е 25 процента.   \"Ключов проект за 2020г. е основният ремонт на трамвайния релсов път от Съдебната палата до Княжево с изграждане на нов път по площад Македония, предвидили сме 15 милиона лева за придобиване на земя\", обясни столичния кмет.  „Градският транспорт никъде в европейските градове не може да се издържа от само себе си, а е необходима и финансова подкрепа. Като управленци дължим на гражданите истински факти, когато говорим за публичните пари“, посочи столичният кмет. Средства от бюджета ще бъдат насочени и към развитието на метрото, подобряване на градския транспорт, екология, образование, нови места за култура и опазване на културно-историческото наследство на града.    „Общо 213 милиона лева са предвидени за третата линия на метрото, нови тролеи, трамваи и електрически автобуси. Това са безвъзмездни европейски средства по ОП „Опазване на околната среда“, за които сме защитили проекти“, обясни Фандъкова.    През 2020 година ще бъдат завършени два етапа от третата линия на метрото и по думите на столичния кмет в тази връзка трябва в бюджета да бъдат предвидени средства както за приключването на проекта, така и за последващата експлоатация и движение.  „Ще бъдат закупени и 38 трамвая, 30 тролея, 82 електрически автобуса. Ще се спрем и на актуализиране на разписанията на градския транспорт“, добави още Йорданка Фандъкова.    \"61,4 милиона лева от бюджета на Столична община за 2020 г. ще са за инвестиции за изграждане на детски градини, ясли, училища и техните ремонти. Със собствени средства на общината ще бъдат изградени 9 градини, 2 ясли – в „Красно село“ и „Триадица“, както и 6 училища\", каза още тя. Столичната община има проекти за изграждането и на още 4 училища и 7 детски градини на стойност 40 милиона лева, като Фандъкова посочи, че се планира те да се защитят и да получат държавно финансиране.    През 2020 г. продължава рехабилитацията на бул. „България“, отбеляза Фандъкова. По-големите инфраструктурни проекти ще бъдат разширение на бул. „Филип Кутев“, както и ремонт на участък от бул. „Тодор Каблешков“. Ще се работи и по Източната тангента от Ботевградско шосе до Северната скоростна тангента.    Основни ремонти ни очакват и на бул. „Българска армия“, ул. „Кукуш“, „Николай Коперник“, „Атанас Узунов“, „Народно хоро“. През 2020 година ще завърши реставрацията на минералната баня в Банкя и ще започнат ремонтите и на тези в „Овча купел“ и „Горна баня“, като за овчакупелската баня средствата ще бъдат безвъзмездни, а ремонта на тази в „Горна баня“ ще се осъществи със собствени средства на Столична община. Столичани могат да очакват и ремонт на паркове в града.    „37,6 милиона лева директни капиталови инвестиции в сферата на екология: рекултивация на стари депа, управление на отпадъците. През 2020 г. ще завърши ремонтът и възстановяването на Западния парк, Северния парк, Парк „Заимов“, Парк „Дружба“, както и реконструкция на градинката „Свети Георги“, парк „Кукуряк“ в „Овча купел“, посочи Фандъкова. Столична община кандидатства и за безвъзмездни средства за възстановяване на нови зони в Борисовата градина.  „В това число Езерото с лилиите. Ако успеем да го защитим, в хода на годината ще можем да получим средства и да започнем“, обясни столичният кмет.Продължава да се работи и за закупуването на автоматична станция за измерване на качеството на въздуха като предвидените средства за целта към момента са 400 000 лева.    Столичната община е предвидила и над 7,5 милиона за инвестиции в културата и културното наследство.    „300 000 лева за програмата за опазване на сградите паметници на културата. През 2020 започва изграждането на Центъра за съвременно изкуство. Предстои и основен ремонт на Малък градски театър зад канала“, посочи Фандъкова.  2,6 милиона лева пък отиват за капиталови разходи за сектора за дигитализация и информационна сигурност.", "date": "2019.12.20", "title": "Фандъкова: Бюджетът е приоритетно насочен към инвестиции в кварталите, екологията и детски заведения"}
{"url": "http://epicenter.bg/article/Kristian-Vigenin-za-Zakona-za-sotsialnite-uslugi--Protiv-sme-vazpriemaneto-na-vnosni-modeli-/202079/2/0", "text": "Днешната дискусия и решенията, които ще вземем, са много закъснели, но все пак дават шанс нещата да се направят както трябва. Да оставим крайните интерпретации и внушения настрана, но да видим защо се стигна дотук?    Обвиняваме правителството и мнозинството в пълна липса на чуваемост за притесненията на немалка част от българското общество. Опитахте се да неглижирате надигащото се недоволство от политиката в сферата на социалното подпомагане, разчитахте, че напрежението ще се уталожи и тихо и кротко приетите промени ще влязат в сила. Това заяви зам.- председателят на парламента и депутат от БСП Кристиан Вигенин от парламентарната трибуна по време на дебатите по промените в Закона за социалните услуги, съобщиха от пресцентъра на партията.   В същото време не можем да не отбележим, че протестите срещу Стратегията за детето – такава каквато беше публикувана, а после оттеглена – и срещу законодателството, което стъпка по стъпка от години ни води именно към модела, доразвиван в оттеглената стратегия, беше най-мащабното за тази година – и като масовост, и като продължителност, и като териториален обхват. Вярно е, че БСП подкрепи промените в закона на първо четене – подчертавам на първо четене – защото в него има много елементи, свързани с хората с увреждания, които са безспорни. Но покрай безспорните неща, в него влязоха и спорни тези, които засегнаха един вече оголен нерв – привързаността на българина към семейството и към детето като върховна ценност.    И по-лошото е, че и днес продължавате да обяснявате, че няма проблеми, че има грешни интерпретации, че всичко е наред. Даже стигнахте дотам да замесите и социалните работници и да обяснявате, че са незаслужено демонизирани – не, никой не ги демонизира, даже напротив - за нас, за БСП, техният труд е свещен и се радваме, че по наше настояване те ще получават по-високи заплати през 2020 г. Но законът, ако остане в този си вид, ще постави в перспектива и тях в много трудна среда.    Днес подкрепяте отлагане на влизането в сила на промените в закона. Но за какво е това отлагане? Дали за да имате време за истински диалог и търсене на правилните и приемливи решения? Или това е само за симулиране на желание за диалог, а истинската причина е прикриване на липсата на готовност от страна на Министерството на труда и социалната политика с необходимата подзаконова нормативна база?    Времето ще покаже.    Няма да влизам в дискусия по закона по същество, тъй като дебатите предстоят. Ще споделя обаче някои принципни постановки, които засягат социалното подпомагане, респективно социалните услуги и особено политиката към децата в риск:    - Против сме възприемането на вносни модели – казвам вносни, защото в самите текстове на някои места личи нескопосан превод от английски език – които превръщат грижата за децата в доходен бизнес за частни национални и чуждестранни доставчици на услуги и трасират поредно оттегляне на държавата от присъщи само и единствено на нея функции;    - Настояваме за стриктни правила и контрол над тези доставчици на услуги, ясни дефиниции и категорично разделяне на функциите и правата на доставчика от тези на възложителя на услугата; система, която съдържа в себе си риск от ненужно спираловидно разрастване, е неприемлива;    - Искаме ясно дефиниране на специфичния национален модел на защита на децата – от години се налага чужд на българското общество модел, който разглежда детето просто като индивид, а не като неразделна част от семейството; най-добрата и първа грижа за детето в риск е не то да бъде иззето или изолирано от семейството, което често го травмира тежко, а основните усилия да бъдат насочени към подкрепа на семейството, за да се справи с трудностите; убеден съм, че можете да ми дадете десетки примери, че се прави именно това, но срещите ми в последните месеци показват, че обратните примери даже и преди влизането на този закон в сила са налице; разберете, народопсихологията у нас е различна от тази на западните ни партньори, някои от вас може да го нарекат изостаналост, провинциализъм, но за българина връзката между поколенията и вътре в едно семейство е много силна, това ни е спасявало в най-трудните времена, не я разкъсвате.    - По наша преценка 6 месеца са твърде много време за преглед и корекции на този закон, но ние ще подкрепим отлагането на влизането му в сила с настояването тези 6 месеца да бъдат използвани за една по-широка дискусия за цялостния модел, който утвърждаваме в България, като може да започне разговор по нова Стратегия за детето, по промени в други свързани закони като например Закона за закрила на детето.    - Парламентарната група на \"БСП за България\" ще участва активно в тези разговори както тук в столицата, така и в регионалните и местни дискусии по приетите промени; освен това ще направим още една стъпка - ще сезираме Конституционния съд за някои от текстовете, тъй като имаме известни съмнения за тяхното съответствие с Конституцията; така ще помогнем за още по-ясен и категоричен изход на предстоящите консултации и дискусии.", "date": "2019.12.20", "title": "Кристиан Вигенин за Закона за социалните услуги: Против сме възприемането на вносни модели "}
{"url": "http://epicenter.bg/article/Ignazhden-e--Ne-davayte-nishto-v-zaem--Slozhete-oreh-na-trapezata/202047/2/0", "text": "Църквата почита днес Свети Игнатий Богоносец, народът ни празнува Игнажден. Имен ден имат Игнат, Искра, Пламен, Огнян и техните производни.    Името Игнатий е от латински произход и означава „огън”, „пламък”, „огнен”.    Игнажден е първият по-специален ден около зимното слънцестоене, смята се, че с него започват коледните празници. Затова е наричан още Нов ден и Млада година.    Според поверието първият гост в дома определя каква ще е следващата година за семейството - ако полазникът е добър човек, годината ще е успешна. Който от стопаните пък излезе пръв от къщата, не трябва да се връща с празни ръце.    На този ден не се дава нищо в заем, за да се запази изобилието и плодородието в семейството.    В народните вярвания от Игнажден до Богоявление са Мръсните дни, с тях започва прехода от старата към новата година. Според християнската традиция от днес започват родилните мъки на Богородица. Затова нераждалите жени не трябва да работят, за раждат по-леко децата си.    На трапезата на Игнажден се слагат орехи и се наричат на членовете на семейството - като се счупи, ядката показва как ще върви животът му през новата година.", "date": "2019.12.20", "title": "Игнажден е! Не давайте нищо в заем. Сложете орех на трапезата"}
{"url": "http://epicenter.bg/article/Puskat-zelen-bilet-zaradi-mrasniya-vazduh-v-Sofiya/202048/2/0", "text": "Днес в София ще бъде пуснат за продажба зелен билет заради мръсния въздух. Това съобщи в профила си във „Фейсбук” кметът на града Йорданка Фандъкова.  Тя призова всички, които имат възможност, да оставят личните си автомобили.   Нивата на фините прахови частици превишават 4 пъти допустимата стойност от 50 микрограма на кубичен метър в София. Зеленият билет струва 1 лев и важи за всички линии на градския транспорт за деня. Може да бъде закупен от пунктовете на ЦГМ, касите на метрото, от шофьорите и чрез мобилното приложение https://sofia.mpass.bg, напомни кметът.   Безплатни ще бъдат и буферните паркинги към линиите на метрото. Продължават и проверките за нерегламентирано изгаряне на отпадъци в града.  ", "date": "2019.12.20", "title": "Пускат зелен билет заради мръсния въздух в София"}
{"url": "http://epicenter.bg/article/D-r-Angel-Kunchev--Shte-izkarame-praznitsite-bez-grip/202049/2/0", "text": "Ще изкараме празниците без грип. Не знам на какво се дължи закъснението на епидемията. Това каза държавният здравен инспектор д-р Ангел Кунчев в ефира на БТВ.  „Мъглите, резките промени в температурата и замърсяването на въздуха благоприятстват честите заболявания. Лигавицата става по-чувствителна на различни вируси, но между тях засега не е грипният“, обясни експертът. „Грипната епидемия се развива много интензивно и тогава каквито и да са условията, веднъж дошла, тя нараства. През последните няколко месеца минахме през няколко вълни от респираторни вируси. Някои от тях дават усложнения, но много по-рядко от грипа”, обясни още Ангел Кунчев. Здравният инспектор съобщи, че противовирусните ваксини вече са изчерпани, защото интересът е бил много голям. „Внесени са 120 000 дози, а търсенето е било между 200 000 и 250 000. Догодина ще се опитаме да увеличим бройката, за да се възползват повече хора”, заяви Кунчев. Той препоръча, когато дойде грипната вълна, хората, които са най-уязвими, да останат вкъщи за около 10 дни, за да избегнат най-острата фаза на епидемията.", "date": "2019.12.20", "title": "Д-р Ангел Кунчев: Ще изкараме празниците без грип"}
{"url": "http://epicenter.bg/article/Inzh--Ivan-Ivanov--Svarzvaneto-na-vodoprovodite-na-Sofiya-i-Pernik-e-vazmozhno/202050/2/0", "text": "Възможно е да се свърже водопроводът на София с този на Перник. Това може да се случи чрез най-близката точка, а това е Владая. Технически е доста трудно изпълнимо. Това заяви в ефира на Нова телевизия инж. Иван Иванов, председателят на Българската асоциация по водите. По думите му, ако се управлява правилно водопреносната мрежа, софиянци няма да са на режим и няма да изпитат никакво затруднение. \"Трябва да си дадем сметка дали свързването на двете системи е рационално решение. Трябва да намалим загубите по водоснабдителните системи с подмяна на водопроводите в тях. Много е важно да се търсят алтернативните източници за водоснабдяване на промишлени нужди\", каза още Иван Иванов. \"Не трябва да се използва питейна вода за промишлени цели\", категоричен е още той. Иванов е на мнение, че не е справедливо повишаването на цената на водата в Перник. \"Стана ясно, че министърът на регионалното развитие обясни, че такова увеличение няма да бъде допуснато поради настъпилите обстоятелства. Цената на ВиК-услугите в страната следващите години обаче ще се увеличава. Неизбежно е. Няма как да се подобри услугата без финансови средства\", поясни председателят на Българската асоциация по водите.", "date": "2019.12.20", "title": "Инж. Иван Иванов: Свързването на водопроводите на София и Перник е възможно"}
{"url": "http://epicenter.bg/article/Ministar-Petkova--Parviyat-etap-na--Balkanski-potok--priklyuchi--v-momenta-se-raboti-na-trase-ot-150-km/202087/2/0", "text": "Първият етап на проекта „Балкански поток“ е приключил, в момента се работи на трасе от 150 км. Това каза министърът на енергетиката Теменужка Петкова в отговор на въпрос на депутата от БСП Иво Христов за реализацията на проекта \"Балкански поток\" на българска територия, предаде репортер на Агенция „Фокус“.    \"Предвиденият за изграждане преносен газопровод е с приблизителна дължина 474 км, с диаметър 1220 мм и максимално работно налягане от 7,5 мегапаскала. Заедно с изграждането на преносния газопровод ще бъдат изградени две оптични кабелни линии, които ще бъдат положени от двете страни на преносния газопровод и ще достигнат българо-сръбска граница. Трасето на преносния газопровод преминава през землището на 11 области. Съгласно сключеният договор в срок до 250 календарни дни ще бъде изграден участък от 308 км до българо-сръбска граница. За целия участък от 308 км издадени разрешение за строеж от страна на МРРБ, които са влезли в сила. В оставащия срок на договора до 615 календарни дни ще бъде изградена останалата част от трасето“, каза още Петкова.    „Първият етап по проекта е приключил и е въведен в експлоатация, това са 11 км от турско-българска граница. Изграден и въведен в експлоатация е газоизмервателната станция, която е разположена непосредствено до компресорна станция „Странджа“. В момента се работи на трасе, приблизително около 150 км и трасето е разделено на три участъка“, допълни още Петкова.    \"От наша страна и от страна на изпълнителя се полагат всички усилия, така че проектът да бъде реализиран в рамките на срока по договора\", допълни още министърът.   \"Уверявам, че заварките на тръбите на „Балкански поток“ са абсолютно качествени\", заяви министър Петкова пред журналисти. Тя подчерта, че „Балкански поток“ не се бави, а се реализира съобразно сроковете.    „Под строителство на газопровод се разбира не само да се вземат и да се положат тръбите, преди това трябва да се извършат поредица от дейности., които са свързани с определени технически операции. Колегите са на трасе, компанията изпълнител е там, работят и ще спазим това, което пише по договора. 5 км на ден се обработват като територия. Изкопават се траншеи, изкопава се хумусен слой, разнасят се тръби. Тръбите за 200 км вече са тук, на наша територия, складирани са в базите, разнасят се по трасето. Заваряват се определени участъци от тръби“, каза още министъърт.    Във връзка с качеството на заварките на тръбите на „Балкански поток“, министърът увери, че те са абсолютно качествени.    „Консорциумът, с който работим, е изключително добра компания, с много добри професионалисти, с много добри експерти в тази област, няма никакви основания за такива твърдения. Смея да твърдя, че са абсолютно неверни“, каза още министър Петкова.    Във връзка с посещението на американски експерти, обявено при срещата на Борисов и Тръмп, министърът поясни, че 11 експерти са дошли в България.    „Срещата премина изключително добре, в много партньорски дух. Те бяха приятно изненадани от нивото, на което се намира българската ядрена енергетика. Искаха да посетят ТЕЦ „Марица изток“ 2. Бяха впечатлени от мащабите на централата. Продължаваме разговорите и работата с американските експерти и колеги“, каза още Петкова.    Според европейските правила, за да се каже категорично дали американското гориво е подходящо за нашите ядрени централи, то първо трябва да бъде лицензирано, разясни Петкова. Ние работим заедно с американските колеги в тази посока, имаме сключен договор с Уестингхаус за изготвяне на технико-икономически анализ, посочи тя.   ", "date": "2019.12.20", "title": "Министър Петкова: Първият етап на „Балкански поток“ приключи, в момента се работи на трасе от 150 км"}
{"url": "http://epicenter.bg/article/Anton-Kutev---Darzhavata-otkradna-100-mln--leva-ot-sobstvenite-si-grazhdani-/202089/2/0", "text": "Въпросът за жилищно-спестовните влогове на гражданите (или така наречените лихвоточки) е една обществена драма, която продължава вече 30 години и очевидно днес тя ще приключва.   За съжаление, според действащия закон, изплащането на дългогодишните жилищно-спестовни влогове на гражданите приключва с изтичането на 2019 г., а в бюджета за 2020 г. са предвидени 300 000 лева, с които фондът, който изплащаше задълженията, да бъде закрит и архивиран. Иначе казано, който е успял да получи парите си до този момент, е успял. Всички, на които държавата все още дължи пари, и които са си чакали тези пари повече от 30 години, всички тези хора вече нямат шанс да си получат парите. Това каза народният представител от ПГ на „БСП за България“ Антон Кутев в декларация от името на група, съобщиха от пресцентъра на БСП.   Става дума, по оценки на самия фонд, за около 100 милиона лева. Това са 100 милиона лева, които хиляди български граждани са внасяли преди десетки години за закупуване на жилище, но не са предвидили промените в държавата от 10.11.1989 г. и са се оказали кредитори на българската държава.   По принцип погледнато, те стават кредитори на собствената си държава, която е създадена за да защитава техните интереси. И с променлив успех, през всичките тези години, държавата намираше сили и финанси постепенно да изплаща задълженията си към своите граждани.   Тридесет години до днес, голямата част от гражданите успяха по един или друг начин да получат вложените преди десетилетия средства, често пъти внасяни от самите тях, но и от техните родители. Въпреки това остават още няколко хиляди правоимащи, които оттук нататък нямат никакъв шанс. За тези хора, лихвоточките са единственият начин за закупуване на жилище, въпреки че средствата, които държавата им дължи са недостатъчно, но са безценна добавка, която им даваше надежда. Днес вече е ясно. Надежда за хората, които още не са си получили парите, няма. Тази сага приключи с познатия край. Държавата на практика открадна 100 млн. лева от собствените си граждани.   През последните седмици говорих с десетки граждани, които са засегнати и единственото което можех да им кажа е, че всичко вече приключи и те нищо повече не могат да направят. Държавата най-безскрупулно открадна 100 милиона от гражданите си.    Неизбежно ли беше това развитие? Можеше ли държавата да не бъде за тези хора мащеха? Разбира се, че можеше! И това зависеше през последните години от нас, депутатите. От депутатите в тази зала. И по-скоро от мнозинството от ГЕРБ и патриотите, което този път наистина надмина себе си.   Скъпи български граждани, хладнокръвно, последователно и напълно безскрупулно ГЕРБ и патриотите просто ви взеха паричките. Ето така, в напълно осветената зала на парламента. На светло и топло. Точно под носа ви!    Нека ви напомня как стана това. Проект за промяна на този закон беше внесена още в рамките на миналия парламент от тогавашния депутат от десницата Вили Лилков. Той предлагаше няколко прости неща, които щяха да избегнат сегашната ситуация, но мнозинството от ГЕРБ тогава очевидно се е държало точно така, както го направи и сега. Просто не допуснаха закона да се гледа в зала докато не изтече действието на предишния парламент и съответно законът отпадна докато някой не го внесе отново в новия парламент. Това направихме няколко депутата от БСП и от Воля, които пренаписахме този закон и го осъвременихме спрямо новите изисквания и го внесохме. Преди вече две години.   Законопроектът предвиждаше удължаване на сроковете както и за записване на правоимащите, така и за изплащане на сумите, но така също и задължаваше държавата да изплаща минимум по 30 милиона лева годишно, така че до няколко години да бъдат изплатени парите на всички.   И тук започва последната сага на този закон. С няколко ювелирни процедурни стъпки депутатите от ОП успяха напълно да блокират законопроекта, като заедно с депутатите от ГЕРБ го оглавиха с единствената идея той да не мине.   И колеги, аз за тези години не успях да ви видя да сте толкова прецизни в парламентарните си действия колкото бяхте с този закон. Просто излъгахте няколко хиляди наистина бедни граждани и им задигнахте 100 милиона лева. Организирано и неумолимо. Напълно според закона! И напълно не в интерес на гражданите. Т.е. точно обратното на това, за което сте се клели в тази зала, а именно: „с всичките си действия да служа на интересите на народа“. Заклехте се, ама направихте друго!   И тук искам да подчертая личното участие на някои колеги. На тези патриоти, които внесоха законопроекта напълно преписан и недодялан, само и само да отнемат на БСП възможността за контрол и впоследствие да доведат до умишленото му неприемане.   Колеги, които се наричате патриоти, вие можехте да бъдете полезни за гражданите, но избрахте друго. Излъгахте ги. Даже без угризения. Гражданите могат специално да се обърнат към комисията по финанси, начело с нейния председател. Две години, последователно и неумолимо председателката на Комисията по финанси не вкара в дневния ред на комисията този законопроект, поради което той не стигна в зала и респективно сроковете му изтекоха.    Скъпи граждани, Патриотите и ГЕРБ действаха организирано и себеотрицателно за да ви вземат парите. И успяха! Ние, от БСП, междувременно направихме всичко възможно, за да се приеме законопроектът. Написахме и заедно с колегите от Воля внесохме законопроекта. Събрахме над 5000 подписа по цялата територия на страната в подкрепа на законопроекта.   Десетки пъти в рамките на парламентарния контрол и на председателски съвети в парламента поставяхме въпроса за законопроекта и защо не се разглежда. Опитахме се безуспешно да убедим другите колеги от комисията по финанси да ни добавят един подпис, за да внесем законопроекта принудително в комисията… И нищо!    Уважаеми колеги, фактът че на първо четене този законопроект мина преди две години с пълно мнозинство, означава, че в него има смисъл. А фактът че после така и не беше приет- означава, че някъде в тази зала има хора с гузна съвест. Или поне би трябвало да има, защото гражданите са ощетени от депутатите, които са се клели да ги защитават, а не да ги ощетяват.    Днес е последният ден на парламента за тази година. Тоест, скъпи български граждани, този въпрос е закрит и по него нищо не може да се направи. В края на краищата вие гласувате. Вие, гражданите, определяте докога ще продължи това.", "date": "2019.12.20", "title": "Антон Кутев: Държавата открадна 100 млн. лева от собствените си граждани "}
{"url": "http://epicenter.bg/article/Zemetresenie-s-magnitud-6-1-po-Rihter-raztarsi-Afganistan/202104/7/0", "text": "Земетресение с магнитуд 6,1 разлюля днес Афганистан, Пакистан и части от Северна Индия, предадоха Франс прес и Ройтерс, цитирани от БТА.   Епицентърът на земетресението е на 51 км югозападно от Джурм, Северен Афганистан, на дълбочина над 200 км, съобщи Геоложкият институт на САЩ.    Очевидци съобщиха, че трусът е разлюлял сгради и в Пакистан, и в северните части на Индия.   Няма съобщения за жертви и нанесени щети. ", "date": "2019.12.20", "title": "Земетресение с магнитуд 6.1 по Рихтер разтърси Афганистан"}
{"url": "http://epicenter.bg/article/Erdogan--Shte-otgovorim-podobavashto-na-SASht--ako-ni-nalozhat-sanktsii-za--Turski-potok--/202107/7/0", "text": "Президентът на Турция Реджеп Тайип Ердоган обеща, че страната му ще отвърне, ако САЩ въведат санкции против проекта за газопровода „Турски поток“. Той заяви това пред журналисти, докато се връщаше от своята визита в Малайзия, предават TACC и Дарикнюз.    „Те (представителите на американските власти) казаха, че ще предприемат мерки във връзка със С-400 и F-35. Но това са отминали неща, много пъти вече сме говорили за това. Сега те не се срамуват да кажат, че ще ни наложат санкции във връзка с „Турски поток“. Във всеки случай, при подобни стъпки ние също ще наложим санкции“, заяви Ердоган пред турския телевизионен канал NTV.    Според Ердоган тази стъпка от страна на САЩ ще може да се счита за „открита намеса в делата на Анкара“.    Очаква се президентът на САЩ Доналд Тръмп да подпише военния бюджет за 2020 г. на 20 декември. Той предвижда въвеждането на антируски санкции, включително върху енергетиката. Това включва и газопровода „Северен поток-2“ и „Турски поток“.    Освен това се предвиждат и санкции, част от „Закона за защита на гражданското население на Сирия“ (CAESAR). Според този закон, Русия ще бъде санкционирана заради подкрепата си за сирийските правителствени сили по време на войната в близкоизточната страна.  ", "date": "2019.12.20", "title": "Ердоган: Ще отговорим подобаващо на САЩ, ако ни наложат санкции за „Турски поток“ "}
{"url": "http://epicenter.bg/article/Evroparlamentat-e-zapochnal-razsledvane-sreshtu-Angel-Dzhambazki-/202109/7/0", "text": "Eвропейският парламент е започнал разследване срещу евродепутата от групата на европейските консерватори и реформисти Ангел Джамбазки, съобщи за \"Хоризонт\" отлично информиран източник от ЕП.    Причината за разследването са думите на Джамбазки към колегите му Карима Дели и Исмаил Ертуг, отправени при спора за пакета „Мобилност“, в които той ги нарича французойка от алжирски произход и германец от турски произход.    Двамата вече определиха думите му, включително и пред „Хоризонт“, като проява на ксенофобия и расизъм и заявиха, че са шокирани.    Джамбазки ще бъде извикан на заседание, на което да даде обяснение за думите си. Очаква се това да стане през януари, преди насрочената за средата на месеца пленарна сесия в Страсбург.    Ако отговорите му не бъдат удовлетворителни, може да се пристъпи към санкции, допълни източникът.     ", "date": "2019.12.20", "title": "Европарламентът е започнал разследване срещу Ангел Джамбазки "}
{"url": "http://epicenter.bg/article/Erdogan--Nyama-da-malchim-za-ruskite-naemnitsi-v-Libiya--/202114/7/0", "text": "Президентът на Турция Реджеп Тайип Ердоган заяви, че страната му няма да си мълчи за подкрепяните от Москва наемнически войски в Либия, които се сражават на страната на маршал Халифа Хафтар срещу правителствените сили в Триполи, предават Reuters и Агенция \"Фокус\".    Коментарите му идват малко след като и Москва изрази притеснения за евентуалната турска намеса в конфликта в Либия в подкрепа на правителствените сили.    Туция подкрепя международно признатото правителство в Триполи, водено от Файез ал-Серай и двете страни подписаха по-рано споразумение за военно сътрудничество.    Анкара вече изпрати военна помощ на Либия в нарушение на оръжейното ембарго на ООН, според доклад на организацията. В него се казва, че правителството на „Националното съгласие“ е поискало от Турция помощ, след като Хафтар от своя страна е получил подкрепата на Йордания и Обединените арабски емирства.    Турция не е коментирала директно доклада, но Ердоган открито заяви по-рано, че Анкара не може да игнорира подкрепата, която Хафтар получава от свързваната с Кремъл наемническа паравоенна организация „Вагнер“.    „Те буквално работят като наемници на Хафтар в Либия. Знаете кой им плаща“, каза Ердоган пред турския канал NTV.  „Това е случая и няма да е правилно от наша страна да останем тихи срещу всичко това. Направихме всичко по силите си и ще продължим да го правим“, допълни той.    Коментарите на Ердоган идват ден след като правителството на Серай заяви, че е ратифицирало сделката, подписана по-рано между Триполи и Анкара, която отваря пътя за бъдеща военна подкрепа, която Турция ще може да окаже на своя съюзник. Серай на този етап се опитва да спре офанзивата на силите на Хафтар, които напредват към Триполи.    По-рано Русия заяви, че е много притеснена от възможността Турция да изпрати войски в Либия, като добави, че споразумението за военно сътрудничество между Анкара и Триполи е повдигнало много въпроси в Москва. Ердоган заяви по-рано, че Турция ще подобри сътрудничеството си с Либия като предложи на правителството военна подкрепа и ще работи с него в Източното Средиземноморие.    От Кремъл заявиха, че президентът на Русия Владимир Путин ще обсъди ситуацията в Либия със своя колега Ердоган през януари 2020 г.   ", "date": "2019.12.20", "title": "Ердоган: Няма да мълчим за руските наемници в Либия! "}
{"url": "http://epicenter.bg/article/Noviyat-britanski-parlament-odobri-sdelkata-na-Boris-Dzhonsan-za-Brekzit/202117/7/0", "text": "Британският парламент гласува успешно Закона за излизане на страната от структурите на Европейския съюз, като по този начин проправи пътя към формалното изтегляне на Обединеното кралство от Общността до 31 януари 2020 г., предава лондонската медия Sky News, цитирана от Агенция \"Фокус\".    Депутатите в Камарата на общините одобриха с 358 гласа „за“ сделката на Борис Джонсън, като „против“ нея гласуваха 234 депутати. На този етап остава депутатите да гласуват за графика за останалата част от процедурата по ратифицирането на споразумението. Споразумението след това ще бъде внесено за гласуване и в Камарата на Лордовете.    Одобряването на споразумението не е изненада, след като партията на премиера на Великобритания Борис Джонсън спечели безапелационно изоборите на 12 декември и така си осигури мнозинство в парламента.", "date": "2019.12.20", "title": "Новият британски парламент одобри сделката на Борис Джонсън за Брекзит"}
{"url": "http://epicenter.bg/article/Prints-Filip--saprugat-na-kralitsa-Elizabet-Vtora--e-priet-v-bolnitsa/202119/7/0", "text": "Бъкингамският дворец съобщи, че принц Филип, съпругът на кралица Елизабет Втора, е приет в болница за наблюдение и лечение \"като предпазна мярка\", предаде Асошиейтед прес, цитирана от БТА.    Принц Филип, който е на 98-години, е настанен в болница \"Крал Едуард Седми\" в Лондон. Уточнява се, че той не е пристигнал в лечебното заведение с линейка и не е бил приет по спешност, посочва АП. Става дума за планиран прием в болницата, допълва Франс прес.    Принцът е пристигнал в болницата от Норфолк, където британското кралско семейство прекарва по традиция коледните празници в кралската резиденция Сандрингам, допълва Франс прес.", "date": "2019.12.20", "title": "Принц Филип, съпругът на кралица Елизабет Втора, е приет в болница"}
{"url": "http://epicenter.bg/article/Putin--Moskva-iska-vzaimnopriemliv-gazov-dogovor-s-Kiev-/202121/7/0", "text": "Москва ще се стреми да подпише с Киев споразумение за транзита на газ при взаимноприемливи условия. Това заяви руският президент Владимир Путин в Санкт Петербург, където пристигна за участие в заседание на Висшия евразийски икономически съюз, предаде БНР.    Преди началото на заседанието Владимир Путин се присъедини към срещата на руския министър на финансите Антон Силуанов с лидера на лоялната към Кремъл украинска партия „Опозиционна платформа – за живота“ Виктор Медведчук. По време на краткия си разговор с Медведчук Путин заяви:    „Ще се стремим към споразумения, но те трябва да бъдат взаимноприемливи, без да създават рискове и за двете страни“    На вчерашните си 9-часови преговори в Берлин министрите на енергетиката на Русия и на Украйна Александър Новак и Алексей Оржел и вицепрезидентът на Европейската комисия Марош Шефчович постигнаха принципно споразумение за параметрите на новия транзитен договор. Подробности не бяха огласени. Предстои окончателното съгласуване на документи в Москва и Киев.    „Днес наистина поработихме много добре, подготвихме проект за протокол. Подробен протокол, който е готов до голяма степен и сега трябва да бъде съгласуван. Надяваме се, че в близко време ще постигнем окончателните споразумения“, заяви руският министър на енергетиката Александър Новак след преговорите в Берлин.    Настоящият договор между Москва и Киев за транзит на руски газ през Украйна изтича на 31 декември тази година.  ", "date": "2019.12.20", "title": "Путин: Москва иска взаимноприемлив газов договор с Киев "}
{"url": "http://epicenter.bg/article/Ruski-medii-identifitsiraha-streletsa-ot-Moskva-/202128/7/97", "text": "Руски медии идентифицираха днес мъжа, който откри вчера огън край щабквартирата на Федералната служба за сигурност (ФСС) в центъра на Москва, убивайки един човек и ранявайки петима души, като 39-годишен жител на съседен град. Днес жертвите се увеличиха на две, след като бе съобщено, че един от ранените - служител на ФСС, е починал, предаде БНР.    Официално потвърждение за самоличността на нападателя, убит от органите на реда след престрелка в четвъртък вечерта, няма, но руски медии съобщиха, че е бивш охранител, чието хоби било спортна стрелба. Той живеел в Подолск – на около 40 км южно от Москва.    „Комосомолская правда“ и Рен ТВ съобщиха, че нападателят е разполагал с цял арсенал – 7 законно притежавани оръжия. Името му е Евгений Манюров.    ФСС, наследник на КГБ, даде малко информация за стрелеца, който бе застрелян на ул. „Голяма Лубянка“ пред щабквартирата на службата и близо до популярна търговска зона в сърцето на Москва.    Следственият комитет, който разследва тежки престъпления, обяви, че един служител на службата за сигурност е убит, а петима други, включително цивилен, са ранени.    Русия не е обявявала дали стрелбата е терористичен инцидент и е започнала разследване на атака срещу органите на реда.    Евгений Манюров е работел в различни частни охранителни фирми. Дълги години се е занимавал професионално със стрелба. Живеел е с майка си в град Подолск. Преди няколко месеца е загубил последната си работа. Затворил се е в себе си и е престанал да общувал с и без това малкото си на брой приятели.    Вчера е казал на майка си, че отива на дежурство, въоръжил се е със законно притежаваната от него карабина „Сайга“ и е пристигнал в Москва с влак. Малко след 18 ч. московско време е открил огън пред централата на Федералната служба за сигурност, убивайки неин служител и ранявайки петима души, четирима униформени и един цивилен гражданин. След едночасова престрелка специалните части са успели да ликвидират нападателя.  ", "date": "2019.12.20", "title": "Руски медии идентифицираха стрелеца от Москва "}
{"url": "http://epicenter.bg/article/Mirela-Kostadinova--Chudomir-otkriva-kasno--che-sas-saprugata-mu-sa-rodnini/202085/11/105", "text": "Усмивката ме дебне всеки път, когато се досетя за литературните образи на Чудомир. Но трудно ще забравя и онзи, живия, на Ана Карима – писателка и общественичка, съпруга на Янко Сакъзов. Тя е с „напредничави идеи“, имала късо подстригана коса, нещо необичайно за дамите в началото на ХХ век. Чудомир я рисува в своите дневници по следния начин: „Преди две години идва в града Ана Карима и ме посети в музея. След като дрънка дълго време, след като разправя и за последната си любов с Христо Миндов, тая дърта кокошка по едно време изпъшка и рече: „Много съм надебеляла, Чудомире, много съм затлъстяла. Препоръчаха ми да правя гимнастика. Сутрин, като се събудя, да почна да си дигам краката нагоре – първо левия, после десния. Добре, но нали са дебели пущините, нали не мога да ги дигам. Мъчих се, мъчих, па се сетих да ги вържа за палците с една връв и да ги дърпам. Вързах ги и… Боже, боже, какво разправям и на кого разправям тия работи! Че ти ще ме опишеш в някой разказ, бе! Хубаво се наредих сама!“ И Чудомир я описва…   Такъв е той – духовит, остроумен, малко безцеремонен, колоритен и неповторим. Авторът, който рисува чрез четката и словото обикновените, но мъдри хора, прозряли истината чрез мириса на земята и сраснали се с нея. Тези хора, които ще останат завинаги българи със своята прагматичност, непосредственост и състрадание. Техните истини разсмиват и натъжават. Писателят разбира тяхната драма. Това са неговите „родни картинки“. Чудомир е псевдоним на Димитър Христов Чорбаджийски. Писателят го получава от свой съселянин от родното му село Турия. „Чудомир“ означава „да се прочуе с големи, с чудни дела“. През едно лято разказвачът се завърнал в родното си място. Пръв го посрещнал Дянко Фурнаджията. Хумористът ни го описва като весел, духовит и пиян загорец, който се провиква: - Охо, Чудомир! Добре ми дошел! - Какво име си ми измислил? – пита писателят.   Тогава Дянко го завел в общината и му показал снимка. На Чудомир Кантарджиев – „млад, рошав комита, напомняше много на мене – младия рошав студент – художник“. Този псевдоним остава като емблема за автора на весели разкази и с него подписва в началото само карикатурите си. Но той не е единствен. Подписва се още като Максим Гладний, Брей, Два пъти Фан, Ер малък, Оскар Бум, Пигот, Сечко-Бечко, Фанко Фтичката и други впечатляващи.   Обстоятелствата го срещат с учителя му по рисуване В. Маринов от Старозагорската гимназия и той го убедил, че е призван да рисува. Чудомир едва ли е щял сам да си повярва. Накрая на годината занесъл на родителите си армаган – „тефтерче с 12 двойки и 1 шестица по рисуване“.   През есента на 1906 г. се записал в Държавното рисувално училище в София против волята на баща си. Родителят считал работата на художника за непочтена – „да рисуваш царя с голям нос, да се подиграваш с министрите, прокопсия няма от такива неща“. Наказал го сам да се издържа. Гладът не спрял талантливото момче.   В рисувалното училище Чудомир изподрасквал стените с карикатури на приятели и преподаватели. На 18 години се хванал да работи във вестник „Барабан“. „Там сътрудничеха едни брадати, очилати възрастни хора“. Тези брадатковци са писателят, съставител на различни антологии, преводач и главен редактор на „Барабан“ Иван Андрейчин и поетът Иван Арнаудов.   В София Чудомир бързо се обгражда с приятели – художникът Константин Щъркелов, поетите Христо Ясенов, Димчо Дебелянов и Николай Лилиев. Сред близките му са и Николай Райнов и Йордан Йовков. По това време преосмисля отношението си към литературата и обиква завинаги винцето.   Дръзва да участва в освиркването на Фердинанд на 3 март 1907 г. По същото време рисува антимонархически карикатури. Острият му сатирично-изобличителен тон владее също и перото му. Отношението му към Фердинанд преминава после и към неговия наследник Борис. През целия си живот Чудомир мечтае за свят, в който „да няма дрипльовци и роби, а да срещаш само човеци“.   Поради Балканската, Междусъюзническата и Първата световна война, Чудомир прекъсва творчеството си. Той е мобилизиран и пет-шест години от живота му преминават в окопите. След войните се завръща в Казанлък и става учител по рисуване в известното Педагогическо училище. Но го съкращават по закона за „семейните двойки – учители“. Той вече е минал под венчило с Мара Нонова.   След 1933 г. се отдава на мъката пред белия лист и четката. Голяма част от силите си посвещава на дейността на читалище „Искра“, където е етнограф, председател и уредник на музея. Неговите малки весели разкази започват да излизат през 1932 г., в подлистника на вестник „Зора“. Чудомир се хваща за перото и името му за кратко време става популярно в българската литература. Не вярва в тяхната художествена стойност. Липсва му приятел с вкус и усет към литературата, който да ги оцени. По-късно този верен човек е Рачо Стоянов, авторът на драмата „Майстори“. Той е единствен от писателите, който му казва точно това, което мисли за разказите, които пише Чудомир.   „Не би ли могъл през свободното си време да вземеш моите книги и малко по малко да попощиш всичките ми работи и в правописно отношение, и в стилно, и всякакво. Да ги надраскаш просто, да ги нашариш и да ми ги изпратиш да си ги видя какви хубавици са. Разбира се, ако след това ми ги изпратиш придружени с едно дългичко обяснително писмо, то ще бъде великолепно“, пише Чудомир до Рачо Стоянов на 3 февруари 1941 г.   Той има нужда от онзи душеприказчик, който да види текстовете му през неговите очи и да ги съпреживее, да ги шлифова и облагороди. Да го направи с онази топла критичност, с която може само приятел. Този приятел, който понякога е най-жестокия съдник.   После Чудомир продължава в същото писмо: „Та разбираш нали, колко ми е нужен свой, близък човек за тази работа, който ме обича и от обич се мъчи да ме поправи. Това ми най-много липсва тогава, когато раждам в Казанлък, а бебето го отглеждат в София акушерки, в които имам доверие“.   Четейки тези редове, човек си мисли за Чудомировата плахост и прецизност. Но той съвсем не страда от плахост. Твърде дръзко раздава оценки за световните художници. Нарича Тулуз Лотрек „недородица“, таитянките на Гоген „полуидиотки – жени, с дебели като греди крака“, а за Пикасо риторично казва: „Пикасо, Пикасо – какво има в този шмекер?“   В продължение на години Чудомир работи върху изследването си „Казанлъшките родове“. Това му дава повод да проучи рода си по бащина и майчина линия, да разбере кои сме, от къде сме“.   Пише писмо до тревненския изследвач, обществен деец и учител Богомил Даскалов, който също се интересува от рода му. Инициативата за писмовни връзки между двамата е на Даскалов, който изпратил преди това исторически документи на Казанлъшкия музей. Датата, на която веселият разказвач му пише, е 12 февруари 1938 г.: „Аз по произход съм също от Трявна, а жена ми е внука на известния поп Коя. Много бедна и тъмна е историята на нашия край, господин Даскалов, и най-незначителният документ за нас е от голямо значение“. Четири дена по-късно Чудомир изпраща ново писмо до Даскалов, в което му обяснява, че желанието му да намери сведения за прадядо си по бащина линия Дончо Чорбаджийски, не е увенчано с успех. Село Турия горяло през Освободителната война и писмен документ не е запазен „от инък грамотните ми дядовци и прадеди“.   Каква е истината за рода на Чудомир? Сам той казва, че има един „куриоз, който заслужава да ти се разправи“, уважаеми читателю.  Родът му по бащина линия е от Трявна. Началото му е известно от някой си поп Георги, който се бил провинил пред турската власт и се скрил в село Турия. В това място почти всички заселници били „провинени“. Чудомир имал брат, който рисувал чудесно, но починал млад. Създателят на „Нашенци“ се чудел откъде е тази дарба.   Едва като се оженил за художничката Мара Нонова, Чудомир се заинтересувал по-сериозно за рода. Тя му показала родословното дърво на зографския род Витановци. „И знаеш ли, на една от клонките на това дърво виси този мой прадядо поп Георги, а на върха му виси името на жена ми. Значи излязохме роднини с жена ми и аз често я заплашвам с разтрогване на тоя брак поради това роднинство“.   Истината е, че Чудомир и Мара живеят заедно до неговата смърт през 1967 година. Тя е негов приятел и дълбоко в душата си разбира творческите му вълнения. Грижи се за подредбата на дома, посреща софийските му приятели, които гостуват по цяла седмица. Той ги черпи щедро със собствено направено вино, а тя се върти около печката, за да поднесе вкусни гозби.   През целия си живот Чудомир обича домашно приготвената храна. Той редовно купува от пазара от селянките масло, козе сирене, плодове. В дома им винаги има в изобилие ябълки, круши, тикви. Мара Чорбаджийска не противоречи на кулинарните му предпочитания. Тя се старае да сложи на масата от онова, което той най-много обича. Най-често в зимните месеци това е домашна туршия, кисело зеле и любимите гулии, ако не готвени, то поне печени, също и варени тикви. Ето какво разказва Лилия Димитрова, племенница на Чудомир за кулинарните му изкушения:   „На първо място като любимо ястие на Чудомир трябва да оставим гювеча. Тази любов започва от ранните му младежки години, когато с приятелите си в Турия си го приготвяли сами. Обикновено използвали дреболии от някоя овца или коза, които никой не купува, а им ги подарявали. Толкова много овче и козе месо имали турийци, че на никого не му трябвали дреболиите. След като осигурели мръвките, младежите отивали да тършуват из дворовете си и всеки донасял каквото имал червени домати, сини домати, моркови, люти чушлета (много важни в случая) лук, картофи.   Нарязвали всичко това в огромния пръстен гювеч на баба Хаджийка и доволно го напъхвали в пещта на Дянко фурнаджията. След около час веселието започвало.   Тази традиция с гювечите продължава и по-късно в Казанлък, но този път дреболиите ги осигурявал Иван Парасков, който продавал месо в халите...Зарзаватът осигурявал Чудомир от пазара, а гювечът се печал във фурната в кръчмата на Касъра „Тихия кът“, намираща се зад халите (ул. „Иван Вазов“).   Едно от любимите ястия на Чудомир и брат му Георги била т. нар. „пописка“. Това е накълцано на ситно кисело зеле и сварено на гъсто с булгур (може и с ориз, ако има такъв). Много обичали и яхния от картофи. В Турия наричали картофа „гулия“. Веднъж като студент, като си дошъл от София, Чудомир рекъл на майка си: „Наготви ми гулийкина манджичка в малка тенджерка!“ В малка тенджерка, че да стане по-гъста и мазничка, защото много добре знаел колко чорбаливо готвела майка му, за да има в какво да топи залъците си огромното семейство, че да го нахрани.  Тъй като имали много мас, извара, сирене и брашно, в Турия често правели пенерлия, която там наричат тутманик. Това име си има своя легендарен произход. Веднъж една жена замесила тесто за пенерлия и го оставила да втаса в нощвите. Но кученцето им, което било дребна порода и затова го нарекли „мъник“, усетило приятната миризма на тестото, грабнало го и хукнало навън. Жената усетила и се разтичала след кученцето, като викала: „Тук, мъник, тук, мъник...“ И така пенерлията останала „тукманик“.   Чудомир много обичал и тъй наречения в Турия „млин“. Това е баница, която се нарежда в тънка бакърена тава, наречена „синия“. После тази синия се поставя върху нагорещена тенекия на огъня, или върху печка, ако има такава в дома. Синията е повдигната от едната страна с керемидка и се извърта, за да се изпече отвсякъде. После върху нея се поставя друга по-голяма тава и баницата (млинът) се обръща, след което отново се връща в синията, като неизпечената страна остава сега отдолу, за да се изпече и тя. Незнайно защо, но така изпечената баница става необикновено вкусна“.   Чудомир остава да живее със съпругата си в малката и мила къща в Казанлък четиридесет и две години. Сега тя е превърната в музей. Там още се пазят оригинални вещи на веселия разказвач, богатата му лична библиотека, рисунките му, работния му кабинет. Там могат да се видят и живописните платна на съпругата му Мара Чорбаджийска.", "date": "2019.12.20", "title": "Мирела Костадинова: Чудомир открива късно, че със съпругата му са роднини"}
{"url": "http://epicenter.bg/article/Ivan-Geshev--Kazvam-neshta--koito-mislya-i-pravya-neshta--koito-smyatam-za-pravilni/202102/11/0", "text": "    - Много неща. Едва ли човек може да предвиди всички опасности, които могат се случат в период от 7 години напред. Може да ме спънат дори и мои грешки при формирането на екипа. Може да ме спъне някаква рязка промяна в политическата ситуация, която да се отрази чрез законодателството върху цялата прокуратура. Много неща могат да се случат.      - Не, не смятам, че е насочено към мен. Обиден е терминът „независим прокурор“. Обиден е не към мен, а към цялата прокуратура, защото всички прокурори са независими. Те са зависими само от закона, от вътрешното си убеждение и от доказателствата по делото. Терминът „независим“ означава, че едва ли не всички останали прокурори са зависими, което е изключително обидно, защото не е вярно.      - Във всеки случай не неща, които са от професионалното ми ежедневие.   - На никого не му е приятно да има нахлуване личния му живот, при приятелите и семейството. Надявам се това да не се случи. Тогава бих могъл да отговоря, евентуално. Но едва ли мога да определя проблеми, които могат да ме сринат психически, които да се резултат от професионалното ми ежедневие.      - Това е много труден избор. И каквото и да ви кажа, може да се окаже, че не съм прав. Защо? Защото за мен приятелите са може би едно от най-важните неща. От една страна, това са хора, с които съм израснал от 8-10-годишен. А от друга страна, правото или законът – това за мен е изкуство за доброто и справедливото – чрез него трябва да се подобри животът на широк кръг от българските граждани. Надявам се да не стигам до този избор.      - Мисля си, че може би бих избрал правото, защото това е принципната позиция. Но такъв избор не е лек, признавам си.      - Едва ли имам в себе си оценка, правилна в тази насока. Безгрешни хора няма, безгрешен е само Господ. Така че и аз имам незащитими места, но естеството ми на работа е такова, че предпочитам да не ги споделям пред масовия слушател и зрител.      - Да, имам страх от Бога. Аз съм от онова поколение, израсло по време на комунизма, което с всичките минуси на онзи строй, имаше и положителни моменти. Да, сега в немалко отношения обществото е по-добре функциониращо, и по-демократично, и по-свободно за хората. Но тогава имаше добри традиции, имаше друго отношение на хората един към друг. Бях на 18 години, когато в края на 1989-а избухна демокрацията, и видях как проявихме една от най-лошите си черти като народ – зачертахме 40-50 години от живота си и почнахме на чисто. За пореден път!  Други народи, които също бяха част от Източния блок, като Полша, Чехословакия, Унгария, запазиха доброто, премахнаха лошите практики, надградиха новите отношения и сега са по-напред. А ние, както казва едни мой приятел – бутнахме къщата, без да имаме идея какво ще правим и после попитахме защо ни вали, защо сме бедни, защо нарасна престъпността, защо нарязахме заводите си и ги натоварихме като скрап на влакови композиции към Сърбия и Гърция? За съжаление, унищожихме всичко, без да имаме ясна идея какво ще правим. И в доброто, и в лошото. Може да приемете, че е крайно, но това е моята лична оценка.      - Моята оценка е на човек, който е бил от страната на губещите от този преход. Аз съм средностатистически българин, който преживя целия преход - от 18-годишен до днес, и бях от страната на губещите, които не генерираха плюсове. Защото една не малка част от политическия елит - внуци, синове - деца на бившата номенклатура, след 1989-а се трансформира в новия елит. Те именно генерираха плюсове от тази радикална политическа промяна след 1989 година. А минусите в голямата си част останаха за средностатистическия българин. Затова моята оценка е от страната на губещите. И най-тъжното е, че загубихме, съсипахме образованието си, което е бъдещето на една нация.   - Едно време възпитаваха децата в училище, възпитаваха ги вкъщи, възпитаваха ги и по пътя за вкъщи. Ако хвърлиш билетче, или нещо изцапаш, наведи се да го вземеш, а сега нито ги възпитаваме вкъщи, нито ги възпитаваме в училище, нито ги възпитаваме по пътя от училището до вкъщи. Нивото на образованието, гледам по моите деца, е много различно от преди 1989 година. Промени се отношението към учителя – виждам как в средностатистическо българско училище родител се кара на учител заради детето си. Може да е бил прав, може да не е бил прав, но това не е правилно. Другите деца го виждат и моята дъщеря, тогава беше първи клас, ме попита: Ти защо не ме защитаваш, майката на моя съученик се кара на учителя! Обясних ѝ, че учителят винаги е прав. Ако сгреши, аз ще отида да разговарям с него, но не пред детето. Присъствал съм на много грозни картини по време на родителски срещи. Това е тъжното, защото се промени мисленето в тази насока на българина.   Второ, което също е тъжно - прекъснахме връзка с не малка част от корените си, с историята си, с обичта си към страната си и към традициите си. Помня в училище как всяка сутрин часът започваше с издигане на българското знаме и с химна, с традиционната физзарядка. Някой ще каже, че това е носталгия по комунизма, не - това не е носталгия по комунизма, така в момента започва всеки ден на средностатистическия ученик в САЩ. Това е въпрос на възпитаване в обич към страната, към родината.   Думи като Татковината, Родина, Отечество изчезнаха от езика ни. Това са двете най-тъжни неща, които се случиха в тези 30 години. Имаше и много други, съпътстващи - това е една тъжна картина, която очертавам. Разбира се, тя не е и 100% вярна, защото е едната част на ситуацията, имаме и много положителни промени: можем да пътуваме в целия свят, станахме страна от ЕС. Е, друг е въпросът дали хората имат пари да пътуват - имат право, но нямат възможности, пак говоря за масовия българин. Така че – не всичко е черно или бяло, има и гранична сива зона.      - Честно ли да ви кажа?      - Случайно! Знам как ще прозвучи и как ще бъде иронизирано това, което казвам, но е случайно. В смисъл, че част от причината е личният ми анализ за това, което се случи около мен. За протестите, които бяха организирани срещу мен – те имаха различни основания вследствие на засегнати интереси: икономически, за милиарди от прилагането на закона за прокуратурата, идеологически - определени политически сили градят цялата си идеология и съществуване върху атаката срещу една институция – прокуратурата, което е супер смешно. Няма партия в Европа, която да гради идеологията си само върху това, че една институция от държавата е лоша. Това не е политическа платформа. Но махаме тези причини, няма да ги анализирам, говорил съм много по тези теми. Една от причините за тази реакция е именно тази - че аз не съм част от това, което преди 1989 година се наричаше номенклатура, и която след 89-та се трансформира т-нар. елити, други го наричат статукво, естаблишмънт. В това отношение аз съм несистемен играч. И това притесни много хора.      - Да, не съм част от елита. Произходът ми не е такъв. Тези, които сега говорят за демокрация, които ни управляват - аз знам кои са бащите им, знам кои са дядовците им, знам къде са учили, защото аз живях в онова време и не съм тази част от номенклатурата, която управляваше държавата преди 89 година, и която подчертавам пак, в голямата си част се трансформира в новата власт.      - Дължи се на комплекс от фактори. Ако трябва да бъде честен, някакво стечение на съдбата – за това че съм бил на правилното място в правилното време и естествено, на определен кръг от качества. Но това не е масово срещано.      - Не приемам този пост като награда за някакви заслуги. Защото този пост не е награда, в голямата си част е проклятие. Не мисля за властта като награда, както мислят повечето хора, които ни управляват. С риск да обидя част от политическата класа, която приема властта като средство, за да може да живее по-добре, да е в обективите, да е уважавана и т.н, аз възприемам властта като средство да промениш неща, които не харесваш и начин да реализираш идеите си - когато си бил няколко години редови магистрат и си се ядосвал, че нещо не е както трябва, но не си можел да го промениш - ето, това е моментът да направиш нещата, в които вярваш. А то е свързано с огромни проблеми и затова казвам, че тази власт е проклятие. Огромни проблеми, свързани с личния живот, със създаване на врагове ...      - В крайна сметка стигаш до един период от живота си, в който си казваш: Аз съм постигнал нещо – имам добра заплата, имам нормално семейство и имам шанс да направя неща, в които вярвам. Знаеш, че са правилни за широк кръг от хора, можеш да направиш така, че децата ти и внуците ти да живеят в по-хубаво място, по-добро, по-спокойно, да не заминават в чужбина. Е, защо да не опиташ?      - Никоя жена няма да го приеме спокойно - отначало може да звучи добре - да си жена на главен прокурор, но така звучи само от страни. В действителност това променя изцяло личния живот. Аз имам много малко време за семейството и това е поредното негативно нещо, свързано с този пост. А обичам от време на време, когато имам възможност, да излизам да вечерям със семейството си, за да може да разговаряме. Още преди година жена ми каза: Ти не си за никъде, защото с тебе вече не мога да ходя никъде - или те гледат, коментират или някъде нещо се случва. Никоя жена не възприема нормално това, тези ограничения не се приемат лесно. Аз се радвам, че жена ми проявява много добро ниво на разбиране, има висок праг на търпимост.      - Това е част от работата ми, няма избор. Няма как да върша работата си, ако не оперирам с този обем информация. Но едва ли главният прокурор знае в реално време какво се случва в цялата прокуратура. Понякога се случват неща, за които разбираш по-скоро от медиите, отколкото от вътрешно информационната система на структурата. Така е навсякъде. Въпросът е тези случаи да намаляват, защото, ако нямаш информация за проблемите, ти не можеш да ги решиш в реално време. И в един момент проблемът може да е станал толкова голям, че да стане нерешим и да се отрази на репутацията на цялата структура.      - Не сме роднини. Показах ви едно изследване на моя род, изготвено е от проф. Гешева от БАН, която е съпруга на мъж от рода Гешеви. Имената ни са случайно съвпадение - понякога съдбата си прави шеги. Никола Гешев е интересна личност в българската история, в младостта си е бил социалист, носел е ковчега на Дядото, на Димитър Благоев при погребението му. Имал е огромна мрежа от информатори. Дали е мит или реалност, но е контролирал цялата нелегална дейност на комунистическата партия. Безспорно е един от великите български полицаи. Работил е за държавата си тогава по начина, по който държавата му е възлагала определени дейности.   Пак опираме до това, че след 1989-а ние зачеркнахме службите едва ли не по същия начин, както след 9 септември 1944 година са постъпи с тези, които са работили за държавата преди това. Явно сме обречени да повтаряме грешките си. Гледах по телевизията политици да обясняват как за всичко е виновна Държавна сигурност. Трябва да бъде разбрано, че ДС е инструмент, а ръката е политиката, държавата. ДС е оръдието на една държава и изпълнява това, което държавата ѝ каже.   В същата ситуация е бил и Никола Гешев - голяма част от тези хора са вярвали, че работят за държавата и те трябва да бъдат разбрани, а не обиждани. По същия начин ДС преди 1989-а е правила сходни неща. Но нещата трябва да бъдат разграничавани - не може вината на отделни хора да се хвърля върху цялата структура. Трябва да бъде разбрано, че това е институция, която е работила за онази държава, която пак е била българска държава, макар и в друга геополитическа обстановка.    - Аз съм преживял този преход, преживял съм едни други години преди 1989-а. Помня как дойде Йордан Соколов като вътрешен министър и направи масовите уволнения - първата сериозна чистка в МВР.  Те казват: ДС създаде мутрите. Има известна истина, че много хора от ДС тогава започнаха да работят за престъпността, но трябва да се направи анализът – дали те сами отидоха да работят за престъпността, при положение, че преди това са работили срещу нея, или бяха накарани - бяха уволнени, останаха без работа, без да могат да изхранват семействата си. И тогава единственото нещо, което можеш да правиш, е да използваш връзките си, контактите си, агентите си за нещо друго в твой личен интерес, а не в интерес на държавата, за която си работил преди. За да оцелеят, те бяха принудени да отидат на грешната страна. И за това бе виновна тогава държавата.    - Най-тежкият беше 90-те години – времето на Костов и малко преди него. Говоря като гражданин, преживял тези неща – видях и масовата, и касовата приватизация, разпродажбата на българската индустрия. Всичко това не беше справедливо, не беше в интерес на гражданите, а на малък кръг от хора. Има хора, които придобиха 20-40-50 предприятия без да ги развиват - придобиха ги, за да откраднат парите им, да ги нарежат на скрап и да изгонят работниците им.      - Не мога да кажа - нямам позиция за поглед върху нещата, мога да предполагам като страничен наблюдател, какъвто е всеки български гражданин. Както се казва: „В мътна вода, риба се лови”.      - Този въпрос е много труден, в голямата си част е политически. При слаба държава или липса на такава, няма как да очакваш такива резултати.      - Това бе времето, когато голямата част от държавата не функционираше. Или по-скоро функционираше на база инерция и интереси – превърнахме се в „клубове по интереси”, в някакви разпарчетосани отделни владения, както преди падането ни под турско робство. Всеки си прокарваше собствения интерес, на собствената партия и държавният интерес изчезна. Това е моята оценка.      - Щом хората, които управляват, си гледат личния интерес, е ясно какво се случва с гражданите. Когато държавата изчезва, правоохранителните структури почти не функционират, няма как да очакваш нещо, от които да следва защита на държавния интерес или справедливост за гражданите. А след 30 години аз вече виждам процесите по възстановяване на правоохранителните органи и се надявам да са стабилни, а не инцидентни. Но е много трудно да реализираш нещо, случило се преди 30 години. Не е невъзможно, но се появяват въпроси: „защо след 30 години”, „защо го правите сега, а не преди”, „това е политическа репресия”, „вие отмъщавате” и т.н. Един проблем се решава, когато му е времето - след като го изпуснеш, той става нерешим.      - Не съм казал това. На мен като гражданин ми се иска да има. Като главен прокурор, имам идеи, не искам да ти споделям, но подчертавам - ще е изключително трудно. Но пък винаги е интересно, когато е трудно. Когато пък се каже, че е невъзможно, тогава ми е супер интересно и ме амбицира. По същия начин ми казаха, че делото КТБ никога няма да влезе в съд. Е, влезе! Това е интересно, другото е рутина.      - Приятелството. Аристотел е казал, че в живота си човек има двама-трима приятели, останалите са познати и добри познати. Приятелството наистина е много ценно, защото съм видял, че през годините идват и си отиват хора - който е останал до теб, когато си бил студент, когато си бил следовател, прокурор или началник, той е истински приятел. Имам такива още от детските години. Другото най-ценно за мен, е семейството.      - Казвам неща, които мисля и правя неща, които смятам за правилни. Това е въпрос на светоусещане. Трудно ми е да си мълча, когато смятам нещо за неправилно. Правил съм го през годините, но сега вече мога да си го позволя да не го правя. Сега мога да казвам нещата, в които вярвам, и смятам за правилни. Отделно от това, не могат да се случват добри, правилни неща, без да защитаваш позиция, без да кажеш истината, без да влезеш в битка, без да го обясниш на българските граждани. Това е моята част от работата. Това, което съм забелязал през годините е, че много хора лъжат, правят пропаганда и налагат тези, които са фалшиви – дори и в Прокуратурата. Защото лесният път е да си мълчиш. Прокуратурата мълчи (това е масово срещано във всички държави) в голяма част от случаите, когато трябва да обяснява. Защо мълчиш? Защото, когато отговориш - ще те атакуват, ще пишат за жена ти, за децата ти, за леля ти, за приятелите ти, ще ти търсят компромат. И всеки си казва: \"Неприятности! Не знам дали ръководството ще застане зад мен, защо да си причинявам това?\" Така лъжата се натрупва, натрупва и в един момент става истина. И хората казват: \"Главният прокурор е всесилен, всевластен и едва ли не разклони държавата\". Това не е вярно! Но няма как да се пребориш с това нещо, ако не си остър, ако не казваш директно нещата.      - Христо Иванов съм го коментирал достатъчно. Той е политик, изразните средства на политиците са различни от тези на един прокурор. Ако аз съм непремерен и имам остър език, не знам тези думи, които цитирате, дали са премерени и какво точно означават. Единственият коментар, който мога да направя е, че когато си безпомощен и нямаш логични аргументи, най-лесният начин е да обидиш някого и да се опиташ да го обвиниш, да го предизвикаш да направи нещо и ти да кажеш: „О, вижте как ме атакува”, забравяйки, че преди това ти си провокирал, слагайки му различни етикети. Аз също мога да кажа някое цветно определение, бива ме в тези неща по отношение на г-н Христо Иванов. Мога да кажа нещо от рода на това, че той ги разбира нещата, защото баба му е дошла тук с Червената армия с униформа (така съм чувал), но няма да ги кажа, защото не е интересно и е на всичкото отгоре е контрапродуктивно.      - Аргументирана критика. Критика, в която човекът вярва, а не защото му е поръчано да говори определени неща или защото търси да постигне политически или друг ефект. Уважавам искрената критика – дали съм съгласен с нея или не, е втори въпрос. Ще дам пример. На изслушването г-н Шекерджиев каза за мен някои неща, които не ги споделям, но от друга страна, разбирам защо той мисли така. Той каза, че аз съм прекалено емоционален и влизам във всяка битка, и такъв главен прокурор не трябва. Аз знам, че влизам в битки, знам мотивацията си, знам какво представлявам и не съм съгласен с неговата оценка, но разбирам защо той мисли по този начин и уважавам мнението му, защото това е неговата искрена позиция. Той каза за останалите ми критици, че аргументите им са несериозни - става дума за г-н Лозан Панов, г-жа Дишева и г-жа Керелска. И то настина е така, защо аргументите им бяха чисто политически и търсещи процедурни проблеми - да се предизвика скандал, да си изпусна нервите, да обидя някого, после всички да кажат: Вижте колко е агресивен, лош и т-н. И така да се удължи процедурата, някои да сгреши при гласуването. Г-жа Пашкунова също изрази мнение – аз не го пиех, но уважавам тези хора.      - Не, нямам проблем с никого, включително и с тези, за които говорихме. Това, че защитавам позиция, не значи, че имам емоция към тях, смисъл, че ги мразя. Омразата е много силно чувство, трябва много да си обичал някого, за да има омраза. Те са ми безразлични емоционално и смятам, че не работят в интерес на съдебната власт. Но за мен това също не е от значение, интересува ме да си върша работата и да се случват нещата, които стоят пред мен като цел. Аз не оценявам хората по това дали ме харесват или не. Знам, че и в Прокуратурата има хора, които не ме харесват - нормално е. Важното е хората да си вършат работата и да работят в интерес на институцията. Границата е законът и да работиш в името на структурата. Не взимам решения на база дали някой ме харесва или не, дали ме атакува      - Понякога ми се случва в личен план, свързано с възпитанието на подрастващите в къщи. Това по-скоро е ефект от натрупаното напрежение през деня, но пак не минавам границата. Напрежението от нещо дребно може да ескалира и от това по-често страдат най-близките. Но аз съм човек, който се контролира, не реагирам агресивно. В интерес на истината, изглеждам така само по медиите.    - Защото отговарям по начина, по който ми задават въпросите. Те задават агресивен тон, искат да предизвикат скандал. Ако ми ги зададат въпросите културно и аз ще разговарям по този начин. Няма как да отговоря балансирано емоционално на някакъв брифинг, на който стоиш прав пред 20 човека и всеки крещи от различни посоки, като голяма част от тях не искат да чуят истината или аз какво мисля, а да хванат някаква новина – негативна, да си изпусна нервите, да кажа нещо, не както трябва, да се изложа. В такъв момент няма как да отговориш неемоционално.      - Съгласен съм с това, че звездоманията е най-опасната болест – много лесно се хваща и трудно се лекува. Но аз имам здрави основи, които се надявам, че ще продължат да ме държат и да ме укрепват. Типажът ми е такъв – казах ви, че аз съм извън елитите. Жизненият ми път е минал като редови магистрат, виждал съм тежки катастрофи, житейски драми, убити хора, работил съм със социалнослаби общности, т.н. гета – всичко това е работело върху егото ми. И егото ми е на различни нива от това на човек, който не е видял тези неща. Надявам се, да не се заблуждавам.   Вторият аспект на вашия въпрос е - едно е политическата власт, друга е властта на главния прокурор. Властта на главния прокурор е хиперболизирана – как едва ли не управлява цялата прокуратура в реално време, а това не е така. Главният прокурор особено, след промените в последните 10-15 години, е в някаква степен степен администратор. Така че този мит, че главният прокурор е всевластен, всесилен, всичко решава, натискаш копчето и всичко се променя в държавата - ако донякъде е бил верен в зората на прехода, вече далеч не е така, за щастие. Но това не означава, че не продължава да се работи върху тази пропагандна теза. Тя се налага от хората, които се притесняват от това, което прави Прокуратурата. И до някъде искат да дебалансират - да не кажа откровено, че искат да я унищожат. Така че тази власт в голямата си част е митология, защото главният прокурор също трябва да спазва закона. Едва ли главният прокурор има толкова огромно влияние, особено върху аспекти на обществено-политическия живот извън Прокуратурата. Ако го има, и аз вече го усещам в някаква степен по отношението към мен, то вероятно се дължи на исторически наслагвания и на неразбиране за това какво прави главният прокурор. Както казват хората „на страха очите са големи!“. А може да се дължи и на гузна съвест, не знам.      - И премиерът отсъстваше, и Лозан Панов отсъстваше. Аз съм спазил протокола, поканил съм ги всички. Всеки от тях е преценил дали да присъства или не. Дали да присъстват на празника на СГС или на встъпването на главния прокурор. В голямата си част това е едно политическо решение, въпрос на отношение към институциите, което не мога да коментирам.", "date": "2019.12.20", "title": "Иван Гешев: Казвам неща, които мисля, и правя неща, които смятам за правилни"}
{"url": "http://epicenter.bg/article/Ivan-Granitski--VONYa-/202112/11/0", "text": "    Ти се чудиш и маеш отгде идва тази нетърпима воня в общественото пространство напоследък в нашето Отечество. Досега ти мислеше, че страдаме само от липса на държавност, от задълбочаващ се структурен и институционален разпад на държавата. Твоята наивност и добродушие е обяснима – и ний като теб вярваме в доброто, справедливостта и световната хармония.    Но тия дни вярата ни бе поразклатена от поредица духовни безчинства, нравствени плебейщини и поредни гнусни атаки срещу националната идентичност, чест и достойнство.    Сам помисли, преблагородний читателю, на какво прилича това – в рамките, няма и на месец, нов опит за поругание на светлия образ на поета Никола Вапцаров, извършен в извънредно мерзко интервю с една литературна инфузория, която преди тридесетина години написа гнусен поръчков платен пасквил срещу великия поет.    Още незаглъхнала дунанмата около тази скандальозност и ето появи се нова сапунка и балаганна простотия. Става дума за осквернителния опит на една клета женица да „преведе“ великата творба на Иван Вазов „Под игото“. Слава богу, някои по-будни учителки и неколцина писатели, които още не са загубили чувството си за чест реагираха на тази пошлятина.    Но благородните наши народни избраници, възвишените наши министри и безкористните наши магистрати, опиянени от своето величие и незаменимост, мълчат и мълчанието им е оглушително.    Някои раболепни медии си позволиха даже да защитят „клетницата“, извършила гнусното деяние, като обясниха, че това всъщност било необходимо на по-младите поколения, тъй като те не разбирали „архаичния“ език на патриарха на българската литература.  Тя за десет години едва ли не с риск на живота си била „превела“ над 6000 думи на Иван Вазов. Джордж Оруел сигурно би завидял на този абсурд, а пък Франц Кафка би се отказал от всички свои творби, ако можеше да прочете опуса на поръчковата клетница.    Ние наивно и простодушно, ненагледний читателю, си мислехме, че има някакъв предел на свинщините и безчинствата, на които се подлага злощастното днешно българско общество. Уви, няма предел. Щедро финансираните от външни грантови структури (и децата вече в България знаят кои са, а правителството не знае) и по-особени организации със специално предназначение, наши нови ибрикчии, политически травестити, олани, поклонници на велзевулската и богохулна истанбулска конвенция и други мушмороци, не спят и неуморно подриват стълбовете на българската идентичност, дух, достойнство, чест и национални традиции.    Ако беше жив бай Захарий Стоянов, щеше да възкликне: „Възгещисайте се, бре господа!“. Сакън, пардон, пак се объркахме с тия чуждици. Хайде холан нека всичко да върви мирно и тихо. Белким заситим ненаситния търбух на властогонците.    Народът глухо да ръмжи и страшно да дрънчат окови. Интелигенцията да се вслушва замечтано в приспивните песни на брюкселските мазмантии, които й пеят балдевски песни за политкоректност, европейски ценности и мултикултурални, неолиберални и постмодернистки сладкиши. Бедний ми, бедний народе, кой те в тази робска люлка люлее?", "date": "2019.12.20", "title": "Иван Гранитски: ВОНЯ "}
{"url": "http://epicenter.bg/article/Zapochnaha-testovete-za-vavezhdane-na-tol-sistemata-/202057/4/0", "text": "Започват тестове на тол системата в реална среда с помощта на бордови устройства. Въвеждането на новата система за таксуване на тежкотоварните автомобили над 3,5 тона трябва да стане до 1 март 2020 г.    Колко ще струва преминаването по платените пътища ще зависи както от вида на превозното средство, така и от екостандарта на транспортните средства.    Най-скъпо ще е придвижването за големите камиони над 12 тона със стари двигатели - за тях ще се плащат 36 стотинки за километър по магистралата и почти толкова за пътуването по пътища първи и втори клас.    Тол такси ще се плащат за 6050 километра пътища от републиканската пътна мрежа.    За да получат бордови устройства безплатно, превозвачите трябва да се запишат за тестовете на сайта bgtol.bg в секцията „За нас” и после „Заявления”, обясни пред bTV проф. Олег Асенов, член на Управителния съвет на агенция „Пътна инфраструктура”.    Чрез тези устройства превозвачите могат да разберат колко ще е таксата за техния вид превозно средство по традиционния им маршрут.    Устройствата могат да се вземат от четирите демонстрационни центъра в страната – в София, Варна, Русе и Пловдив, уточни Асенов.    Другата опция за превозвачите е маршрутна карта – преди да е започнало пътуването, се декларира маршрута, посочва се вида на превозното средство и на база тези данни се издава картата. Тя ще е предпочитана от тежкотоварните автомобили, които преминават транзит.    По пътищата ще има 295 стационарни контролни пункта и 100 мобилни точки, които ще следят дали е платена таксата. Те следят и за електронните винетки, който остава начинът за таксуване за леките коли.", "date": "2019.12.20", "title": "Започнаха тестовете за въвеждане на тол системата "}
{"url": "http://epicenter.bg/article/Rusiya-i-Ukrayna-sa-postignali-printsipno-sporazumenie-za-tranzita-na-priroden-gaz-/202066/4/0", "text": "Русия и Украйна са постигнали принципно споразумение за транзита на природен газ от Русия, преди изтичането на крайния срок на настоящата спогодба - 31 декември. Предстои обаче детайлите да се доработят, предава БНР.    След цял ден преговори Русия, Европейският съюз и Украйна са подготвили проект на споразумение за природния газ, който в близко време ще бъде съгласуван. Това съобщи след края на тристранните преговори в Берлин заместник-председателят на Европейската комисия Марош Шефчович, отговарящ за енергийните въпроси.    \"След много интензивните консултации съм доволен да заявя, че постигнахме принципна договореност по всички основни елементи, което вярвам, че е много добра и положителна новина за Европа, Русия, Украйна, за газовите пазари и за гражданите на всички страни,\" заяви Шефчович.    Около 18 процента от годишното потребление на природен газ в Европейския съюз идва от Русия през Украйна, отбелязва Франс прес. Шефчович не даде подробности за съдържанието на проектосделката, която предстои да бъде финализирана в Москва и Киев, преди да бъде подписана.    Руският министър на енергетиката Александър Новак заяви, че се надява тя да бъде подписана \"много скоро\".    А от своя страна украинският му колега Олексий Оржел пък каза, че преговорите са приближили Русия и Украйна към финално решение.    Изтичащото споразумение беше подписано след газовата криза през 2010-а. Миналата година руският газов гигант \"Газпром\" е доставил в Европа над 200 милиарда кубични метра природен газ, като 40 на сто от тях са преминали през Украйна, за което страната е получила около три милиарда долара транзитни такси.  ", "date": "2019.12.20", "title": "Русия и Украйна са постигнали принципно споразумение за транзита на природен газ "}
{"url": "http://epicenter.bg/article/Eva-Maydel--Finansiraneto-na-idei-i-malki-biznesi-v-Evropa-veche-shte-e-mnogo-po-lesno-i-dostapno-/202068/4/0", "text": "„Финансирането на идеи и малки бизнеси в Европа вече ще е много по-лесно и достъпно, защото договорихме нови правила за платформите за колективно финансиране, т.нар. краудфъндинг. Това е начин за събиране на средства за стартиращи компании или хора с интересни идеи. Компаниите представят проектите си на специални онлайн платформи и така могат да спечелят доверието на много, но по-малки инвеститори, които могат да са и обикновени физически лица. Това работи много добре в САЩ и с новите правила правим така, че платформите за колективно финансиране да могат да работят при еднакви правила във всяка държава на ЕС. Така една идея за иновативен продукт ще бъде представена и достъпна за инвестиране в нея от граждани от цяла Европа, което увеличава шанса да се съберат нужните за реализирането средства.“ Това заяви българският евродепутат от ГЕРБ и ЕНП Ева Майдел в четвъртък, съобщиха от пресцентъра на партията.    Ева Майдел е главен преговарящ за Европейската народна партия по регламента, който предстои да бъде одобрен официално от Европейския парламент и Съвета на ЕС в началото на 2020 г. След това правилата ще се прилагат директно в държавите без нужда от транспониране с национално законодателство.    „Това, което се опитваме да направим, е да използваме и обединим потенциала на Европа. Ако ние сме 27 отделни държави, шансът да се състезаваме на полето на новите идеи и технологиите със САЩ, Китай или Япония е малък. Ако обаче сме ЕС, с единен пазар, единни правила и общи капитали, тогава предимството е на наша страна.“ Това допълни Майдел след приключването на преговорите между институциите на ЕС.    Тя уточни, че има различни видове колективно финансиране. Най-популярните са тези чрез партньорско кредитиране, с дялов капитал и чрез предоставяне на компенсации, най-често под формата на продукта или услугата, когато се реализира с помощта на събраните средства.    Освен осигуряване на финансиране за нови проекти, предприятия или идеи, колективното финансиране носи редица други предимства. Например, то може да е начин за изграждане на общност около даден проект, което да доведе до получаване на съвети за подобряване и полезна информация за пазара и търсенето.    Успешна кампания за колективно финансиране може да подчертае потенциала и общественото доверие в бизнеса, което от своя страна да допринесе за по-лесно намиране на допълнително финансиране от други видове финансови източници, които ще приемат проекта за по-малко рисков.    Не на последно място колективното финансиране е силен маркетингов инструмент, защото предоставя публична онлайн трибуна за рекламиране и утвърждаване на продукт или услуга, преди да са стъпили на пазара.   ", "date": "2019.12.20", "title": "Ева Майдел: Финансирането на идеи и малки бизнеси в Европа вече ще е много по-лесно и достъпно "}
{"url": "http://epicenter.bg/article/Darzhavnoto-druzhestvo--Avtomagistrali--shte-izgrazhda-i-poslednite-88-9-km-ot-AM--Hemus--/202080/4/0", "text": "„Автомагистрали“ ЕАД ще проектира и изгради и последните 88,9 км от АМ „Хемус“. Това е отсечката между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци,    АПИ възлага проектирането и изпълнението на строително-монтажните работи на основание чл. 14, ал. 1, т. 6 от Закона за обществените поръчки, тъй като МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.    През миналата година Министерският съвет предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Този участък също е възложен на „Автомагистрали“ ЕАД.    Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата.    Новият договор е на стойност 1 150 000 000 лв. без ДДС. Той е за проектирането и строителството на последните три участъка от АМ „Хемус“. Това са участък 7 - с дължина 43,6 км, след пресичането на път I-5 Русе - Велико Търново до км 265-ти км при пресичането с път II-51 Бяла - Търговище; участък 8 - 33,5 км, от пресичането с път II-51 Бяла - Търговище до връзката с път II-49 Търговище - Разград; участък 9 - 11,9 км, от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).    На заседанието си на 11 декември 2019 г. Министерският съвет пое ангажимент за осигуряване на 1 380 000 000 лв. по бюджета на МРРБ за изграждането на последните 88,9 км от АМ „Хемус“. Целият обем на тези средства ще бъде предоставен през следващите три години. През 2019 г. на МРРБ се осигуриха 483 000 000 лв. за предстоящи плащания. Средствата ще постъпят в сметката в БНБ, в която е и предоставеният досега ресурс за строителството на АМ „Хемус“, и ще бъдат използвани за предстоящи разплащания.       Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“.     Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260).     Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340).     Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).     Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).     Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000).         Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.     Отсечката е след пресичането с път II-51 Бяла - Търговище и е до връзката с път II-49 Търговище - Разград.     Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).  ", "date": "2019.12.20", "title": "Държавното дружество „Автомагистрали“ ще изгражда и последните 88,9 км от АМ „Хемус“ "}
{"url": "http://epicenter.bg/article/Nad-270-mln--lv--osiguryava-MRRB-za-remont-na-studentski-obshtezhitiya-i-obshtinski-kulturni-institutsii/202083/4/0", "text": "Над 270 млн. лв. осигурява Министерството на регионалното развитие и благоустройството чрез Оперативна програма „Региони в растеж“ 2014-2020 г. за ремонт на студентски общежития към държавни университети и общински културни институции в 39-те големи града на страната.    С проекти ще може да се кандидатства до края на 2020 г. Мярката е залегнала в предложеното от Управляващия орган на програмата изменение на Индикативната годишна работна програма за 2020 г. Ще се финансират ремонтни дейности и мерки за енергийна ефективност – обновяване на дограми, покриви, фасада, монтаж на топлоизолация, подмяна на оборудване и обзавеждане и др.    Мярката е част от процедурата „Изпълнение на Интегрирани планове за градско възстановяване и развитие“. По нея до момента са сключени 156 договора на обща стойност 1,1 млрд. лв. Със средствата се изпълняват редица проекти за модернизация на градската среда, енергийна ефективност, здравни, социални и образователни проекти. По инвестиционен приоритет „Културна инфраструктура“ се изпълняват три проекта стойност 10,8 млн. лв. – два в Бургас, а един в Свищов.    През месец март 2020 г., след изменение на процедурите „Подкрепа за професионалните училища в Република България“, „Подкрепа за висшите училища в Република България“ и „Култура и спорт в училище“, ще бъде осигуренa допълнителна възможност за подобряване на условията за модерни образователни услуги чрез допълнителни инвестиции в образователна инфраструктура. Близо 215 млн. лв. е общият ресурс за ремонт и ново обзавеждане на държавни и общински професионални училища и висши учебни заведения.    С промяната на програмата ще могат да бъдат обновени още 8 училища в направленията ветеринарна медицина, горско стопанство, растениевъдство и животновъдство и още един университет. Близо 15 млн. лв. е предвиденият ресурс по мярката „Култура и спорт в училище“, като сред допустимите кандидати по нея са Националната гимназия за пластични изкуства и дизайн „Акад. Д. Узунов“ - Казанлък, към Министерството на културата, и Спортно училище „Юрий Гагарин“ - Бургас, към Министерството на младежта и спорта.    Промяната на индикативната програма предвижда създаване и на нова процедура „Спорт в училище“ с ресурс от 2.5 млн. лв. Тя ще бъде достъпна от месец април 2020 г. и ще финансира доставка и монтаж на спортно оборудване и обзавеждане за вече ремонтирани професионални училища.    През месец март догодина се очаква да стартира и новата процедура „Регионална здравна инфраструктура - 2“, в рамките на която се планира с 20 млн. лв. да се достави медицински хеликоптер за въздушно спасяване и превоз на нуждаещи се пациенти, спасителни и донорски операции и да се осигури съпътстваща инфраструктура за използването му.    До 31 декември 2021 г. ще е активна процедурата „Развитие на туристически атракции“, която е с общ бюджет от над 98 млн. лв. До момента по нея са сключени 2 договора на стойност малко над 15 млн. лв. с общините Видин и Казанлък. Конкретните бенефициенти по процедурата са Министерство на културата, общини и институции на вероизповеданията, които имат възможност да подават проекти за реставрация, социализация на обекти и повишаване на туристическата им привлекателност.    До 30 юни догодина Агенция „Пътна инфраструктура“ ще получи допълнителни 55 млн. лв. за рехабилитация на шест участъка от републиканската пътна мрежа. Планът предвижда обявяване на нова процедура „Пътна безопасност“, насочена към мерки за подобряване на безопасността на пътната инфраструктура в съответствие с националните и европейски приоритети за повишаването ѝ. Над 2 млн. лева ще бъдат вложени за изграждане на интелигентна транспортна система. Тези мерки ще добавят допълнителна устойчивост на резултатите, постигнати чрез финансиране на пътната инфраструктура в рамките на ОПРР 2014-2020.    Коментари и предложения по проекта на ИГРП за 2020 г. на ОПРР могат да бъдат изпратени в срок до 31 декември 2019 г. на имейл:   ", "date": "2019.12.20", "title": "Над 270 млн. лв. осигурява МРРБ за ремонт на студентски общежития и общински културни институции"}
{"url": "http://epicenter.bg/article/Evropeyskite-darzhavi-odobriha-paketa--Mobilnost-/202108/4/0", "text": "Посланиците на страните членки към ЕС постигнаха съгласие по ключови въпроси от пакета „Мобилност“, предаде БНР.    Връщането на камиона в страната, в която е регистрирана фирмата, на 8 седмици, както и максималната почивка от 45 часа в кабината остават в одобрения текст.    Посланиците поясняват, че целта на връщането на камионите е да се даде възможност на водачите да се завръщат у дома заедно с превозното средство в края на своя втори 4-седмичен работен цикъл.    За почивката се пояснява, че ако тя е извън дома, то настаняването трябва да се плати от работодателя. Въпреки че нормалната седмична почивка не може да бъде ползвана в зона за паркиране, ЕС ще насърчава изграждането и използването на безопасни и сигурни зони за паркиране, се казва в текста.    По отношение на каботажа - извършването на транспортни операции извън собствената държава, сегашната система, която допуска максимум 3 операции за 7 дни, ще остане непроменена. За да се предотврати системният каботаж, ще бъде въведен срок на прекъсване от 4 дни, преди да могат да се извършват по-нататъшни каботажни превози в същата страна със същото превозно средство.    По време на тези операции ще се прилага пълният режим на командироване от първия ден на операцията. Въвеждането на т.нар. умни тахографи ще стане на три етапа. Новите камиони ще трябва да бъдат оборудвани с тях през 2023 година, превозните средства с аналогов или цифров тахограф - до края на 2024 г., а оборудваните с първата версия от този тип тахографи до 2025 г. За да влезе в сила този текст, той трябва да бъде официално приет първо от Съвета, а след това от Европейския парламент.    Малко не достигна на източноевропейските страни, за да отхвърлят предложеното от финландското председателство споразумение. То беше прието в почти последния възможен момент преди Коледните и Новогодишните празници.   От Европейската комисия вече предупредиха, че връщането на празни камиони може да попречи на амбициите за намаляване на вредните емисии и спазването на климатичен неутралитет.   Одобреният текст ще претърпи окончателна правна и езикова редакция.   След това той трябва да бъде официално приет — първо от Съвета, а след това от парламента.   ", "date": "2019.12.20", "title": "В последния момент! Европейските държави одобриха пакета „Мобилност”"}
{"url": "http://epicenter.bg/article/Direktorat-na-TETs-Sliven--Opolzotvoryavaneto-na-RDF-e-zhizneno-vazhno-za-nashata-ikonomika-/202115/4/0", "text": "      - Динамична и изпълнена с предизвикателства година, но и с успехи в нашата дейност. През 2019 г. осъществихме основна реконструкция на енергийния ни котел и обърнахме сериозно внимание на депото за неопасни отпадъци. Направихме подобрения в абонатните станции и топлопреносната мрежа.    В началото на годината си поставихме няколко основни цели. Едни от които бяха да постигнем по-голяма рентабилност на пазара и да се намалят емитираните замърсители в атмосферния въздух. Смятам, че успяхме в голяма степен да изпълним целите си. През 2018 г. получихме разрешение за оползотворяване на модифицирано гориво от РДФ, с което ще успеем да разнообразим енергийния си микс и да подобрим екологичните ни и икономически показатели.  Чрез оползотворяването на РДФ ще успеем и да помогнем на града ни в решаването на проблема с депонирането на отпадъци. То е жизнено важно и за българската икономика и за по-голяма енергийна независимост. Тук искам да уточня, че ние не „горим боклуци“, а оползотворяваме РДФ с технология, която отговаря на всички европейски стандарти и политики.    Постоянно чувам това „за боклуците“ и искам да обясня, че модифицираното гориво РДФ представлява отпадък, който е преработен с цел употребата му като заместващо или вторично гориво. То се използва като алтернативно в много топлофикационни централи.    Също така се намалява депонирането на отпадъци, на което в ЕС не гледат с добро око, защото е причина за замърсяването на почвите и водите и води след себе си редица болести.        - Предвиждаме въвеждане в експлоатация на линии за директно изгаряне на биомаса към два от нашите котела. Внесли сме инвестиционно намерение за внедряване на биомаса в производствената ни дейност.    Както за РДФ, така и за биомасата чух какви ли не определения и за това искам да успокоя всички, че едва ли има по-екологично гориво от биомасата. От биогоривата се произвежда чиста енергия. При нас, например, биомасата ни е основно слама, като и слънчогледови люспи и оризови люспи, които са по-ниско калорични. При третирането им няма как да се замърси въздух.      - Имаме изградена газооочистваща инсталация и електрофилтри, които улавят вредните димни газове и прах. Те чистят почти всички фини прахови частици /98%/ .    Количеството РДФ, което оползотворяваме, се следи от специално монтирани уреди за измерване на температурата. Всички вредни вещества изгарят при температура от 850°C. В нашия случай, при намаляване на температурата под 900°C, автоматично се включват дизелови горелки в скарната предкамера, където става и изгарянето на РДФ.      Продължаваме да развиваме и утвърждаваме започнатите проекти. Разбира се, да поддържаме изправни нашите съоръжения, чрез ремонтни дейности и при нужда подмяна с нови. Разширяване на топлопреносната ни мрежа и не на последно място да увеличаваме броя на абонатите, предпочели централното отопление.    Искам да подчертая, че за нас като Предприятие е много важна и корпоративната социална отговорност. Следим стриктно спазването на условията за безопасен труд на нашите служители. Осигуряваме справедливо заплащане на труда им и добри условия на труд. За нас спазването на стандартите е от изключително важно значение от една страна за по-висока отдаденост на заетите служители и от друга по-голямо доверие към Топлофикацията.      - Искам да пожелая на всички весело посрещане на коледните и новогодишни празници. Нека 2020 г. бъде една по-здрава, по-щастлива и по-успешна година!  ", "date": "2019.12.20", "title": "Директорът на ТЕЦ–Сливен: Оползотворяването на РДФ е жизнено важно за нашата икономика "}
{"url": "http://epicenter.bg/article/Desislava-Taneva--Balgarskiyat-danakoplatets-e-predostavil-obshto-70-mln-lv--za-borba-s-AChS/202116/4/0", "text": "Африканската чума е вирусно заболяване, много устойчив вирус, ние успяхме да ограничим заболяването още през август и действахме много бързо. Това заяви пред журналисти в село Хвойна министърът на земеделието, храните и горите Десислава Танева, предаде репортер на Радио „Фокус“ – Смолян.   Тя поясни, че практиката в другите страни, където вирусът е от 2014 г., показва, че следващите години след избухването, обикновено има малко по-малко огнища. „По-притеснителното е, че една част от тях са в същите огнища от предходната година. Летните месеци са пика на заболяването. Вземаме всички мерки, променяме законодателството, целия план, който начертахме миналата година в хода на епизоотията и мерките за овладяването и го изпълняваме. Надяваме се януари Закона за изменение и допълнение на Закона за ветеринарно-медицинската дейност да бъде приет. Всичко, което обещахме като подкрепа, го изпълняваме“, обясни министър Танева. Министърът подчерта, че от 2018 г., от първия регистриран случай и тази година, българската държава и българския данъкоплатец е предоставил общо 70 млн. лв. за всички мерки по превенция и обезщетенията за всички засегнати.   „Това са нашите пари и ако ние искаме тези щети да са по-малко, самите ние трябва да спазваме всички указания за предпазване от разпространените на вируса, защото човешкия фактор е един от най-рисковите фактори. Африканската чума по свинете е в цяла България. Отделно от това, 9 млн. евро, от които 70 млн. лв. вече са предоставени и рефинансирани от ЕК, такива се правилата. След одит, който имахме по африканската чума по свинете, получихме много висока оценка за предприетите мерки“, посочи министър Танева.   Тя уточни, че единствената забележка на Европейската комисия е по отношение на легализацията на личните стопанства, регистрирането им и мерките за биосигурност, по които трябва да се отглеждат домашните свине.    „Мерките ще се затегнат - до 3 бройки за угояване и мерки за биосигурност, които конкретно сме описали – затворени, само този тип животни, място за фураж. Стартираме информационни кампании, шест мерки по Програмата за развитие на селските райони с допълнителни близо 70 млн. евро бюджет само за превенция и подкрепа на животновъдствата, които са в хипотезата, навлязла по епозоотията в България“, допълни министър Танева.   Тя добави, че две от мерките са отворени и те са обучения, които предстои да се проведат през пролетта. Остават още четири, едната е за малките стопанства 6.3 - за подкрепа на биосигурността, другите са 4.1 в тази насока за животновъдствата и новата мярка 5, която липсваше и е част от предложената от нас шеста нотификация за Програмата за развитие на селските райони, която при одобрение ще позволи да отворим приеми по 5.1 и 5.2, включително, за да подкрепим със 100 % финансиране на онези засегнати ферми от огнищата, които искат пак да репопулират.    „Всички засегнати ферми са с решения да репопулират поголовието си, като един от тях вече е населил 500 сантинели домашни свине. Ще има определен период по регламент, по който ще се отглеждат, ще се вземат проби и ако всичко е чисто, ще получат право напълно да заредят свинекомплекси“, каза още министър Танева.", "date": "2019.12.20", "title": "Десислава Танева: Българският данъкоплатец е предоставил общо 70 млн.лв. за борба с АЧС"}
{"url": "http://epicenter.bg/article/API--Vazmozhni-sa-zatrudneniya-pri-pokupkata-na-elektronni-vinetki-prez-tazi-nosht-/202120/4/0", "text": "На 21 декември 2019 г., от 0 ч. до 3 ч., са възможни затруднения при покупката на електронни винетки в мрежата за продажби на националния доставчик на услуги „Интелигентни трафик системи“ ЕАД заради планирани дейности по актуализация на електронната им система,      Дружеството „Интелигентни трафик системи“ ЕАД предлага е-винетки чрез уеб сайтовете www.vinetki.bg, www.tollpass.bg, www.A1.bg, в мрежата на мобилния оператор А1, както и на каса в Български пощи, Easy Pay и в бензиностанциите на „Петрол“, „Лукойл“, „Еко“ и ОМВ.    За избягване на риска от проблеми с покупката на е-винетки, напомняме на шофьорите, че е-винетки могат да се купят от сайта bgtoll.bg, мобилното приложение BGTOLL, терминалите за самотаксуване, разположени предимно в бензиностанции, както и на каса на основните гранични контролно-пропускателни пунктове – ГКПП „Калотина“, ГКПП „Кулата“, ГКПП „Капитан Андреево“, ГКПП „Илинден“, ГКПП „Станке Лисичково“, ГКПП „Силистра“, на Дунав мост – Русе и на Дунав мост – Видин.    Е-винетки се предлагат и от националния доставчик на услуги „Конкорд Смарт Инфраструктура“ АД чрез уеб сайта www.digitoll.bg и терминалите “Cashterminal” в мрежата на “Интеркапитал груп”.  ", "date": "2019.12.20", "title": "АПИ: Възможни са затруднения при покупката на електронни винетки през тази нощ "}
{"url": "http://epicenter.bg/article/Bum-na-opozhareni-koli-v-Sofiya---124-avtomobila-sa-izgoryali-za-godina/202064/3/0", "text": "От началото на годината столичната полиция е регистрирала 124 опожарявания на коли. 10 от тях са поради технически причини, а останалите 114 са предизвикани умишлено от трети лица. Това съобщи за NOVA главен инспектор Ивайло Величков от СДВР.   По думите му мотивите за деянията са най-различни. В част от случаите става дума за отмъщения. „В много от случаите, когато имаме задържани се оказва, че те са извършени по чисто хулигански подбуди. Когато извършителите са в нетрезво състояние, наркотична зависимост или психически проблеми”, обясни той.   Величков е категоричен, че няма специализиран контингент, който да се занимава с този вид престъпления. Има задържани психично болни хора, има криминално проявени такива. В минали периоди сме имали и група непълнолетни деца. Това е едно престъпление, което е много лесно за извършване, съответно и средствата са общодостъпни”, уточни той.   Последният случай на опожарен автомобил е в столичния квартал „Света Троица”. Това се е случило в сряда около 19.30 часа. Огнището на пожара е било в задната част на колата. Извършителите на деянието се издирват.", "date": "2019.12.20", "title": "Бум на опожарени коли в София - 124 автомобила са изгоряли за година"}
{"url": "http://epicenter.bg/article/Marinov--Potvardeno-e---balgarka-e-zadarzhana-v-Italiya-za-razsledvane-na-italianskite-vlasti/202081/3/0", "text": "Потвърждава се случаят, че българска гражданка е задържана на територията на Италия във връзка с разследване на италианските власти. Това каза министър Младен Маринов пред журналисти след срещата си с генералния секретар на Интерпол, предаде Агенция „Фокус“.    „Тя е постоянно пребиваваща там. Тя е с мярка домашен арест. Предстои да бъде разпитана по водещото разследване. Колегите извършват проверка и в момента, в който получим разрешение от италианците, защото разследването е под контрола на италиански прокурор, тогава ще подаваме информация“, обясни министърът.", "date": "2019.12.20", "title": "Маринов: Потвърдено е - българка е задържана в Италия за разследване на италианските власти"}
{"url": "http://epicenter.bg/article/Bebe-na-godina-i-polovina-zagina-pri-tezhka-katastrofa-v-Ruse/202082/3/0", "text": "Бебе на година и половина загина при тежка катастрофа в четвъртък вечерта в Русе, а трима души са пострадали. Това съобщиха от Спешна помощ в крайдунавския град, цитирани от БТА. Сигналът за инцидента е подаден след 21.00 часа. Автомобил в който са пътували мъж, две жени и бебе, се е блъснал в колона на мост между кварталите \"Родина\" и \"Чародейка\".   Веднага на място са изпратени три екипа на Спешна помощ. В болница са откарани 43-годишен мъж и момиче на 17 години, които са получили травми, както и 44-годишна жена със счупен крак. Наложило се е пожарна кола да реже колата, за да извади пострадалите. Бебето, пътувало в колата, е загинало на място.   Неправоспособен шофьор е причинил катастрофата, съобщи днес БТА, позовавайки се на информация от областната дирекция на МВР в крайдунавския град.    От полицията са установили , че 43-годишният шофьор няма книжка и ще бъде задържан за срок от 24 часа. Той е в болница със счупени ребра, а спътничката му е в интензивното отделение с опасност за живота. В болница със счупен крак е и третият пътник в колата - 17-годишно момиче.   Като причина за катастрофата се посочва несъобразена скорост от неправоспособния шофьор.", "date": "2019.12.20", "title": "Трагедия! Бебе на година и половина загина при тежка катастрофа в Русе"}
{"url": "http://epicenter.bg/article/Galyamoto-patuvane--Politsiyata-sas-zasileni-proverki-po-patishta-i-gari--VIDEO--/202088/3/0", "text": "Интензивен трафик в цялата страна преди Коледните празници. Днес се очаква движението по магистралите, първокласните пътища и на изход от София да е много натоварено.    Ще има и засилено полицейско присъствие. Основно по пътищата към курортите и границите на страната.    Полицията ще следи за нарушения на пътя, а допълнителни екипи на ДАИ ще затегнат контрола около жп и автогари, за да не допуснат нерегламентирани превози.    Катаджиите пък ще проверяват с акцент върху агресивно шофиране, несъoбразенa скорост, употреба на алкохол и наркотици.    Ще дебнат за неправоспособни водачи и дали автомобилите са подготвени за зимата.  ", "date": "2019.12.20", "title": "Голямото пътуване: Полицията със засилени проверки по пътища и гари (ВИДЕО) "}
{"url": "http://epicenter.bg/article/Okonchatelno--Kmetat-na-Nesebar-ostava-v-aresta-/202094/3/0", "text": "Апелативният специализиран наказателен съд остави в ареста кмета на Несебър Николай Димитров и другия обвиняем по делото за търговия с гласове Петър Тодоров, предаде Нова тв.    Апелативните съдии мотивираха определението си с това, че към момента не е намалял интензитетът на опасност обвинените да извършат ново престъпление.    По делото са събрани доказателства за наличие на организирана престъпна група, от които може да се направи и обосновано предположение, че привлечените към наказателна отговорност са извършили престъплението, за което са обвинени, обяви съдът и потвърди мерките „Задържане под стража“ на обвинените.    Решението е окончателно и не подлежи на обжалване.  ", "date": "2019.12.20", "title": "Окончателно! Кметът на Несебър остава в ареста "}
{"url": "http://epicenter.bg/article/Generalniyat-sekretar-na-Interpol--Balgariya-e-stabilen-sayuznik-na-globalnata-organizatsiya/202106/3/0", "text": "С решението на правителството през 1989 г. за възстановяване на членството на България в международната организация на криминалната полиция – Интерпол, българската полиция прави първата и решителна стъпка към своето модернизиране.   Благодарение на експертната и техническа помощ, оказани от Генералния секретариат, успяхме да развием нашите системи и да предоставим на всички правоохранителни органи в страната пряк достъп до базите данни на Интерпол.   Това заяви министърът на вътрешните работи Младен Маринов по време на тържественото отбелязване на 30-годишнината от възстановяването на членството на България в Интерпол, съобщават от пресцентъра на министерство на вътрешните работи.   Той припомни безценната помощ на глобалната организация в разследването на терористичния атентат през юли 2012 г. в Сарафово и отбеляза, че само през тази година МВР взе участие в три международни операции, координирани от Интерпол.   В България бяха проведени и няколко международни обучения за страните от Западните Балкани, като по този начин страната ни допринесе за напредъка по още един от нашите приоритети – подкрепата за изграждането на капацитет в тези страни, в перспективата на тяхното европейско бъдеще.   Признание за България като регионален лидер и надежден партньор в сътрудничеството по линия на сигурността е и фактът, че ръководителят на Националното централно бюро (НЦБ) Интерпол в София е член на Европейския комитет на организацията – подчерта още министър Маринов. Той използва възможността на поздрави специалния гост на събитието Юрген Щок с преизбирането му за втори мандат за генерален секретар на Интерпол.    \"За мен е чест да отбележим заедно 30 години от споделената история на България и Интерпол. Това са години на много успехи. Министерството на вътрешните работи винаги е било стабилен съюзник на глобалната организация\", сподели от своя страна генералният секретар Щок. Той подчерта нарастващото сътрудничество със страната ни, резултатите от което имат позитивен отзвук на Балканите, в Европа и дори отвъд: 2019 г. отбеляза най-високите нива в историята на използване от България на възможностите на Интерпол.   В основата на успешното сътрудничество лежи обменът на информация, който с и от България нараства - България е 9-ият най-голям ползвател на базите данни на Интерпол в Европа и 15-ият по света сред 194 страни членки. Тя е 12-и най-голям контрибутор към базите на глобалната организация в Европа и сред топ 20 в света. Щок припомни важни моменти от съвместната работа по противодействие на регионалните заплахи. В този смисъл генералният секретар на Интерпол изтъкна дейността на НЦБ в София, която е силен пример за вниманието, което България обръща на нарастващата необходимост от трансгранично полицейско сътрудничество.    Ръководителят на НЦБ - София Бисер Вучков представи накратко историята на Интерпол от зараждането на идеята за създаване на Международна организация на криминалната полиция до съвременната история и ползотворното сътрудничество на НЦБ с Генералния секретариат на организацията.    По време на церемонията министър Маринов връчи почетни плакети на първия ръководител на НЦБ – София Здравко Стоилков и на Петър Христов, началник на бюрото в периода 1993-1999 г. С колективна парична награда от главния секретар на МВР главен комисар Ивайло Иванов бяха отличени служителите на отдел „Интерпол“ към Дирекция „Международно оперативно сътрудничество“. Министърът на вътрешните работи Младен Маринов награди: инспектор Илияна Владимирова – Почетен знак на МВР III степен; инспектор Гергана Бъчварова - Почетен знак на МВР III степен; инспектор Дешка Манева - Почетен знак на МВР II степен; комисар Маргарита Константинова - Почетен медал на МВР.    Тържественото отбелязване на годишнината уважиха народни представители, главният секретар на МВР главен комисар Ивайло Иванов, директори на главни и административни дирекции в Министерството на вътрешните работи, служители.", "date": "2019.12.20", "title": "Вътрешният министър пред шефа на Интерпол: България благодари за безценната помощ "}
{"url": "http://epicenter.bg/article/Spetsprokuraturata-razsledva-za-narusheniya-druzhestva-za-sportni-zalozi-/202113/3/0", "text": "Във връзка с повишения медиен и обществен интерес, с разрешение на наблюдаващ прокурор от Специализирана прокуратура, на основание на чл.198, ал.1 от НПК (в разпореждане от 20 декември 2019 г.) се предоставя следната информация:    С постановление на Специализираната прокуратура от 20 декември 2019 г. е образувано досъдебно производство по пр.пр.№ 2552/2019г. за извършено през декември 2017 г. в София престъпление по чл. 214, ал. 2, т.1, вр. чл. 213а, ал. 2, т.1 от НК, като на основание чл.46, ал.2, т.2 от НПК разследването ще се извърши от наблюдаващия прокурор.    Към момента са изискани официални справки от Държавната комисия по хазарта налагани ли са принудителни административни мерки по реда на Глава четвърта от Закона за хазарта по отношение на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ ЕВРОФУТБОЛ ЛИМИТЕД“, на какво правно основание, за какъв срок.    Изискани са и данни санкционирани ли са същите търговци по реда на Глава пета от Закона за хазарта, извършването на какви административни нарушения на Закона за хазарта им е било вменено, какви административни наказания са им били наложени със съответните наказателни постановления, издадени от председателя на ДКХ.    От Министерство на финансите е изискана официална информация извършвани ли са данъчни ревизии и проверки от органите по приходите по Глава петнадесета от ДОПК на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ЕВРОФУТБОЛ ЛИМИТЕД“, на какво правно основание е осъществен данъчно-осигурителният контрол, с какъв акт е възложено извършването на съответното производство, какви са били предметът и ревизираните срокове, с какви актове са приключили производствата, били ли са констатирани от органите по приходите нарушения на данъчното и осигурителното законодателство, установени ли са били задължения за данъци, били ли са наложени административни наказания.    Изискани са данни за евентуално влезли в сила ревизионни актове и за проведени принудителни изпълнения за събиране на публични вземания.   ", "date": "2019.12.20", "title": "Спецпрокуратурата разследва за нарушения  ЕФБЕТ, НОВЕ ХОЛДИНГ  и ЕВРОФУТБОЛ"}
{"url": "http://epicenter.bg/article/Burgaskiyat-sad-postanovi-dozhivoten-zatvor-za-zhestoko-ubiystvo-na-vazrastna-zhena/202122/3/0", "text": "Тричленен състав на Бургаския апелативен съд измени 20-годишна ефективна присъда от Окръжния съд в Ямбол и увеличи наказанието на \"доживотен затвор\". Това съобщиха от novini.bg, позовавайки се на съобщение от съда. Наказанието е за Мишо В. от село Срем, община Тополовград, област Хасково. Той е признат за виновен в убийството на 87-годишна жена.    Престъплението е извършено през ноември 2016 година. 46-годишният Мишо В. влязъл в дома на възрастната жена и ѝ отнел 3000 лева, а после я убил. По време на делото е установено, че подсъдимият е имал информация, че жертвата живее сама, има пари и съседите й отсъстват.    След като влязъл в чуждия дом, Мишо В. нанесъл на жената множество удари с юмруци в лицето с такава сила, че се стигнало до счупвания на лицеви кости. Освен това, жертвата била душена, имала е счупване на щитовидния хрущял, понесла е силни удари в областта на гръдния кош, установени са кръвонасядания на сърдечната торбичка и други травми.    Според въззивния състав ударите определят убийството като извършено с особена жестокост. След случилото се подсъдимият се прибрал у дома, наредил на жената, с която живее, да изпере дрехите му, за да заличи следите, легнал и заспал. Това го определя като жесток човек, който въпреки предишните си осъждания и наказания, не се е поправил и превъзпитал, смята държавното обвинение.    Въззивната инстанция е приела, че извършеното престъпление е изключително тежко и затова най-справедливо и подходящо наказание, според Апелативния съд, е доживотен затвор. Изменен е и режимът на изтърпяване на наказанието - от \"строг\" на \"специален\". Решението за изменение на присъдата може да бъде обжалвано пред Върховния касационен съд в 15-дневен срок.", "date": "2019.12.20", "title": "Бургаският съд постанови доживотен затвор за жестоко убийство на възрастна жена"}
{"url": "http://epicenter.bg/article/BNB-otchita-rast-na-prekite-chuzhdestranni-investitsii-s-blizo-1-miliard-evro-ot-nachaloto-na-godinata-/202101/2/0", "text": "В края на годината най-добре се виждат добрите резултати за българската икономика. За януари – октомври 2019 г. преките чуждестранни инвестиции в страната са с 553.8 млн. евро повече от тези за същия период на миналата година. През първите десет месеца те нарастват с 953.3 млн. евро при увеличение с 399.5 млн. евро за януари – октомври 2018 г. Това написа във Фейсбук премиерът Бойко Борисов.   През октомври 2019 година положителното салдо по текущата сметка на България възлиза на 399,1 млн. евро, докато преките чуждестранни инвестиции нарастват със 141,1 млн. евро при тяхно сумарно увеличаване от началото на годината с 953,3 млн. евро. Това показват данните на БНБ за платежния баланс на страната, предаде по-рано БНР.    Балансът по текущата и капиталова сметка на България през октомври е положителен и в размер на 445,4 млн. евро спрямо излишък за 128,8 млн. евро точно преди година (през октомври 2018-а). За първите десет месеца на годината текущата и капиталова сметка е на излишък от 6,208 млрд. евро при доста по-скромен позитивен баланс от 3,3695 млрд. евро през същия период на 2018-а година.    Салдото само по текущата сметка през октомври е положително и възлиза на 399,1 млн. евро при излишък за едва 53,0 млн. евро точно година по-рано. За периода януари - октомври 2019-а година позитивният баланс по текущата сметка нарасна до 5,4763 млрд. евро спрямо излишък за 2,8506 млрд. евро през същия период на миналата година, според последните данни на БНБ.    Търговското салдо на нашата страна през октомври е положително и в размер на 71,7 млн. евро при дефицит от 212,8 млн. евро през същия месец година по-рано, като износът на стоки нараства с 61,5 млн. евро (увеличение с 2,3%) до 2,7705 млрд. евро, докато вносът намалява с цели 223,1 млн. евро (спад със 7,6%), достигайки 2,6988 млрд. евро.    В рамките на първите десет месеца на настоящата година търговското салдо е положително и в размер на 95,9 млн. евро (0,2% от БВП) при дефицит от цели 1,4748 млрд. евро (2,6% от БВП) през същия период на 2018-а година. В същото време износът на стоки се увеличи през периода януари - октомври с 1,1875 млрд. евро (с 5,1%) до 24,3341 млрд. евро, докато вносът на стоки за същия период намалява с 383,1 млн. евро (понижение с 1,6%) до 24,2382 млрд. евро.    Според данни на БНБ финансовата сметка през октомври е положителна и в размер на 74,7 млн. евро при излишък от 88,4 млн. евро година по-рано, като от началото на годината излишъкът по финансовата сметка е в размер на 2,9807 млрд. евро (5% от БВП) при положителна стойност от 2,8973 млрд. евро през януари - октомври 2018-а година.    Преките чуждестранни инвестиции в страната обаче се увеличават през октомври със 141,1 млн. евро при тяхно нарастване със 116,1 млн. евро година по-рано, докато през първото десет месеца на годината те скачат с 953,3 млн. евро след доста по-скромно повишение с 399,5 млн. евро през януари - октомври 2018-а година.    Най-големите нетни преки инвестиции в нашата страна през първите десет месеца на настоящата година идват от Холандия (за 422 млн. евро), следвана от Германия (233,7 млн. евро) и Обединеното кралство (168,3 млн. евро).    През октомври 2019-а година резервите на БНБ намаляват с 415,7 млн. евро при тяхно понижение с 493,2 млн. евро година по-рано, като за първите десет месеца на настоящата година те намаляват със 701,7 млн. евро при увеличение с 430,9 млн. евро през януари - октомври 2018-а година.  ", "date": "2019.12.20", "title": "Борисов радостен: Преките чуждестранни инвестиции растат!"}
{"url": "http://epicenter.bg/article/EK-prouchva-izprateno-ot-Balgariya-pismo-za-preporakite-na-Venetsianskata-komisiya-/202103/2/0", "text": "Европейската комисия проучва писмо, изпратено от България, за препоръките на Венецианската комисия за реформи в съдебната система. Това съобщи говорителят на Комисията Кристиян Виганд, предаде БНР.    По повод свалянето на мониторинга за нашата страна той припомни последния доклад по механизма за сътрудничество и проверка и заяви, че окончателното решение за падането му ще бъде взето след консултации със Съвета и Европейския парламент.    Според оповестения доклад на комисията през октомври страната ни е осъществила достатъчен напредък по отношение на поетите ангажименти при присъединяването към ЕС, но трябва да продължи да работи върху превръщането на тези ангажименти в конкретно законодателство и неговото практическо приложение.   ", "date": "2019.12.20", "title": "ЕК проучва изпратено от България писмо за препоръките на Венецианската комисия "}
{"url": "http://epicenter.bg/article/Glavniyat-prokuror--Sluchaite--po-koito-rabotihme-savmestno-s-Interpol--veche-sa-v-sadebna-faza-/202105/2/0", "text": "Главният прокурор на Република България Иван Гешев се срещна с генералния секретар на Интерпол Юрген Щок, който е на посещение в София по случай 30-годишнината от подновяването на членството на страната ни в международната организация.    Юрген Щок поздрави Иван Гешев за избирането му за главен прокурор и изрази удовлетворение от факта, че начело на българската прокуратура застава човек, който е запознат с работата на терен и разбира естеството на функциониране на цялата правоохранителна система.    По време на срещата главният прокурор Иван Гешев заяви, че благодарение на добрата съвместна работа между Прокуратурата и Интерпол, са издирени обвиняеми и подсъдими лица по важни за България дела.    „Случаите, по които работихме с Интерпол, са вече в съдебна фаза“, добави Иван Гешев.    \"Ние действаме по правила, за разлика от тези, които нарушават законите. Затова трябва да подобрим сътрудничеството между всички институции вътре и извън България в борбата срещу престъпността“, каза още главният прокурор.    „България е страна за пример с успешното си взаимодействие между правоохранителните си органи и сътрудничеството с Интерпол“, заяви на свой ред генералния секретар на Интерпол. „Ние строим мостове между полицейските и разследващите органи в 194 държави“, каза още Юрген Щок.    В хода на разговорите участниците в срещата се обединиха около становището, че е от първостепенно значение навременната обмяна на данни между всички правоохранителни органи с оглед адекватното противодействие на престъпления като тероризъм, организирана престъпност и киберпрестъпления.  ", "date": "2019.12.20", "title": "Генералният секретар на Интерпол Юрген Щок поздрави Иван Гешев за избирането му"}
{"url": "http://epicenter.bg/article/Evroparlamentat-odobryava-da-bade-vdignat-monitoringat-na-Balgariya-/202111/2/0", "text": "Председателят на Европарламента Давид Сасоли изпрати писмо до председателя на Европейската комисия Урсула фон дер Лайен, с което Европарламентът одобрява да бъде вдигнат мониторингът на България, съобщава Новини.бг.    Сасоли препраща като позиция на Европарламента писмо от т.нар. Комитет ЛИДЕ - Комисията по граждански права, правосъдие и вътрешни работи, който одобрява доклада за напредъка на България в областта на правосъдието и борбата с корупцията и се съгласява, че може да бъде прекратен механизмът на сътрудничество и проверка - т.нар. мониторинг.    Припомняме, че в последния доклад на ЕК за България от 22 октомври беше отчетен \"постигнатият през изминалата година напредък в изпълнението на последните 17 препоръки. Отбелязва се със задоволство последователната работа на България по изпълнението на тези препоръки\".    Писмото на Давид Сасоли вижте   ", "date": "2019.12.20", "title": "Европарламентът одобрява да бъде вдигнат мониторингът на България "}
{"url": "http://epicenter.bg/article/Konstitutsionniyat-sad-obrazuva-delo-po-pitaneto-na-kabineta-koy-mozhe-da-razsledva-glavniya-prokuror-/202118/2/0", "text": "Днес, 20.12.2019 г., Конституционният съд образува конституционно дело № 15/2019 г. по искане на Министерския съвет на Република България за даване на задължително тълкуване на разпоредбата на чл. 126, ал. 2 от Конституцията на Република България.      Докладчик по делото е съдия Гроздан Илиев.    Припомняме, че на 18 декември Министерски съвет одобри искане до Конституционния съд (КС) за даване на задължително тълкуване на разпоредбите на чл. 126, ал. 2 от Конституцията на Република България.    Повод за тълкувателното питане са отправените препоръки от независимия технически анализ на Прокуратурата на Република България за необходимостта от изготвяне на ефективен механизъм за разследване срещу главния прокурор.    Формулиран е следният конкретен въпрос: „Общият надзор за законност и методическото ръководство, осъществявани от главния прокурор съгласно чл. 126, ал. 2 КРБ, включват ли случаите, когато прокурор извършва проверки, разследване и други процесуални действия по сигнали срещу главния прокурор, предвид общоприетия правен принцип „никой не може да съди себе си“ /nemo judex in causa sua/, който е елемент на правовата държава?“    Като аргумент за допустимост на тълкуването е посочено, че нормата на чл. 126, ал. 2 от Конституцията не дава ясен отговор на този въпрос, а това води до различни тълкувания и колебания, както в юридическите, така и в политическите среди с оглед внесения на 9 декември 2019 г. в Народното събрание проект на Закон за допълнение на Наказателно-процесуалния кодекс.   ", "date": "2019.12.20", "title": "Конституционният съд образува дело по питането на кабинета кой може да разследва главния прокурор "}
{"url": "http://epicenter.bg/article/Savetat-za-balgarite-v-chuzhbina-kam-vitseprezidenta-obsadi-predstoyashtiya-forum-sas-sanarodnitsite-ni/202123/2/0", "text": "На заключителното за годината заседание Съветът за работа с българите в чужбина обсъди планирания за 2020-а от президентската институция форум с българите в чужбина. В съвета към вицепрезидента участват представители на изпълнителната власт, водещи учени, политолози, университетски преподаватели, журналисти и общественици. Това съобщиха от прессекретариата на президента.    „Искаме всички заедно – българските институции, българите тук и представители на българите в чужбина, да седнем заедно на една маса и да поставим всички въпроси, които стоят в отношенията ни, които могат да ги направят по-ползотворни. Без забранени теми, искаме ясно да положим основите, върху които само да надграждаме. Имаме амбицията такъв тип срещи да бъдат регулярни, за да постигнем конкретни резултати“, заяви Илияна Йотова.    Вицепрезидентът направи преглед на всички инициативи с българските общности в чужбина, проведени през 2019 година. Трайни и преки контакти вицепрезидентът и нейният екип установиха с наши сънародници чак в САЩ и Казахстан.    Готова е концепцията за създаване на Български културен институт, продължават срещите по темата с представители на българските институции, общественици и интелектуалци.    Обобщени бяха резултатите от проведените Студентски лаборатории в различни университети със студенти с български произход. Заедно с другите институции бяха обсъдени проблемите на тези студенти. Беше приета поправка в Закона за чужденците, която улеснява идването в България на приетите студенти от български произход в нашите висши училища, без да е необходимо да притежават виза. Така те ще могат спокойно да се запишат в университетите и да подадат документи за пребиваване.    Министерство на образованието и науката предложи нова възможност – кандидатстване от чужбина с изпит по български език и обща матура.    За пореден път бе потвърдена тезата, че поправките в Закона за българско гражданство трябва да включват задължително ниво на владеене на български език, както и изискване за постоянно пребиваване. Очакват се реални резултати от дейността на работната група, в която влизат представители на всички институции, които са ангажирани с въпроса.  ", "date": "2019.12.20", "title": "Съветът за българите в чужбина към вицепрезидента обсъди предстоящия форум със сънародницитe ни"}
{"url": "http://epicenter.bg/article/Emil-Radev--EP-otvori-patya-za-okonchatelnoto-svalyane-na-monitoringoviya-mehanizam-za-Balgariya/202125/2/0", "text": "Европейският парламент изцяло подкрепя свалянето на мониторинговия механизъм за България. Само преди няколко часа това становище беше изпратено в писмо от председателя на ЕП Давид Мария Сасоли до председателя на Европейската комисия Урсула фон дер Лайен. Така Европарламентът отвори пътя за окончателното премахване на мониторинговия механизъм за България, коментира на извънреден брифинг във Варна българският евродепутат от ЕНП/ГЕРБ Емил Радев, който е и зам.-председател на Комисията по граждански права, правосъдие и вътрешни работи в ЕП. Това съобщиха от пресцентъра на ГЕРБ.    „Всички големи политически сили изрично подкрепиха свалянето на мониторинга за България”, изтъкна Емил Радев и благодари на колегите си от българската делегация в ЕП, с които са работили съвместно за отпадането на механизма. „Работим заедно и по други важни каузи като приемането на България в Шенген и виждаме, че когато действаме единно, защитавайки интересите на страната ни, постигаме успех”, отбеляза Радев.    Той обясни, че преди да се произнесе окончателно относно мониторинговия механизъм за България, ЕК очаква и становището на Съвета. Радев прогнозира, че то ще бъде факт през януари.    „Изпълнили сме всички 17 изисквания, които ни бяха поставени през 2017 г. като условие за отпадането на мониторинговия механизъм. Предприетите промени в законодателството ни и по отношение на независимостта на съдебната ни система са необратими. От началото на членството ни досега бяха извършени много реформи за хармонизиране на законодателството с европейското, както и в самата съдебна система. Създадоха се органи като Специализирания съд, Специализираната прокуратура, Антикорупционната комисия. Разбира се, реформите ще продължат, но не защото някой отвън ни ги иска, а за да направим правораздаването още по-бързо и по-справедливо, за да нарасне чувството за справедливост у българските граждани”, посочи Емил Радев.    Той запозна варненските журналисти с процеса по обсъждане на темата в ЕП, като припомни, че през ноември в ресорната комисия се проведе дебат за сваляне на мониторинговия механизъм за България.    „Напредъкът на страната ни беше категорично отчетен, но за съжаление, не бяха такива констатациите за Румъния, където според доклада на ЕК мониторингът ще продължи, тъй като в северната ни съседка няма трайни промени и се наблюдава отстъпление в независимостта на съдебната система”, допълни Радев.    По думите му в писмото на председателя на Комисията по граждански права, правосъдие и вътрешни работи в ЕП Хуан Фернандо Лопез Агилар до председателя на ЕП ясно се казва, че мониторингът за България и Румъния не трябва да се свързва с приемането ни в Шенгенското пространство, тъй като сме покрили абсолютно всички технически критерии.   Българският евродепутат от ЕНП/ГЕРБ отново се обяви за въвеждането на общоевропейски механизъм за върховенството на закона.   „Необходими са общоевропейски препоръки към страните-членки в тази насока. Неоснователно е да се сочат с пръст България и Румъния само защото им беше въведен мониторинг”, заключи Радев.  ", "date": "2019.12.20", "title": "Емил Радев: ЕП отвори пътя за окончателното сваляне на мониторинговия механизъм за България"}
{"url": "http://epicenter.bg/article/Balgarite-ostavat-sred-nay-golemite-optimisti-za-ES-/202126/2/0", "text": "Доверието на българите и румънците в ЕС бележи най-голямо повишение в Общността за тази година. Това показва проучване, представено днес от Европейската комисия, предава Нова тв.    В България и Румъния доверието е нараснало с пет процента и достига съответно 60 и 57 на сто. Най-високо доверие в ЕС имат гражданите на Литва (66 на сто) и Дания (63 на сто). По-скоро вярват в ЕС 49 на сто от участвалите в допитването граждани на Германия, Полша и Белгия, както и 45 на сто от словаците. В Унгария доверието към ЕС е 52 на сто. Най-малко на ЕС вярват гражданите на Великобритания (29 на сто), Франция (32 на сто) и Гърция (34 на сто).    Образът на ЕС е разглеждан положително най-често от гражданите на Ирландия (63 на сто), България (61 на сто) и Португалия (59 на сто). Средно в ЕС едва 42 на сто от гражданите заявяват, че виждат Общността в положителна светлина.    Данните сочат спад в общото доверие в ЕС с един процент за една година. Одобрението за образа на ЕС е намаляло с три на сто в последната година, като се отчита покачване в същия мащаб на неодобрението. С три на сто (до 52 процента) намалява задоволството от европейската демокрация.    На въпрос дали се чувстват граждани на ЕС, българите са в края на таблицата, като едва 56 на сто отговарят положително. По-ниски са резултатите само сред отговорите на гражданите на Италия (55 на сто), Великобритания (53 на сто) и Гърция (51 на сто). Първите три места в чувството на европейска принадлежност заемат гражданите на Люксембург (91 на сто), Испания (86 на сто) и Германия (83 на сто).    Проучването показва, че днес европейците се тревожат най-много от имиграцията, промените в природата и икономическата обстановка. Най-малки са тревогите им за престъпността, енергийните доставки, данъците и пенсиите. На национално равнище най-много тревоги предизвикват здравеопазването, околната среда, безработицата и цената на живота.  ", "date": "2019.12.20", "title": "Българите остават сред най-големите оптимисти за ЕС "}
{"url": "http://epicenter.bg/article/MVnR--Silna-burya-i-vetrove-se-ochakvat-v-Portugaliya-/202127/2/0", "text": "Метеорологичните служби в Португалия прогнозират значително влошаване на времето в страната поне до 23 декември 2019 г. Това съобщиха от Министерството на външните работи.    По информация на Португалския институт за морето и атмосферата на 21 декември се очаква през територията на страната да премине бурята „Фабиен”, съпътствана от силни валежи и ветрове. На места скоростта на ветровете може да достигне 120 км в час. Очаква се и силно вълнение по цялото протежение на атлантическото крайбрежие на страната.    Португалската Национална служба за извънредни ситуации и гражданска защита препоръчва включително: да се шофират моторни превозни средства с повишено внимание и намалена скорост, да не се преминава през наводнени зони, поради опасност от пропадане в дупки на пътната настилка или открити отводнителни шахти; гражданите да проявяват повишено внимание при преминаване през пространства с дървета поради опасност от падане на клони и дървета; да се проявява повишено внимание при преминаване по крайбрежните речни и океански райони и по възможност да се избягва преминаването и престоя в тези зони поради опасност от заливането им; да не се практикува спортен риболов, водни спортове и разходки по крайбрежието, включително избягване паркирането на автомобили в близост до крайбрежието.    От министерството препоръчвт българските граждани в Португалия да спазват стриктно изброените предохранителни мерки и да бъдат особено внимателни към състоянието на метеорологичната обстановка, както и да спазват стриктно конкретните указания на португалските власти.    Актуална информация за състоянието и прогнозите за развитието на метеорологичната обстановка може да бъде открита на интернет-страниците на:    Португалския институт за морето и атмосферата -      и Национална служба за извънредни ситуации и гражданска защита -      Телефонът за спешни случаи в Португалия е      Дежурният телефон за спешни случаи на българското посолство в Португалия е     ", "date": "2019.12.20", "title": "МВнР: Силна буря и ветрове се очакват в Португалия "}
{"url": "http://epicenter.bg/article/OIK-Blagoevgrad-otkaza-da-prekrati-palnomoshtiyata-na-kmeta-inzh--Rumen-Tomov-/202129/2/98", "text": "Общинска избирателна комисия – Благоевград отказа да прекрати пълномощията на кмета на Общината инж. Румен Томов, предаде репортер на Радио „Фокус“ – Пирин.    На заседанието, което бе свикано по сигнал за нарушение на нормите на Закона за местното самоуправление и местната администрация, присъстваха всички 13 членове на комисията, с което то бе обявено за легитимно.    За прекратяване пълномощията на кмета инж. Румен Томов гласуваха 4 души. Против бяха 9. Нямаше въздържали се.      На 11 декември се проведе първото извънредно заседание на Общинска избирателна комисия – Благоевград. То бе свикано по сигнал, внесен от бившият кмет на Благоевград д-р Атанас Камбитов.    В жалбата, подадена от него до комисията се твърди, че при извършена от него справка в електронната система на Търговски регистър, е установено, че Кметът на община Благоевград, понастоящем е вписан като Едноличен търговец с фирма.    Според д-р Камбитов това представлява нарушение на императивната разпоредба на чл. 41, ал. 1 от ЗМСМА, и е основание за предсрочно прекратяване на правомощията на Томов като Кмет на общината.    Обстоятелствата, че Томов е сключил сделка за продажба на Търговското си предприятие и е прехвърлил същото в полза на сина си на 27.11.2019 година не санира извършеното нарушение, допълва в жалбата си д-р Камбитов.    Той уточнява, че Томов не е поискал от ТР заличаването му като търговец в законоустановения срок до 4 декември.  ", "date": "2019.12.20", "title": "ОИК–Благоевград отказа да прекрати пълномощията на кмета инж. Румен Томов "}
