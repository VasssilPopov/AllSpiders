{"url": "http://epicenter.bg/article/Ivanovden-e--Praznuvat-/203168/2/0", "text": " Другото му прозвище - Предтеча, подсказва връзката между неговите проповеди и мисията на Христос. Предтечата на Христос съди разточителния и неморален живот на съвременниците си и драматично им предсказва идването на Месия, края на света и приближаването на бъдещото небесно царство.       Така всички разбрали, че пред тях е Бог. Светла утринна звезда, предизвестяваща настъпването на утрото – така наричат пророк Йоан в една църковна молитва.   За християните мисията на Йоан Кръстител до голяма степен се изразява в кръщението на Иисус, отреждайки на светеца празничния ден непосредствено след Богоявление.    За да бъдат здрави и плодовити, водата трябва добре да облее младото семейство, а то да посрещне своите гости и да поднесе на кума вино, кравай и месо.     Обредното къпане за здраве на Йордановден продължава и на Ивановден. В някои райони на страната то дори е по-характерно за този празник. Навсякъде обредът е за младоженците, като действието се извършва от кума или девера. Затова окъпването би могло да се разглежда като елемент от след сватбените обичаи, с който се затваря широкият кръг на сватбената обредност.   На този ден ергените къпят момите, къпят се и младите мъже и именниците. В югозападна България къпят младоженките и малките момиченца на възраст до 1 година. Обредното къпане включва и разменянето на подаръци, както и гостувания и празнична трапеза. Народната представа за Св. Йоан като покровител на кумството и побратимството определя гостуванията у кумовете. Кумците носят кравай, месо, вино. Прави се обща трапеза.    На Ивановден изтича срокът, през който ходят новогодишните маскирани дружини. В някои райони на страната коледарите отвеждат тържествено царя на чешмата и го окъпват. След това той устройва угощение, на което присъстват и маскирани като мечка, невеста и мъже облечени като баби. Накрая всички излизат на празнично хоро, с което приключва пълният цикъл на обичая Коледуване.  Ивановден в село Гиген, Плевенско. (Наричан още Мечкаровден)  Много важен аспект от традициите Ивановденските обичаи и ритуали е появата в ранно утро на маскирани и предрешени мъже с маски, които преминавайки от дом на дом, по-специално в Северна България, но като цяло в цялата страна, със своите игри, музика и ритуали донасят разнообразие. Има радост и сигнал, че е време студът и снегът да дадат място на първите пролетни лъчения и цялостното преминаване на българската земя към ново начало. Кукерските игри и ритуали са индивидуални за всеки район, но като цяло целта им е да прогонят злите сили и да да донесат здраве и берекет за предстоящата година.   Ивановден е най-празнуваният имен ден в България, отбелязван от повече от 300 хиляди души. По старому е празнуван на 20 януари.    Имен ден празнуват: Иван, Иво, Йоан, Ивац, Ивайло, Ивал, Ива, Йоанна, Иванка, Ивана, Йоана, Иванина, Ивон, Калоян, Калояна, Ивиана, Ванина, Ваньо, Ваня, Йово, Йовко, Йовчо, Йовка, Йовелина, Йото, Йонко, Йонка, Жана, Жанет, Жанина, Ивайла, Ивет, Ивета, Ивелина, Ивалена, Ивелин, Ина, Инна, Инка, Ивона, Яни, Яница, Янислав, Янислава, Янимира, Яне, Яна, Янка, Янко, Янета, Яниса, Янин, Янина, Янита, Янимир, Яник, Янек, Янико, Яника, Янаки, Яно, Яньо, Янчо, Янак. ", "date": "2020.01.07", "title": "Ивановден е! Празнуват 355 950 българи. Да са честити!"}
{"url": "http://epicenter.bg/article/Borisov-za-Ivanovden--Skapi-imenitsi--radvayte-horata-okolo-Vas--pravete-dobro-i-badete-zdravi-/203186/2/0", "text": "Премиерът Бойко Борисов поздрави чрез страниицата си във Фейсбук всички именици днес.   Ето какво написа Борисов:  ", "date": "2020.01.07", "title": "Борисов за Ивановден: Скъпи именици, радвайте хората около Вас, правете добро и бъдете здрави!"}
{"url": "http://epicenter.bg/article/24-firmi-sa-pokaneni-na-konkurs-za-dostavka-na-dronove-za-armiyata/203234/2/0", "text": "24 фирми са получили покана за участие в конкурса за доставка на дронове за Българската армия, съобщава БНР. Около 25 милиона лева е стойността на поръчката, която е била обявена в последните работни дни на 2019 година.    Министерството иска да купи 14 дрона, 2 от които с максимален обхват от 120 км. Ведомството очаква първите 4 дрона тази година, а последната доставка трябва да е през 2024 г.    Сред поканените фирми има български, израелски, американски и европейски. Част от компаниите са участвали в предишни проекти за модернизация на армията.    Крайният срок за отговори е средата на февруари.    Планове за производство на дронове има и в многомилионния проект за нови изтребители за армията, но до момента няма повече конкретика.    Миналото лято специалните сили използваха при последното учение дрон за разузнаване, а по думите на бригаден генерал Явор Матеев, който е и командир на съвместното командване за специални операции, дроновете могат да се използват и от други структури в армията.", "date": "2020.01.07", "title": "24 фирми са поканени на конкурс за доставка на дронове за армията"}
{"url": "http://epicenter.bg/article/Zdravna-kriza--U-nas-ne-dostigat-hilyadi-meditsinski-sestri-i-akusherki--VIDEO-/203236/2/0", "text": "Остър недостиг на акушерки и медицински сестри в световен мащаб. Нужни са поне още 9 милиона такива специалисти, за да удовлетворят здравните нужди на хората. У нас гладът за тези кадри също е голям - липсват повече от 30 000 сестри и 4000 акушерки, предава Нова тв    Валентина Младенова посвещава целия си живот на грижата за най-малките пациенти. Акушерката работи в неонатологията на „Майчин дом” вече 38 години и не би заменила професията си за друга.    „Най-голямата мотивация е любовта към професията. Влагаме много любов и грижи за тези недоносени бебета”, споделя Валентина.    По стъпките на по-опитната си колежка сега върви Миляна Евтимова.    „Чувствам се полезна с това,което правя. Вдъхновявам се от най-малките ни пациенти, които имаме в отделението”, каза тя.    Специалистите като Валентина и Миляна обаче стават все по-малко.    „По-голямата част от моите колеги работят в България, след което заминават и искат да се установяват в чужбина”, казва Миляна Евтимова.    В момента практикуващите акушерки у нас са под 4000.    „Сериозна цифра е, просто се ориентират към други професии. Трябва да се тревожим, защото много неща куцат в здравеопазването”, коментира Валентина Младенова.    На много места дефицитът на медицински сестри и акушерки се преодолява благодарение на кадрите в пенсионна възраст. Така е и в хасковската многопрофилна болница.    „Има отлив от професията. Дори и тези, които завършват, след това не идват да търсят работа при нас\", казва Славея Славова - главна сестра в „МБАЛ - Хасково\".    Весела е сред най-младите попълнения на болницата. Започва работа като медицинска сестра само преди няколко месеца. Признава обаче, че има какво още да се желае във финансово отношение.    „Има най-различни случаи и най-различни състояния на пациентите. Точно това ми хареса и затова започнах тук”, посочва тя.    Признава обаче, че има какво още да се желае във финансово отношение.    „Може и много повече, защото не сме учили напразно 4 години”, смята Весела.    Според проучване на социалното министерство до 15 години най-търсени на пазара на труда ще бъдат акушерките и медицинските сестри.  ", "date": "2020.01.07", "title": "Здравна криза: У нас не достигат хиляди медицински сестри и акушерки (ВИДЕО)"}
{"url": "http://epicenter.bg/article/Borisov-pozdravi-Sebastian-Kurts-po-povod-vstapvaneto-mu-v-dlazhnost-kato-federalen-kantsler-na-Avstriya/203237/2/0", "text": "Министър-председателят Бойко Борисов поздрави Себастиан Курц по повод встъпването му в длъжност начело на новото правителство на Австрия. Това съобщиха от правителствената информационна служба.    В поздравителния си адрес до Курц премиерът Борисов изтъква отличните двустранни отношения между България и Австрия и активния политически диалог на всички нива.    „Австрия е традиционно важен политически и икономически партньор на България. Нашите две страни развиват конструктивно сътрудничество и имат близки позиции по редица важни въпроси от дневния ред на Европейския съюз“, отбелязва още българският министър-председател.    Премиерът Борисов изразява увереност, че в рамките на втория мандат на Себастиан Курц като федерален канцлер, България и Австрия ще продължат да надграждат приятелските си отношения и ще работят съвместно по редица теми, включително европейската перспектива на Западните Балкани.   ", "date": "2020.01.07", "title": "Борисов поздрави Себастиан Курц по повод встъпването му в длъжност като федерален канцлер на Австрия"}
{"url": "http://epicenter.bg/article/Razrabotvat-amerikansko-balgarska-Patna-karta-v-sferata-na-otbranata-/203243/2/0", "text": "Посланикът и официални лица от Департамента по отбраната на САЩ работят по разработването на американско-българската Пътна карта 2020 - 2030 в сферата на отбраната заедно с министъра на отбраната.    Посланик Мустафа присъства днес на работен обяд с представители на американското и българско военно ръководство, за да даде ход на развитието на нашия 10-годишен Двустранен план за отбрана заедно с министъра на отбраната Красимир Каракачанов. Това съобщиха от американското посолство.   Алтън Биланд, директор на Отдела за европейска политика, Централна и Южна Европа към кабинета на секретаря по отбраната на САЩ в Департамента по отбраната също се присъедини към разговорите и ще участва в стратегическия диалог между САЩ и България в сряда.   Делегацията постигна съгласие по основните точки на българо-американската Пътна карта 2020-2030 г. и бърз график за нейното изпълнение.    Пътната карта 2020-2030 г. ще даде насоки на българското и американското ръководство в техните съвместни усилия за по-нататъшно развитие на способностите на Българската армия чрез фокусиране на усилията за сътрудничество в областта на сигурността, особено в сферата на отбранителните институции, ситуационната картина на морското пространство, киберсигурността и модернизацията на въоръжените сили на Република България.   Екипите по прилагане на стратегията изготвят за преглед проект на Пътната карта през април, а военното ръководство има за цел да подпише окончателна версия в София през септември.    Резултатите от днешната среща са конкретен пример за динамично развиващото се сътрудничество между България и САЩ в областта на отбраната, регионалната и глобалната сигурност.", "date": "2020.01.07", "title": "Разработват американско-българска Пътна карта в сферата на отбраната "}
{"url": "http://epicenter.bg/article/Toma-Bikov-kategorichen--Votat-na-nedoverie-na-BSP-nyama-da-mine-/203248/2/0", "text": "Вотът на недоверие на кабинета, който БСП се кани да внесе, няма да мине. Корнелия Нинова да се научи, че това не е пиар ход. Това заяви депутатът от ГЕРБ Тома Биков на пресконференция, отговор на продедената по-рано пресконференция на социалистите.   Биков отправи и съвет към лидера на БСП Корнелия Нинова - да се поучи от кмета на Перник Станислав Владимиров, издигнат от БСП.   \"Трета година Корнелия Нинова и БСП не се научиха какво е вот на недоверие. Това не е пиар ход и предизборно говорене, а нещо доста по-сериозно\", каза Тома Биков.  И продължи: \"От началото на кризата в Перник БСП само казват, че правителството трябва да падне и после, каквото сабя покаже. Ние сме отговорна партия, ще отхвърлим вота на недоверие и ще подкрепим правителството. Аз призовавам г-жа Нинова да се вслуша и вгледа в думите и действията на кмета на Перник, който е от БСП. На \"Позитано\" дават само пресконференции и си мислят, че така ще се решат проблемите.\"   Биков нападна и соцдепутата Явор Божанков, който участваше в червената пресконференция, заедно с колегите си Крум Зарков и Атанас Костадинов. \"На днешната пресконференция беше много нахално човек, чийто бизнес е свързан със скрап, да говори по темата за боклука. За г-н Божанков става въпрос. Изключително нагло и нахално поведение, но явно не са намерили някой в София, който да участва в брифинга. БСП трябва да разберат, че е крайно време да започнат да се държат отговорно\", изрече Биков.      Колегата на Биков и бивш екоминистър - Ивелина Василева, която също участваше в пресконференцията на ГЕРБ, възприе същия остър тон. \"Ние сме готови да проведем дебати, които да доведат до конструктивни и реални предложения за решаване на проблемите. Случаят при БСП не е такъв. Те не спират да насаждат страх и фалшиви новини сред обществото. За последните години от БСП не са внесли нито едно реално предложение в деловодството на НС по отношение на околната среда, водите, чистия въздух. Ние от наша страна сме внесли три предложения, като последното е за инкриминиране на гореното на твърди отпадъци. Във \"Визия за България\", програмата на БСП за промяна и уж смяна на статуквото, има предложение за изграждане на инсталации за изгаряне на боклуци. Как ще отговорят те на това? Категорично не са внасяни болнични отпадъци за изгаряне в България. Правителството прави всичко възможно за справяне с водната криза в Перник. Искаме по време на дебатите за вота на недоверие от БСП да отговорят на тези въпроси, да се държат отговорно и поне веднъж да дадат реални предложения за решаване на проблемите, а не само да разпространяват фалшиви новини\", каза  Василева.  ", "date": "2020.01.07", "title": "Тома Биков: Вотът на недоверие на БСП няма да мине! Нинова не се научи, че това не е пиар ход!"}
{"url": "http://epicenter.bg/article/Zaharieva-pozdravi-Aleksandar-Shalenberg-za-izbiraneto-mu-za-vanshen-ministar-na-Avstriya/203251/2/0", "text": "Вицепремиерът и министър на външните работи Екатерина Захариева поздрави Александър Шаленберг с избирането му за федерален министър на външните работи на Австрия. Това съобщиха от пресцентъра на Министерство на външните работи и Агенция \"Фокус\". В поздравителното писмо министър Захариева подчертава приятелските връзки между България и Австрия.   „Уверена съм, че приятелските отношения между нашите страни и ползотворното сътрудничество между Министерството на външните работи на България и Федералното министерство за Европа и външни работи на Австрия ще продължат да се развиват с нова динамика и в още по-тясно взаимодействие и в бъдеще“, посочва в писмото външният ни министър.", "date": "2020.01.07", "title": "Захариева поздрави Александър Шаленберг за избирането му за външен министър на Австрия"}
{"url": "http://epicenter.bg/article/Mlad-i-neumoren-prokuror-e-chovekat-na-SASht-za-varhovenstvoto-na-zakona-v-Balgariya-/203172/3/0", "text": "Джесика притежава изключителен правен ум и е брилянтна в съдебната зала. Тя работи изключително много, изглежда неуморна и е безпределно отдадена на постигането на справедливост.\"   Това заявява през октомври 2018 г. прокурор Бенджамин Гласман за тогава 31-годишната Джесика Ким, която единствена в САЩ е отличена от главния прокурор и министър на правосъдието Джеф Сешънс с неговата Награда за изключителен приннос от нов служител. На тази 66-та годишна церемония са отличени 244 от 115-те хиляди служители на министерството и федералната прокуратура.    Днес   Джесика Х. Ким бе представена в София пред премиера Бойко Борисов и министъра на правосъдието Данаил Кирилов като постоянен съветник по юридическите въпроси към Посолството на САЩ в България. Федерален прокурор Ким е първият от повече от 10 години служител на този нов пост и отговаря и за Румъния. Задачата ѝ е \"да подпомага изграждането на капацитет за борба с корупцията в обществената администрация, с прането на пари и организираната престъпност\".    Подобен пост имаше до приемането на България в ЕС, но малко преди това да се случи през 2007 г. от Министерството на правосъдието във Вашингтон са го закрили, защото се смятало, че страната - макар и млада демокрация - вече е покрила изискванията за законност. Но при администрацията на президента Барак Обама се заговори, че САЩ трябва да върнат такъв представител в София, а през февруари миналата година посланик Ерик Рубин каза в интервю за \"Свободна Европа\", че причината са проблеми с върховенството на закона и корупцията в България.    Наследничката му Херо Мустафа декларира в първата си програмна реч в България, че справянето с тези проблеми е един от трите основни приоритета на тригодишния ѝ мандат. Пред Американската търговска камара в България тя говори за подобряване надеждността на съдебната система, постоянна защита върховенството на закона и на свободата на медиите. Силната демокрация \"изисква свободни, динамични и жизнени медии, които внимателно наблюдават всички тези процеси, принуждавайки всички участници – частни и държавни – да играят честно и отговорно\", каза още тя в края на ноември точно преди срещата на Борисов с президента Доналд Тръмп в Белия дом.    Седмица по-късно Мустафа повтори приоритетите си във втората нейна важна реч - пред Атлантическия клуб. Тогава тя съобщи, че \"до няколко дни пристига специален съветник по правните въпроси, постоянно базиран в американското посолство в София\", посочи, че става дума за жена, но не съобщи името на този \"очакван отдавна служител\" с когото обеща да работи в тясно сътрудничество. Посланикът повтори, че ще работи и с гражданския сектор в България, оказващ натиск да реформи в името на върховенството на закона и изненадващо допълни, че САЩ са готови да използват един нов инструмент - раздел 7031(с) от разпоредбата за противодействие на клептокрацията - позволяващ да се посочат публично корумпирани служители в България чрез отказ за допускането им на американска територия.    Още няколко дни след това - на 5 декември - в интервю за Би Ти Ви премиерът Борисов бе попитан \"Не е ли озадачаващо американците да изпращат специален човек, в нашето посолство тук, който да отговаря за върховенството на закона у нас и за свободата на медиите. () Защо изпращат този човек?\", на което без да се замисля отговори: \"Защото аз съм поискал да пратят човек\". От \"Свободна Европа\" попитаха посолството на САЩ дали това е така и отговорът бе дипломатичното \"Очакваме пристигането на нашия постоянен юридически съветник, както и плодотворно сътрудничество с българските власти\". Няма уточнение дали този съветник ще следи и върховенството на закона, и свободата на медиите.    Това е едно от нещата, които ще трябва да изясни Джесика Ким. Тя идва от Южния район на щата Охайо, където е помощник прокурор и отговаря за борбата с кибер престъпленията и т.нар. престъпления на белите якички. Това включва корупция в администрацията, инвестиционни, корпоративни, финансови, банкови и данъчни измами, пране на пари, но също и случаи, свързани с националната сигурност и престъпления с насилие.   В годината, когато я награждава главният прокурор, тя получава и национален годишен приз за най-млад федерален юрист от Федералното сдружение на адвокатите, с който са отличавани демонстриралите забележителни правни умения и отдаденост в работата за обществото. Към този момент тя има 4 години стаж във федералната прокуратура в Кълъмбъс, щата Охайо, след като е практикувала при двама известни съдии в района.    За по-малко от 4 години на поста тя печели като водещ обвинител три важни дела:  United States v Harrison et al. – за сложна инвестиционна измама, включваща основатели на спортните напитки OXYwater, отмъкнали от инвеститорите си над 9 милиона долара;  United States v Foster – произтичащ от този случай дело за мениджър, измамил известни в обществото клиенти и извършил данъчни измами;  United States v Hoyo – измама срещу двама социално слаби американци, от които са откраднати половин милион долара под формата на акции и пенсионни вноски; в този случай Ким представя толкова убедително тезата на обвинението, че след седмица делото приключва, защото обвиненият предлага да признае вината си.    Тя също така е повдигала обвиненията по първите два случая с кибер измами в този район на Охайо и е била в екипа обвинители срещу 23-ма заподозрени членове и съратници на известната транснационална престъпна организация MS-13. (бел.ред. - Mara Salvatrucha е основана през 80-те години в Лос Анджелес от бягащи от бруталната гражданска война в Салвадор, но се рараства в началото на ХХl век до над 10 000 членове в множество щати на САЩ).    Джесика Ким учи политически науки в Университета на Маями, където на 20 години завършва \"с почести\", но тогава още не се е замисляла за кариера в правото. По същия отличен начин се дипломира на 23 години с магистърска степен в Правния колеж Мориц в Университета на щата Охайо. Там е била главен редактор на подготвяно само от студенти академично списание, излизащо от 1935 г., а след това е и преподавател по \"престъпления на белите якички\". По-късно споделя, че първо си мислела да се насочи към трудово-правни отношения и не си е мечтаела да е в съдебната зала и да обвинява престъпници.    \"Най-добрата във випуска\"    По повод наградата от 2018 г. местното издание The Columbus Dispatch пише за нея, че вдъхновява студентите си, учи испански и се опитва да чете по една книга на седмица.    \"Тя също така обикаля с колелото си да събира пари за изследвания за борба с рака и е в ръководството на няколко неправителствени организации. \"Искам младите хора да знаят - особено интересуващите се от право - че да си юрист те поставя в уникална позиция да помагаш на хората. Имаме голям дълг към обществото да използваме познанията, опита и влиянието си в помощ на хората\", споделя тя.    Ким е първо поколение американка от корейски произход, родена е в щата Вирджиния в семейство, пристигнало в САЩ през 80-те години по магистърска програма и останало да защити докторска степен. Майка ѝ е статистик, а баща ѝ е преподавател по електроинженерство и компютърни науки в Университета на Толидо.    Понеже не била особено силна по математика, тя заложила на четене, писане и... спорове. \"Майка ми казва, че винаги съм особено добра да споря за всичко. Тя винаги е знаела, че това е моят път в живота.\"    Съдия от Охайо, който е бил неин преподавател в университета, ѝ предлага след дипломирането да работи в кантората му. \"Тя е много интелигентна, изключително много работи, но също е и много колегиална. Тя беше звездата на своя випуск\", казва за нея той. \"Първа се захващаше за работа и то след като е бягала 10 километра.\"  Работата за съдия Едмънд Саргъс променя и отношението ѝ към наказателното право. \"Не обичах говоренето пред публика. Не харесвах да съм в центъра ва вниманието. В наказателните дела в повечето време непрекъснато си под прожектора, а аз не исках това.\"    Когато ѝ предлагат позиция на федерален помощник-прокурор в Кълъмбъс, тя отказва солиден бонус и позиция в голяма кантора във Вашингтон. \"Мисля, че хората на постове като моя изглежда искрено вярват в това, което вършат. И им харесва.\"  ", "date": "2020.01.07", "title": "Млад и неуморен прокурор е човекът на САЩ за върховенството на закона в България "}
{"url": "http://epicenter.bg/article/Nemskoto-avtomobilostroene-udari-22-godishno-dano-/203180/4/0", "text": "Автомобилният бранш е произвел само 4,7 милиона автомобила в Германия през 2019 г., заяви мощнатаиндустриална федерация VDA. Това е спад от 9% на годишна база и най-ниската стойност на продукцията от 1997 г. насам, съобщава АФП.    “По-слабото международно търсене” стои зад снижението, се казва в изявление на VDA, като се добавят и влиянието на технологичните промени и ограниченията на емисиите, които усложняват условията за производителите на автомобили – традиционен стълб на най-голямата икономика в Европа.    Автомобилният износ от Германия за останалия свят падна дори по-рязко от производството, с 13% до 3,5 милиона.    “Спадът в производството на автомобили означава, че Германия продължава да губи значение в световната автомобилна индустрия”, заяви Фердинанд Дуденхофер от Центъра за автомобилни изследвания.    По света автомобилните пазари страдат от последиците от американския търговски конфликт с Китай. Миналата година производителите на автомобили се оплакаха, че намаляващото търсене в световен мащаб се причислява към необходимостта от огромни инвестиции в научни изследвания и разработки. Компаниите влагат пари във високотехнологични проекти като автоматизирано шофиране и пренасочват фокуса към хибридни или изцяло електрически превозни средства, докато се състезават за постигане на нови ограничения на емисиите.    Междувременно електрическите двигатели изискват по-малко работна сила за сглобяване от техните предшественици, изгарящи въглеводороди, заплашвайки някои от приблизително 800 000-те работни места в автомобилната индустрия в Германия.    Данните на транспортния орган KBA показаха високопроходимите автомобили (SUV) изпреварващи компактните като най-популярния клас модели на вътрешния пазар. Много SUV се произвеждат не в Германия, а във фабрики, управлявани от многонационални производители на автомобили в чужбина. Това от своя страна прави компаниите по-уязвими от разстройства в международната търговия.    В проучване, публикувано през декември, Дуденхофер прогнозира, че германското производство на автомобили ще започне да нараства отново през 2021 г. след спада тази година.    ", "date": "2020.01.07", "title": "Немското автомобилостроене удари 22-годишно дъно "}
{"url": "http://epicenter.bg/article/-quot-Vzglyad-quot--Shte-uspeyat-li-Putin-i-Merkel-da-spasyat-sveta-ot--quot-vtori-Vietnam-quot-/203197/11/0", "text": "Руският президент Владимир Путин и канцлерът на Германия Ангела Меркел предстои да спасят света от \"втори Виетнам\", пише в заглавие \"Взгляд\".    След като в петък въздушен удар на САЩ ликвидира в Багдад иранския генерал Касем Солеймани, иракският парламент призова правителството да сложи край на чуждестранното военно присъствие в страната. Доналд Тръмп поиска от Ирак \"милиарди долари\" и заплаши да удари обекти от културното наследство на Иран. В отговор Техеран обеща на Вашингтон \"втори Виетнам\", ако американците не изтеглят войските си от Близкия изток, напомня онлайн изданието.    Тръмп напомни, че САЩ имат много скъпа военновъздушна база там, чието изграждане е струвало милиарди долари, и допълни: \"Няма да си тръгнем, докато те не платят за нея\", предава БТА, цитирана от новини.бг.    Ангела Меркел информира, че на 11 януари спешно ще посети Москва, за да обсъди ситуацията с Путин. Ще успеят ли двамата държавни лидери да предотвратят голяма война? - пита се електронният вестник.    \"Меркел разбира, че с Америка е трудно да се договаряш за нещо. Тръмп дава заповеди, без да иска съвет от никого, разрушава \"ядрената сделка\", взривява обстановката в Близкия изток, засипва със санкции Русия, Иран и дори Германия. От друга страна Меркел осъзнава, че Русия, ако не съюзник, е близък партньор на Иран и Москва има възможности да повлияе на ситуацията\", коментира германският политолог Александър Рар.    Той изразява задоволство, че \"Русия и Германия са решили да стигнат до разбирателство по въпросите на световната политика и това ще спомогне войната да бъде спряна\".    Но \"призивът на Тръмп да се платят пари показва, че САЩ ще се противят срещу (исканото) изтегляне на войските и ще се вкопчат в Ирак. А в Ирак ще нараства антагонизмът спрямо Вашингтон. Досега американците можеха да казват, че подпомагат местната армия и предоставят финансова помощ на Багдад, но този период вече е в миналото\", отбелязва руският сенатор Алексей Пушков.    \"Убийството на генерала отваря кутията на Пандора\", казва американистът Борис Межуев. Според него в навечерието на президентския вот в САЩ тази година обикновените избиратели търсят политик, който да подкрепи изтеглянето на американските войски от Близкия изток. \"И ако примерно Бърни Сандърс (претендент за номинацията на демократите, б. р.) направи такова изявление, рейтингите му тутакси ще скочат. Тогава Тръмп ще срещне сериозни проблеми не само във външната, но и във вътрешната политика\", казва наблюдателят пред \"Взгляд\".    Москва приканва всички останали участници в ядрената сделка да направят всичко възможно, за да оцелее споразумението с Техеран, заявява пред \"Известия\" Алексей Чепа, зам.-председател на външнополитическата комисия в Държавната дума.    На 5 януари Иран обяви последното намаляване на ангажиментите си по международната ядрена сделка. Страната вече не е обвързана с никакви ограничения, засягащи центрофугите за обогатяване на уран, припомня вестникът. Според негови експерти обаче е рано да се погребва ядреният договор - Ислямската република все още допуска експерти от МААЕ във всички свои обекти, значи още не цели да се сдобие с ядрени оръжия.    При всяко положение страната не би успяла да го направи тайно. Но решението на Техеран може би ще принуди ЕС да задейства механизма за решаване на спорове, заради което в крайна сметка може изцяло да бъдат възстановени санкциите на ООН срещу Иран, пише всекидневникът.  Решението на иракския парламент да иска изтегляне на американците от страната е само първата от предстоящите политически и военни загуби на САЩ в Близкия изток и Северна Африка, предупреждава пред \"Известия\" Вячеслав Матузов, ориенталист и бивш дипломат.    Действията на американците напомнят танц на побъркан. Ядрената сделка бе постигната с голям труд (преговорите траяха 10 години, от 2005 до 2015 г., бел. на изданието) и вината за разрушаването й носят американците, принудили Иран да напусне договора. На всичко отгоре дойде и политическото убийство на генерал Солеймани, което е безпрецедентна стъпка само по себе си. Публичното убийство на един от лидерите на друга държава потресе дори Западна Европа и част от американското общество. Това ще се отрази върху възможностите на САЩ в региона и върху отношенията със съюзниците им, добавя експертът пред \"Известия\".  ", "date": "2020.01.07", "title": "\"Взгляд\": Ще успеят ли Путин и Меркел да спасят света от \"втори Виетнам\""}
{"url": "http://epicenter.bg/article/-Zamraznaloto-kralstvo-2----nay-kasoviyat-animatsionen-film-na-vsichki-vremena/203222/6/0", "text": "Замръзналото кралство 2“ на студиото „Уолт Дисни“ е най-касовият анимационен филм в историята на световната анимация. Приходите от бокс-офиса му надхвърлиха 1,325 милиарда долара, съобщава Boxofficemojo.  По-рано за лидери бяха считани пълнометражните анимационни филми „Феноменалните 2“, които спечелиха 1,243 милиарда долара, и „Замръзналото кралство“ (1,228 милиарда долара).    „Замръзналото кралство 2“ е шестият филмов проект на студиото, спечелил повече от милиард долара през 2019 г.   По-голямата част от тази сума беше осигурена от международния бокс-офис.      ", "date": "2020.01.07", "title": "„Замръзналото кралство 2“ - най-касовият анимационен филм на всички времена"}
{"url": "http://epicenter.bg/article/Balgariya-pobedi-i-Niderlandiya-s-3-0-v-Berlin-i-povede-v-klasiraneto-/203250/8/0", "text": "Волейболистите на България победиха Нидерландия с 3:0 (25:19, 25:16, 25:15) гейма във втория си мач от група „В“ на олимпийската квалификация в Берлин. Двубоят продължи 73 минути.    Отборът на Силвано Пранди поведе в класирането с 5 точки, като изпревари Франция с 4 и Сърбия с 3 точки. Нидерландия е без точка.    Срещата в зала „Макс Шмелинг Хале“ протече при пълно преимущество на националите, които нито в един момент не дадоха шанс на \"оранжевите\" да се доближат в резултата, предаде БНР.    В сряда България играе със Сърбия в пряк двубой за класиране на полуфинал. Националите се нуждаят от два гейма, за да са сигурни в продължаването си напред. Само първият в турнира отива на олимпийските игри в Токио.", "date": "2020.01.07", "title": "България победи и Нидерландия в Берлин и поведе в класирането "}
{"url": "http://epicenter.bg/article/Yaponski-sad-izdade-zapoved-za-arest-na-saprugata-na-Karlos-Gon/203203/7/0", "text": "Японски съд издаде заповед за арест на съпругата на бившия председател на автомобилния гигант \"Нисан\" Карлос Гон - Карол, съобщи във вторник агенция Киодо, цитирана от БНР. Според информация на японската агенция г-жа Карол Гон е заподозряна за лъжесвидетелстване.    Заповедта идва след бягството на Карлос Гон от Япония, където той беше изправен срещу обвинения във финансови нарушения. Г-н Гон, който е убеден в своята невинност, твърди, че е отлетял за Ливан в опит да избяга от \"фалшифицираната\" правораздавателна система в Япония.    Преди дни министърът на правосъдието на Ливан Алберт Серхан обяви, че е получил от Интерпол червена бюлетина за арест на Карлос Гон. По-рано Серхан заяви, че Япония не е изпратила официално искане за екстрадиция на Гон. Самият Гон и съпругата му Карол са от ливански произход. Роден е в Бразилия, където е емигрирал дядо му, но е израснал в Бейрут, където прекарва част от детството си в йезуитско училище.  Той бе смятан за герой в Ливан, където мнозина дълго време се надяваха, че един ден ще играе по-голяма роля в политиката или ще помогне на затъналата в криза икономика. Политици от всички кръгове се мобилизираха в негова защита след арестуването му в Япония, намеквайки, че е жертва на конспирация с бизнес мотиви.    Карлос Гон, който притежава френски, ливански и бразилски паспорти, избяга от Япония за Ливан през Турция на 30 декември. Планът за бягство е бил изготвен от съпругата му Карол с помощта на музикална банда и екип от бивши служители на специалните части.    Според ливанска телевизия, бягството започнало с пристигането на бандата в дома на Гон в Токио, където той е бил под домашен арест и строго полицейско наблюдение. В края на концерта музикантите събрали инструментите си, а Гон е влязъл в един от по-големите куфари и е бил откаран на малко местно летище, от където излетял за Истанбул, а оттам - за Ливан.   Карол Гон е родена в Бейрут под името Карол Нахас. Тя е американска гражданка и има успешен самостоятелен бизнес. Омъжена е за Карлос Гон от 2016г.   Понастоящем се смята, че той се намира в къщата си в Бейрут, а според информации на местни медии се предполага, че се е срещал с ливанския президент Мишел Аун. Говорител на президента обаче отхвърли тези твърденията.    Междувременно Франция заяви, че няма да екстрадира Гон за Япония, ако той влезе в страната.", "date": "2020.01.07", "title": "Японски съд издаде заповед за арест на съпругата на милионера Карлос Гон"}
{"url": "http://epicenter.bg/article/Kakvo-da-slozhim-na-trapezata-na-Ivanovden---traditsionni-retsepti/202853/9/0", "text": "Необходими продукти Начин на приготвяне Корите се намачкват леко, за да се накъдрят. Поръсват се с сирене, яйце и олио. Щом корите свършат се нарязва на едри квадрати и се залива с лимонада и яйца. Пече се до зачервяване на умерена фурна. След като се опече се поръсва с вода и захар.   Необходими продукти: •    500 г бял боб •    3 глави лук •    6 с.л. олио •    1/2 кисела зелка •    червен пипер   Начин на приготвяне: Фасулът се сварява с две глави ситно нарязан лук и 3 с.л. олио. В друга тенджърка се вари ситно нарязаната зелка. При готовност се прехвърля при сварения боб.  Глава накълцан лук се запържва в 3 с.л. олио и ципка червен пипер. Ястието се залива при запръжката и се разбърква. Оставя се да ври още десетина минути.    Продукти:   500 г свински ребра 2 едри кисели зелки 250 г мас 200 г зелева чорба 2 ч.л. червен пипер сол на вкус   Приготвяне: Месото се посолява малко и се наръсва с червен пипер. Зелето се нарязва на ситно, изстисква се от чорбата и се нарежда в тенджера в следния ред: зеле, месо, зеле и т.н. най-отгоре се поръсва още малко червен пипер.   Ястието се залива с разтопената мазнина (или олио), зелевата чорба и малко топла вода. Захлупва се плътно и се вари дълго на не много силен огън.     Необходими продукти Начин на приготвяне Приготвя се смес от настъргани ябълки, стафиди, локум, захар, канела, орехи и олио. Редят се по три кори и плънка. Сладкишът се реже като торта и се полива с газирана вода. Пече се на 200С до порозовяване. Щом изстине се поръсва с пудра захар.    ", "date": "2020.01.07", "title": "Какво да сложим на трапезата на Ивановден – традиционни рецепти"}
{"url": "http://epicenter.bg/article/Direktor-v--quot-Stomana-indastri-quot--Zapochvame-sadebni-dela/203176/2/0", "text": "На територията на „Стомана индъстри\" няма нерегламентирано отклоняване на води . Консумацията на предприятието е намалена преди 15-20 години. Ние инвестирахме 20 милиона във водния цикъл на града и консумацията на завода падна. Тя в момента е 2% от консумацията на Перник преди режима. Това каза директорът на \"Стомана индъстри\" Константин Стаменов в ефира на БТВ.    „Водата, идваща от яз. „Студена“ не минава през пречиствателна станция, а идва директно. Тази вода не е питейна, а за промишлени нужди“, категоричен бе той.   „Водата, която ползваме е на разрешителен режим, имаме водомери навсякъде, както и документи. Обвиненията за нереглемантирани отклонения дойдоха от \"Софийска вода\", които не са наясно с водоснабдяването на Перник. Всички, които заявиха, че в предприятието има нерегламентирано ползване на води от яз. „Студена“, ще бъдат съдени за клевета. След проверка бе констатирано, че няма нарушения“, подчерта Стаменов.    Той призна, че на територията на предприятието има тръби на ВиК - Перник, които са стари и не подлежат на ремонт. Освен това по-големите количества вода биха причинили наводняване на пречиствателната станция в предприятието.  „Когато стана ясно, че предстои режим на водата, ние помолихме да бъде намален дебитът към нас. Имахме притеснения още през лятото, че ще се стигне до режим. Не сме подавали сигнал, защото това е отговорност на ВиК - Перник. Всеки месец ние подаваме заявление какви количества ще са нужни за предприятието, като обикновено дебитът е над този, който ни е необходим. Разрешението за това се подписва от министъра на околната среда“, обясни шефът на „Стомана индъстри“.   „Имаме вода в оборотен цикъл, която няма да е достатъчна за нормалния оборот на завода. 80% от продукцията отиват за износ. Имаме запаси за няколко дни. Ако не получим минимални количества от яз. \"Студена\", ще трябва да преместим поръчките в други заводи от групата ни в чужбина. 1500 перничани работят в предприятието. За съжаление те са изправени пред риска да останат без работа“, разкри той. ", "date": "2020.01.07", "title": "Директор в \"Стомана индъстри\": Започваме съдебни дела"}
{"url": "http://epicenter.bg/article/Ochakva-ni-slanchevo-vreme--maksimalnite-temperaturi-shte-sa-mezhdu-0--i-5-/203178/2/0", "text": "Днес над по-голямата част от страната ще е предимно слънчево, като по-късно и над крайните югоизточни райони облачността ще се разкъса и намалее.   Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ). В западната половина от страната вятърът ще утихне, докато в източната ще продължи да е умерен до силен от север-североизток, но постепенно ще отслабва. Максималните температури ще са между 0° и 5°. Атмосферното налягане е по-високо от средното за месеца и още малко ще се повиши. Над Черноморието преди обяд облачността ще е значителна, като през деня бързо ще се разкъса и намалее, най-късно в крайните южни райони. Ще духа умерен до силен вятър от север-североизток, който постепенно ще отслабва. Максимални температури на въздуха 2°-5°, температурата на морската вода ще е около 10°. Вълнението на морето ще бъде 3-4 бала. Над планините ще бъде предимно слънчево. Повече облаци ще има преди обяд над Стара планина. Ще духа умерен, по високите части силен вятър от север-североизток. Максималната температура на височина 1200 метра ще бъде минус 3°, на 2000 метра - около минус 10°.  ", "date": "2020.01.07", "title": "Очаква ни слънчево време, максималните температури ще са между 0° и 5°"}
{"url": "http://epicenter.bg/article/Sin-na-gratski-politsay-e-edin-ot-zadarzhanite-za-smartta-na-2-godishniya-Tosko/203181/2/0", "text": "Син на офицер от полицията е един от двамата задържани фенове на ПАОК за смъртта на привърженика на \"Ботев\" Тоско Бозаджийски, съобщи в. \"Български новини\".   Нападателите са на 24 и 26 години, но имената им се пазят в тайна. Според електронното издание на \"Катимерини\", наблюдаващият прокурор е наредил допълнително разследване на инцидента и как са действали пристигналите на място полицаи. За целта ще бъдат използвани записите от видеокамери на околните сгради.    28-годишният пловдивчанин почина в солунската болница \"Хипократ\", след като първо бе бит и наръган с нож от запалянковци на ПАОК, а след това те са го проснали на улица \"Мария Калас\", където той е бил прегазен от 26-годишна гъркиня с чуждестранен паспорт.    След като е прегазила Бозаджийски, шофьорката не е спряла на местопроизшествието. Той заедно с още осем привърженици на \"Ботев\" са били на мача на братския на канарчетата \"Арис\" срещу черно-белите от ПАОК. При инцидента момчетата от българската група са били облечени в жълто-черно, каквито са и клубните цветове на \"Арис\".    Водачката е идентифицирана и е привикана за разпит. След него обаче на нея не е повдигнато обвинение, нито пък й е наложена ограничителна мярка.    Наблюдаващият прокурор обаче е наредил да се разследва дали фатално за Тоско Бозаджийски е било прегазването с колата или нанесените му удари от запалянковците на ПАОК. За целта се изчакват и резултатите от аутопсията със заключенията на съдебните медици.    Снощи стотици привърженици почетоха пред стадион \"Христо Ботев\" в Пловдив паметта на Тоско Бозаджийски.  \"Жълто-черното\" семейство изгуби един от своите най-свидни братя, а феновете на Ботев показаха, Тоско никога няма да бъде забравен.    През целия ден привърженици идваха пред \"Колежа\", за да запалят свещ и да положат цветя в памет на своя събрат. Точно в 19:12 часа присъстващите запазиха минута мълчание, а след това запяха в един глас \"Не ще умре, не ще умре...\"   ", "date": "2020.01.07", "title": "Син на гръцки полицай е един от задържаните за смъртта на 28-годишния Тоско"}
{"url": "http://epicenter.bg/article/Prof--Pavel-Penchev-za-krizata-v-Pernik--Visoka-valna-shte-reshi-problema-s-yazovira/203182/2/0", "text": "„Темата с  кризата с водата в Перник се преекспонира в медиите. Специалистите в тази област не сме взимали публично участие и то точно по тази причина. Когато се преекспонира един проблем, той по-трудно ще се разреши. Хората имат пълно право да негодуват“. Това каза пред БНР проф. Павел Пенчев, хидрогеолог и председател на Българската асоциация по подземни води.  В предаването „Преди всички“ той уточни, че язовир „Студена“ е добре познат и има достатъчно информация за него: „Той няма голям обем, може да се напълни сравнително бързо - една висока вълна ще го напълни с 10% и същевременно може да се изпразни много бързо. Смятам, че няма умисъл в източването на язовира“.  Според проф. Пенчев основната причина е липсата на добър административен капацитет: „Не трябва  да пропускаме и факта със засушаването и намаляването на водните ресурси в общ мащаб\". По думите на  професора водата от пещерите би напълнила водния басейн с едва 2-3%: „Проблемът  не може да се разреши бързо. Всякакви дейности и дискусии трябва да се  преустановят и да се тръгне към инженерно правилно решение. Полезните ходове са  малко. Неминуемо ще дойде висока вълна и тя ще вкара 10 млн. кубика за едно денонощие. Въпросът е, че този язовир трябва да се управлява изключително внимателно. След като частично се подобри положението, трябва да се спрат  оттоците и загубите. В това отношение всички институции, които са ангажирани, работят  правилно. Но не могат да напълнят язовира. Хората трябва да се научат да пестят водата... Ние сме предложили идеи, които не се изтъкват в общественото  пространство, но те са в напреднала фаза... В следващите 1-2 месеца тези  въпроси постепенно ще бъдат разрешени“.  Камелия  Радева, част от инициативния комитет „Спаси Перник“, каза: „Трябва повече достоверна и навременна информация от страната на отговорните  институции. Все още действията са хаотични и трябва създаване на ред… Трябват  по-малко думи и повече работа... За съжаление водният режим не е еднакъв за  всички. В квартал „Църква“ проблемът е много тежък. Там проблемът не е и ясен... Трябва да говорим за една реципрочност - ако гражданин наруши закона, държавата ще го санкционира. В случая държавата причини една безпрецедентна хуманитарна криза с видимо много тежки последици. Къде е отговорността на държавата?“  Радева уточни, че активно се подготвя протест на 11 януари - ще има автомобилно шествие под наслов „Къде ни е водата?“.", "date": "2020.01.07", "title": "Проф. Павел Пенчев за кризата в Перник: Висока вълна ще реши проблема с язовира"}
{"url": "http://epicenter.bg/article/Krasimir-Karakachanov--Misiyata-ni-v-Irak-shte-se-evakuira-v-Kuveyt/203184/2/0", "text": "В мисията ни в Ирак има двама офицери. Те не изпълняват бойни задачи, а обучават военни. Мисията временно ще се евакуира, докато се изясни ситуацията след смъртта на генерал Касем Сюлеймани. Логично е да се премести в съседна държава, каквато е Кувейт. Това заяви министърът на отбраната Красимир Каракачанов в ефира на БТВ.    „Едно евентуално изтегляне от Ирак няма да се случи в рамките на дни. То може да отнеме месеци, дори година. Големият проблем в региона е Ислямска държава. Тя беше победена, но има опасност при изтегляне на НАТО да се получи вакум и иракската армия да не може да се справи сама“, предупреди той.  „Реакциите в Техеран са да има ответни действия срещу бази на САЩ. Това би ескалирало само конфликта. Когато се намираш в регион като Близкия изток винаги има риск. Министерство на отбраната не спира да обменя кореспонденция за ситуацията в региона. Към момента няма опасност за мисията на НАТО. Мисията на нашите военни приключва след две седмици“, каза Каракачанов.    \"Повече от 100 години основното плашило в Сърбия е България. Ние никога не сме имали претенции към сръбски територии. Българското малцинство в Сърбия се оплакват от нарушаване на правата им, като пречките, които се налагат да учат. Условията, които са създадени, карат сънародниците ни да напускат територията на Сърбия. А може би целта е да се обезлюдят тези територии\", коментира министърът на отбраната.    „Нашите сънародници в Босилеград и Цариброд са недоволни от политиката на сръбското правителство по отношение на изучаване на майчиния език и други права. Една част от ръководството на така нареченото малцинство са хора, удобни на Белград и на правителството. Не са чак толкова активни, колкото иска самото население“, каза министърът на отбраната.    Той заяви, че през последните няколко месеца това не е единственото изказване на сръбски политик срещу България.    „Сръбският военен министър дни преди Нова година направи изказване по една оръжейна афера в Сърбия и намеси България напълно неоснователно. Нямаме участие и в тази т.нар. съвместна операция между България и Хърватия за шпиониране на сърби. Забелязва се, че страната ни се намесва съвсем умишлено. Когато Сърбия има вътрешни проблеми, винаги някой външен трябва да е виновен. В историята на нашите взаимоотношения България е виновната“, каза още Красимир Каракачанов.   ", "date": "2020.01.07", "title": "Красимир Каракачанов: Мисията ни в Ирак ще се евакуира в Кувейт"}
{"url": "http://epicenter.bg/article/Manol-Genov--Ne-vsyavame-strah--no-vodniyat-sektor-e-izostaven-i-ima-nuzhda-ot-seriozni-reformi-/203200/2/0", "text": "\"Фитилът вече е запален, очакваме кога ще гръмне бомбата в целия воден сектор. Не искаме да всяваме страх у хората, но този сектор е изоставен като политики от много време и се нуждае от сериозни реформи. Управляващите сами си предизвикаха и избраха темата за вота на недоверие с бездействието си. Извън всякаква логика е това, което се случва в 21 век в град Перник - да бъде подложен на подобен геноцид.\" Това коментира народният представител от ПГ на \"БСП за България\" и член на ИБ Манол Генов пред радио \"Фокус\", съобщиха от пресцентъра на БСП.    Той припомни, че през декември БСП са предизвикали парламентарен дебат по въпроса за вноса на опасен отпадък от чужбина и неговото изгаряне. По думите му в България безконтролно се внасят отпадъци, регионалните инспекции по страната не изпълняват функциите си да контролират тези процеси.  Генов подчерта още, че българските гражданите държат челни позиции в някои градове по повишена концентрация на фини прахови частици в атмосферния въздух. \"По данни на Международната здравна организация от замърсяването на въздуха в България преждевременно умират 15 хиляди души\", заяви още депутатът от левицата.    \"Политиката, която правителството провежда, е сгрешена. Отговорност носи министър-председателят Борисов. Ние искаме българите да знаят какво е състоянието на сектора и защо се е стигнало дотам, както и управляващите да вземат мерки за справянето с проблемите\", заключи Манол Генов и обясни, че левицата ще изложи останалите аргументи за вота на недоверие по време на неговото обсъждане. ", "date": "2020.01.07", "title": "Манол Генов: Не всяваме страх, но водният сектор е изоставен и има нужда от сериозни реформи!"}
{"url": "http://epicenter.bg/article/V-yazovirite-na--Napoitelni-sistemi--ima-dostatachno-voda-/203201/2/0", "text": "„Всички язовири, които доставят вода за питейно-битово водоснабдяване и се стопанисват от „Напоителни системи“, разполагат с 30% и над 30% воден ресурс от общия си обем. Няма констатирани нарушения по техническото състояние на тези водни басейни“. Това съобщи пред БНР Снежина Динева, директор на държавното дружество.    „Язовир „Бебреш“, който захранва с вода Ботевград, разполага с 30% ресурс от общия си обем. За критична ситуация на територията на общината не може да се говори. Ресурсът на всички значими водни басейни, които стопанисваме, се следи ежедневно. Ботевградско има алтернативни водоизточници и ние ги включихме за някои населени места, за да намалим налягането от „Бебреш“. В момента язовирът е със застопорено ниво. Ще има вода към април, но се очаква и снеготопеното. Това е един от най-бързо пълнещите се язовири“, допълни Динева в предаването „Преди всички“.    Тя увери, че няма да има поскъпване на водата за напояване:    „Имаме достатъчно резерв за провеждане на напоителен сезон 2020. Очакваме да станем бенефициент по европрограмите, за да можем да направим дългоочакваната рехабилитация на по-голямата част от хидромелиоративната инфраструктура на главните и напоителни канали. Това ще ни доведе до икономия на вода над 50%“.  ", "date": "2020.01.07", "title": "В язовирите на „Напоителни системи“ има достатъчно вода "}
{"url": "http://epicenter.bg/article/Momchentse-e-parvoto-bebe-v-Krumovgrad/203209/2/0", "text": "Първото бебе на Крумовград за 2020 година се роди на 2 януари в МБАЛ „Живот“, съобщиха от общината. Момченцето се казва Даниел и неговата поява отбеляза най-значимото събитие за семейството от село Егрек, а общината се увеличи с още един жител.   Малкият Даниел беше посетен от кметът на общината в деня на изписването му от болницата. Госпожа Мехмед поздрави щастливото семейство и пожела на радостните родители да отдадат цялата си обич и грижи на своята рожба, за да расте здрав, умен и трудолюбив. Кметът на община Крумовград е обнадеждена, че успешна ще бъде годината, в която първата рожба е момче - символ на силата и трудолюбието.", "date": "2020.01.07", "title": "Момченце е първото бебе в Крумовград"}
{"url": "http://epicenter.bg/article/Manolova--408-protokola-na-izborite-v-Sofiya-sa-korigirani-poveche-ot-vednazh-/203216/2/0", "text": "„Въпреки че, съдът не прие заключението, то изцяло потвърждава твърденията ни, че в част втора на избирателните списъци са дописани неправомерно над 3000 души, които са гласували на местните избори. От данните на Информационно обслужване пък става ясно, че 408 протокола са коригирани повече от веднъж.“    Това обясни председателят на гражданската платформа \"Изправи се.БГ\" Мая Манолова пред медиите след третото заседание в Административния съд днес по делото за касиране на местните избори в София.    Съдът отложи делото за 15 януари, след като вещото лице произнесе заключението си.    По думите на Манолова корекциите на протоколите не са нанесени по установения от Изборния кодекс ред, тъй като не са присъствали всички членове на секционната избирателна комисия и поправките не са направени след броенето на бюлетините.    Причината за 7000 невалидни бюлетини е това, че Общинската избирателна комисия е била информирана за нарушенията на ЦИК от 3 ноември, затова как трябва да се отчитата недействителните бюлетини, но СИК не е била информирана своевременно.    „Истинските резултати могат да станат ясни единствено чрез отваряне на чувалите и повторно преброяване на бюлетините“, категорична е Манолова.    Относно защитната теза на отсрещната страна, че повторното преброяване на бюлетините няма да промени резултата, Манолова заяви, че „дори простите сметки – 7000 недействителни бюлетини, близо 7000 души дописани неправилно и гласували по време на изборите и две трети от секционните протоколи, в които са правени корекции, включително от назначени сътрудници не по установения ред, водят до извода, че резултатът е различен“.    Четвъртото заседание по делото ще бъде на 15 януари, сряда, от 10 часа.", "date": "2020.01.07", "title": "Манолова: 408 протокола на изборите в София са коригирани повече от веднъж!"}
{"url": "http://epicenter.bg/article/Stoyan-Bratoev--Deynostite-po-tretiya-lach-na-metroto-varvyat-v-srok--izpitaniyata-shte-priklyuchat-april/203218/2/0", "text": "Няма забавяне в строителните работи по изграждане на третия лъч на метрото в София, съобщи директорът на „Метрополитен“ проф. Стоян Братоев пред \"Хоризонт\". Столицата започва новото десетилетие с 12 км ново метро.    За една част от трасето дейностите са приключили дори по-рано от обявения краен срок - 5 октомври, декемврийските също са завършени в срок, обясни той. „И остават единствено изпитанията в участъка от Красно село до „Граф Игнатиев“, които започнаха ноември и тяхната продължителност е от порядъка на пет месеца и половина.“    Системите на „Сименс“ за управление са шест, с три подсистеми – за управление, автоматика и безопасност. „Трябва съвместно да работят влаковете със системите. Това в момента се прави. От вчера „Сименс“ са отново тук, на обекта, продължават тестовете, тъй като по празниците имаше спиране на работата от тяхна страна“, допълни шефът на \"Метрополитен\".    Ориентировъчно се очертава изпитанията да приключат през април.      Три са възловите станции, където се пресичат трите диаметъра на метрото.    „В момента работим в две от тях. Едната станция – НДК II, на бул. „Витоша“ и „Патриарх Евтимий“, е почти завършена. Там остава само връзката – със старата НДК, по нея се работи в момента. Другата връзка е на Орлов мост- с метростанцията на „Климент Охридски“, също вече е завършена.“    Особеностите на третата линия са много, извън тежките чисто геоложки условия по изграждането й, които са вече история, отбеляза инж. Стоян Братоев.      „Всички перони на третата линия са отделени от влаковете с прозрачни отваряеми врати, високи 1.60 м. По този начин пътниците нямат достъп до релсовите пътища. Това е една от мерките за повишаване на безопасността. Решихме цялата трета линия така да бъде оборудвана.“    От първите осем станции, на които се монтират тези подвижни врати, при пет изпитанията са приключили, остава да бъдат проведени в другите три, уточни Братоев.    „Другата особеност е автоматиката за управление. Машинистът има по-ограничени функции с оглед да се избегне субективният фактор, но в екстрена ситуация той може ръчно да поеме управлението. Синхронизирано е движението на влаковете с отварянето на тези врати на перона, автоматически се отварят от влака, не от машиниста.“      В началото в пиковите часове влаковете по третия диаметър ще се движат в интервал от 5 минути. При по-интензивно натоварване може да се намали на 4 мин. Автоматиката изисква минимално разстояние във времето от минута и половина, поясни Стоян Братоев. „Ние нямаме в София такова натоварване никъде, за минута и половина.“    4 минути е разчетният интервал за час пик и при пускането на втория участък - до Овча купел.    Предвижданията са по третата линия на метрото да се придвижват около 200 хиляди пътници на ден. В първия активен участък ще бъдат около 40-50 хиляди, с пускането на участъка до „Владимир Вазов“ се очаква потокът да нарасне до около 90 хиляди, а от Красно село до Овча купел – до 130 хиляди. В крайния вариант се прогнозира пътникопотокът да достигне 200 хиляди души на ден.", "date": "2020.01.07", "title": "Стоян Братоев: Дейностите по третия лъч на метрото вървят в срок, изпитанията ще приключат април"}
{"url": "http://epicenter.bg/article/Fandakova--Do-kraya-na-2021-g--okolo-20--ot-avtobusite-po-ulitsite-na-stolitsata-shte-sa-elektricheski/203219/2/0", "text": "До края на 2021 г. около 20% от всички автобуси по улиците на столицата ще са електрически. Това каза кметът на София Йорданка Фандъкова пред журналисти, предаде Агенция „Фокус“.    „В моята програма за новия мандат ще заложим 10 нови електролинии. Автобусите, за които текат в момента процедури и има осигурено финансиране, до края на 2021 година ще се движат по улиците на София“, посочи Фандъкова. По думите ѝ така около 20% от всички автобуси по линиите в града ще бъдат електрически автобуси.  „Това е едно добро постижение за нашия град, който се развива по отношение на електробусния транспорт на равно с много други европейски градове“, подчерта тя.   „Не съм съгласна с твърдения на общински съветници, че електробусите нямат място в София. Точно обратното. Аз съм привърженик по няколко причини. На първо място е екологията. Нулеви емисии и най-чистият за града градски транспорт. Техните първоначални разходи за закупуване са доста по-високи от газовите и дизеловите автобуси, но експлоатационните разходи и разходите за гориво са в пъти по-ниски\", каза още кметът на София.    От 17-ти януари се пускат нови електрически автобуси по линия 123, която се удължава с нови шест спирки и свързва район \"Слатина\" с \"Цариградско шосе\", Студентски град и Симеоновския лифт, заяви  Фандъкова.   \"Това е една инициатива, която беше подкрепена от Общинския съвет по доклад на тогавашния зам.-кмет по транспорта - господин Барбалов и господин Зарков, общински съветник от ГЕРБ и господин Контрера, общински съветник от \"Патриотичен фронт\", обясни тя.    \"С кмета на \"Слатина\" смятаме, че линията ще бъде удобна и полезна за хората, които живеят в този район.   Фандъкова и зам.-кметът по транспорта Кристиян Кръстев бяха на автогара „Гео Милев“, където е монтирана и зарядната станция за електробусите.  След първите две електролинии, както го наричаме, които пуснахме в края на 2018 година. Сега, вече пускаме трета електрически линия и продължаваме до края на февруари с още две. Тоест три нови електролинии ще имаме в края на февруари\", подчерта Фандъкова.   С удължаването на линия 123 ще се намалят интервалите чувствително, поясни тя.   „При разход на дизелов автобус от 100 литра за 100 километра, електробусът харчи 16 литра на 100 километра. Разликата е чувствителна. Освен това разход за смазочни материали няма никакъв. Експлоатационните разходи са в пъти по-ниски“, подчерта тя.    „Това означава, че инвестицията, която сме направили, се връща много бързо, а ползата за екологията на практика са несравними.  Тази програма за откриване на нови електрически линии продължава. Това е една от важните задачи на зам.-кмета по транспорта\", допълни Фандъкова.   „Благодаря му за това, че прие моята покана да работи в този изключително важен сектор за града както за екологията, така и за придвижването и обслужването на гражданите\", каза още Фандъкова.  \"Няма как да говорим за мерки за по-чист въздух, ако не говорим и не работим за добър градски транспорт, така че хората да бъдат мотивирани да слизат от колите си\", подчерта Фандъкова. ", "date": "2020.01.07", "title": "Фандъкова: До края на 2021 г. около 20% от автобусите по улиците на столицата ще са електрически"}
{"url": "http://epicenter.bg/article/Kmetat-na-Pernik--Otmenyame-festivala--quot-Surva-quot--zaradi-vodnata-kriza/203227/2/0", "text": "Фестивалът \"Сурва\", който традиционно се провежда в Перник, тази година няма да се състои. Причината - кризата с водата в общината и въведения режим, съобщи кметът на града Станислав Владимиров, предаде Нова телевизия.    Във вторник министърът на здравеопазването Кирил Ананиев е посетил града и е разговарял с Владимиров. Категоричното мнение на здравното ведомство е, че заради опасност от зарази е по-добре фестивалът да бъде отменен. От Районната здравна инспекция също са крайно против провеждането на „Сурва“ 2020.    Само в селата около Перник ще се проведе автентичният ритуал, който съпътства \"Сурва\".", "date": "2020.01.07", "title": "Кметът на Перник: Фестивалът \"Сурва\" се отменя заради водната криза"}
{"url": "http://epicenter.bg/article/Karanikolov-i-oblastniyat-upravitel-na-Pernik-obsadiha-novi-merki-sreshtu-vodnata-kriza-v-grada/203228/2/0", "text": "Министър Емил Караниколов, областният управител на Перник инж. Емил Костадинов и представители на Държавно предприятие „Управление и стопанисване на язовири“ днес бяха на язовирната стена „Студена“ и обсъдиха нови мерки за осигуряване на воден ресурс. Това съобщиха от пресцентъра на Областна администрация - Перник.    „Първата ни задача е да отстраним така наречената „гъба“, която поема между 8 и 10% от водния обем, но засега специалистите казват, че това ще направи изключително сериозно замътяване на водата и ще има голям разход на питейна вода, ако го изпълним“, коментира Караниколов.    Той посочи, че към момента предложението на специалистите е да се направят 10 сондажа под язовирната стена по течение на реката за осигуряване на вода. Ще бъдат обсъдени и възможностите, свързани с няколко съседни водоема - яз. „Бушляк“ и яз. „Осломе“, откъдето да се осигурят около милион и половина кубика вода и така да се облекчи проблемът с водната криза в най-тежките месеци за гражданите.    „Надявам се, че до утре ще имаме решение за това“, уточни Караниколов. За целта беше създадена и необходимата организация от областния управител Емил Костадинов.", "date": "2020.01.07", "title": "Караниколов и областният управител на Перник обсъдиха нови мерки срещу водната криза в града"}
{"url": "http://epicenter.bg/article/Obrat-v-pozitsiyata-na-Dachich--Shte-zashtitavame-pravata-na-maltsinstvata/203175/7/0", "text": "След реакцията на българското външно министерство по повод острото изказване на сръбския вицепремиер и министър на външните работи Ивица Дачич за правата на българското малцинство в Сърбия, Дачич направи обрат по този въпрос.    Пред РТВ сръбският външен министър в контекста на напрежението с Черна гора припомни, че са последвали обвинения на черногорските власти, за това, че Белград се меси във вътрешните работи на Черна гора и затова е посочил факта, че много страни поставят въпроса за положението и статута на техните национални малцинства в Сърбия, но не за да каже, че това е лошо, а за да обърне внимание на значението на този въпрос днес, когато съществуват международни конвенции за правата на националните малцинства и европейски ценности във връзка с правата на националните и религиозни общности.    „Изнесох информацията, че българите в Сърбия са 0,26%, но ние правим планове за действие, имаме някои задължения по този повод и много уважаваме правата на националните малцинства. Дори от българското МВнР реагираха и казаха, че това е вярно и ще продължат по този начин, защото искат да се спазват всички европейски стандарти и ние подкрепяме това\", заяви Дачич, цитиран от БГНЕС.    Припомняме, че в неделя сръбският вицепремиер и министър на външните работи Ивица Дачич нападна остро България. Докато коментира конфликта между Сърбия и Черна гора по държавната телевизия, бившият говорител на Слободан Милошевич порица усилията на страната ни за опазване на българското малцинство в Сърбия. По думите му то било малобройно, но въпреки това на всяка среща на Европейския съюз България поставяла въпроса за правата на сънародниците ни. От външно министерство заявиха за NOVA, че правителството защитава и ще продължи да защитава правата на българските общности зад граница, не само в Сърбия.", "date": "2020.01.07", "title": "Обрат в позицията на Дачич: Ще защитаваме правата на малцинствата"}
{"url": "http://epicenter.bg/article/The-Washigton-Post--SASht-zapochvat-podgotovkata-na-sanktsii-sreshtu-Irak/203177/7/0", "text": "В отговор на решението на парламента в Багдад да приеме резолюция за изгонването на чуждестранните войски от страната, САЩ започнаха подготовка за налагането на санкции срещу Ирак, съобщава американското издание The Washington Post, позовавайки се на представители на администрацията във Вашингтон, пожелали анонимност. Президентът на САЩ Доналд Тръмп заплаши Багдад с икономически ограничения, ако прояви „враждебност“ към американската страна. По-специално се съобщава, че той обмисля възможността за въвеждането на забрана за бизнеса между компании на двете страни. Водещата роля за налагането на санкции ще играе Белият дом и Министерството на финансите на САЩ. „Подобни стъпки ще бъдат много необичайни действия срещу съюзник, когото САЩ подкрепяха почти 20 години и харчиха за него стотици милиарди долари\", отбелязва изданието. Настоящите дискусии обаче са предварителни и не е ясно дали мерките ще бъдат приложени. Според един от източниците, Вашингтон възнамерява да изчака известно време, за да види дали изявленията в Багдад ще продължат в същия дух. „Редица експерти смятат, че ще бъде трудно, ако не и невъзможно, налагането на санкции без да се засягат американските интереси\", пише изданието. Депутатите в иракския парламент приеха на спешно заседание резолюция, която „нареди на правителството да прекрати военното присъствие на чуждестранните сили в републиката и да сложи край на работата си в рамките на споразумение за сигурност, сключено със силите на международната антитерористична коалиция\". Документът беше одобрен с кворум, но при липса на сунитските и кюрдските фракции. Срещата се проведе на фона на рязко влошаване на ситуацията в страната след поредица американски удари в Ирак. На 3 януари Пентагонът обяви ракетна атака в района на летището в Багдад, при която загина командирът на специалните части на Ислямската революционна гвардия „Кудс“ (елитните части на иранските въоръжени сили) Касем Сюлеймани и заместник-началникът на шиитската милиция „Ал-Хашд ал-Шааби“ Абу Махди ал Мухандис. Иранският Върховен съвет за национална сигурност заяви, че ще направи всичко, за да отмъсти за убийството на Сюлеймани.      ", "date": "2020.01.07", "title": "The Washigton Post: САЩ започват подготовката на санкции срещу Ирак"}
{"url": "http://epicenter.bg/article/Pravitelstvoto-i-sindikatite-vav-Frantsiya-podnovyavat-pregovorite/203183/7/0", "text": "Днес се очаква да бъдат подновени преговорите между френското правителство и синдикатите за пенсионната реформа.  Това ще се случи на фона на най-продължителния протест от десетилетия в страната. Хората недоволстват срещу предложената от президента Еманюел Макрон реформа на пенсионната система.  Идеята е сегашните 42 схеми да бъдат обединени в една, която се базира на точков принцип. Според синдикатите, това ще ощети много хора, заети в различни сектори.  От началото на декември придвижването в Париж и околността е затруднено. Движат се едва около 1/3 от линиите на метрото, силно редуцирани са и жп композициите.  За утре синдикатите са планирали поредните протестни шествия.  Източник БНТ", "date": "2020.01.07", "title": "Правителството и синдикатите във Франция подновяват преговорите"}
{"url": "http://epicenter.bg/article/Stotitsi-hilyadi-izprashtat-gen--Sulemayni-v-Kerman--Yugoiztochen-Iran/203185/7/0", "text": "Огромен брой облечени в черно опечалени се стекоха, за да отдадат последна почит на иранския генерал Касем Сюлеймани за погребението му тази сутрин в Керман, Югоизточен Иран, предава Би Би Си.   Сулеймани беше убит от американско нападение с дрон край Багдад, Ирак, на 3 януари по заповед на президента Доналд Тръмп.   Големи тълпи се включиха и в погребалната процесия в Техеран в понеделник. Държавната телевизия показа огромни тълпи и обяви, че \"милиони\" са се стекли. Опечалени носеха ковчега над главите си, а край тях се чуваха викове \"Смърт на Америка!\".   Иран обеща да отмъсти жестоко за смъртта на Сулеймани и в неделя се оттегли от ядреното споразумение от 2015 г. Три държави призоваха страната да се придържа към условията ѝ - Германия, Франция и Великобритания.   62-годишният Сулеймани оглавяваше иранските елитни сили \"Ал Кудс\" и беше натоварен със задачата да пази и увеличава влиянието на Иран в Близкия изток. В родината си той беше почитан като национален герой и беше вторият най-влиятелен човек в страната след Върховния лидер Хаменей.   Но не всички иранци го виждаха в същата положителна светлина, отбелязва редакторът на Би Би Си за Близкия изток Джеръми Боуън. Той беше суров лидер в режим, който разстреля десетки протестиращи в края на 2019 г. Сулеймани похарчи огромни суми за създаването на съюзи и милиции в Ливан, Йемен, Ирак и Сирия по време, когато американските санкции доведоха до крайна бедност много иранци.   Той подкрепяше сирийския президент Башар ал-Асад в гражданския конфликт в страната, помагаше на шиитската военна организация \"Хизбула\" в Ливан и водеше иракските милиции срещу \"Ислямска държава\".   САЩ виждаха в него терорист, а президентът Тръмп твърди, че Сулеймани е планирал нападения над американски дипломати и военен персонал.", "date": "2020.01.07", "title": "Стотици хиляди изпращат ген. Сулемайни в Керман, Югоизточен Иран"}
{"url": "http://epicenter.bg/article/Boris-Dzhonsan-vrashta-sdelkata-za-Brekzit-v-parlamenta-za-tridnevni-debati/203189/7/0", "text": "Министър-председателят на Обединеното кралство Борис Джонсън връща споразумението за Брезкит, което постигна с Брюксел обратно в Камарата на общините (долната камара от британския парламент) за допълнителни тридневни дебати, в опит премиера да изпълни обещанието си и формално да изтегли страната си от Европейския съюз до 31 януари, пише британския вестник London Evening Standard, цитиран от Агенция \"Фокус\". Опозиционните партии внесоха множество поправки по различни точки от споразумението, но с повече от 80 депутати мнозинство, се очаква правителството лесно да ги отхвърли в Камарата. Споразумението вече беше одобрено на първо четене в парламента, като беше прието малко преди празниците с мнозинство от повече от 124 гласа. Правителството сега ще иска да продължи с формалната процедура и с дебатите по споразумението, за да може то да премине окончателно през долната камара. Тогава то ще бъде гласувано и в горната – Камарата на лордовете, което ще се случи през следващата седмица, като кабинетът на Джонсън изглежда уверен, че споразумението ще премине през парламента навреме до края на месеца. Това ще означава, че процедурата ще е завършена и Великобритания ще може да напусне ЕС на 31 януари с основното споразумение за това, което покрива правата на гражданите, ирландската граница и компенсацията от 30 млрд. британски паунда, които Лондон ще трябва да заплати на Брюксел. Така ще започнат 11-е месеца на транзитен период, в който Великобритания ще продължи да следва европейските правила и регулации, докато се подготвя търговското споразумение между двете страни. Висши фигури в ЕС, включително главният преговарящ с Лондон за Брекзит Мишел Барние, предупредиха многократно, че подобен срок е нереалистичен и вероятно няма да бъде достатъчен за подписването на търговско споразумение. Борис Джонсън обаче е уверен, че няма да търси допълнителна отсрочка за подписването дори на търговско споразумение, което предизвика страхове в опозиционните партии в страната, че има опасност Великобритания да напусне ЕС без сделка в края на годината.   Лейбъристите внесоха поправка в споразумението за оттегляне, което ще се дебатира, според която министрите в кабинета трябва да поискат от Брюксел отсрочка до 2023 г., ако не са успели да стигнат до търговско споразумение с ЕС до юни 2020 г. Но твърдото мнозинство на правителството на консерваторите едва ли ще позволи каквито и да е поправки в споразумението между Джонсън и Брюксел. Друга поправка, внесена от опозицията включва изменянето на закона, така че децата на бежанците да могат да се върнат при семействата си в Обединеното кралство след Брекзит. Това предложение е отговор на премахването на клауза в закона от страна на консерваторите, която позволяваше това да се случва след Брекзит. Междувременно Шотландската национална партия (ШНП) внесе серия от изменения на споразумението за Брекзит, които целят да укрепят правата на гражданите на ЕС в Обединеното кралство. „Жизнено важно е опозиционните партии да подкрепят ШНП в защитата на правата на гражданите на ЕС, които превърнаха Шотландия и Великобритания в свой дом и сега рискуват да бъдат вкарани в нестабилна ситуация“, заяви говорителя на по миграцията на партията Стюърт Макдоналд.", "date": "2020.01.07", "title": "Борис Джонсън връща сделката за Брекзит в парламента за тридневни дебати"}
{"url": "http://epicenter.bg/article/Stoltenberg--Vsichki-strani-ot-NATO-sa-saglasni--che-Iran-nikoga-ne-tryabva-da-ima-yadreno-orazhie/203191/7/0", "text": "Всички страни от НАТО се съгласиха на спешна среща на Северноатлантическия съвет, че Иран никога не трябва да получава ядрени оръжия, заяви генералният секретар на НАТО Йенс Столтенберг на брифинг след срещата, цитиран от TACC и Агенция \"Фокус\". \"От няколко години страните от НАТО изразяват загриженост относно дестабилизиращите дейности на Иран в региона на Близкия Изток. Съгласихме се, че Иран никога не трябва да получава ядрени оръжия и изразихме загриженост от тестовете на Иран за ракети, които могат да достигнат до Европа\", каза той. Страните от Алианса призоваха Иран да се въздържа от провокации и насилие след убийството на генерал Касем Сюлеймани в резултат на американски въздушен удар. \"Съединените щати информираха НАТО за ситуацията в региона, включително за неотдавнашните атаки срещу военната коалиция в Ирак, както и за въздушния удар срещу генерал Сюлеймани,\" каза генералният секретар на НАТО. \"На нашата среща страните от НАТО призоваха за сдържаност и деескалация. Иран трябва да се въздържа от нови провокации и насилие.\" Според Столтенберг всички страни от НАТО \"изразиха пълна подкрепа за борбата срещу „Ислямска държава“ в Ирак и Сирия и призоваха за \"подкрепа на мисията на НАТО в Ирак, която бе преустановена поради съображения за сигурност. \"НАТО остава в тесен контакт с иракските власти, така че дейностите на военните инструктори на Алианса в страната за обучение на иракските военни да се възобновят в близко бъдеще\", продължи генералният секретар. \"Каквото и да правим, безопасността на нашия персонал е от ключово значение за нас.\"", "date": "2020.01.07", "title": "Столтенберг: Всички страни от НАТО са съгласни, че Иран никога не трябва да има ядрено оръжие"}
{"url": "http://epicenter.bg/article/Amerikanets-prostrelya-momiche-na-12-i-momche-na-13-g--koito-hvarlyali-snezhni-topki-po-kolata-mu-/203192/7/0", "text": "Шофьор на автомобил в американския град Милуоки, щата Уисконсин, е открил огън по деца, които замеряли колата му със снежни топки, съобщава местната полиция, цитирана от Си Ен Ен и Агенция \"Фокус\".    Сутринта на 4 януари група деца замеряли със снежни топки преминаващите автомобили и уцелили автомобил марка Toyota.    Водачът започнал да стреля по децата, в резултат от което били ранени 12-годишно момиче и 13-годишно момче. В момента децата са в болница без опасност за живота.    Полицаите все още издирват извършителя.  ", "date": "2020.01.07", "title": "Американец простреля момиче на 12 и момче на 13 г, които хвърляли снежни топки по колата му "}
{"url": "http://epicenter.bg/article/Germaniya-izteglya-chast-ot-voyskite-si-ot-Irak-/203194/7/0", "text": "Германия ще изтегли част от войските си, принадлежащи към анти-ИД-коалицията в Ирак, заяви Министерството на отбраната, предаде БГНЕС. Събитията са заради възможните последствия от атаката на американския удар с дрон, убил висш ирански генерал.    Около 30 военнослужещи, разположени в Багдад и Таджи, ще бъдат преместени в Йордания и Кувейт, заяви говорител на Министерството на отбраната пред АФП, като добави, че изтеглянето “ще започне скоро”.    Германия е разположила около 415 войници като част от коалицията против ИД, като около 120 от нейните войски са разположени в Ирак.    Ходът на Германия дойде, след като иракският парламент прие резолюция, с която настоява правителството да прекрати споразумението си с коалицията, ръководена от САЩ.    Външният министър Хайко Маас заяви, че в основата на германското военно присъствие в Ирак е “поканата от иракското правителство и парламент”.    “Ако това вече не е така… тогава липсва правно основание да бъдем там. Трябва да изясним това с отговорните в Багдад възможно най-скоро.”    Канцлерът Ангела Меркел, президентът на Франция Еманюел Макрон и британският премиер Борис Джонсън в съвместно изявление в неделя призоваха Ирак да не застрашава битката с джихадистите от ИД.    “Запазването на (анти-ИД) коалицията е от голямо значение в този контекст. Призоваваме иракските власти да продължат да оказват необходимата подкрепа на коалицията”, заявиха те. ", "date": "2020.01.07", "title": "Германия изтегля част от войските си от Ирак "}
{"url": "http://epicenter.bg/article/Dimat-ot-pozharite-v-Avstraliya-dostigna-Yuzhna-Amerika--Tramp-predlozhi-pomosht-v-borbata-s-oganya/203195/7/0", "text": "Президентът на САЩ Доналд Тръмп разговаря по телефона с австралийския премиер Скот Морисън и поднесе съболезнования за гибелта на хора в горските пожари на континента, като предложи помощ в борбата със стихийното бедствие, съобщи снощи пресслужбата на Белия дом, цитирана от ТАСС.    Димът от горските пожари в Австралия достигна въздушното пространство на Чили и Аржентина, след като измина 12 000 км над Тихия океан, съобщи чилийската метеорологична служба, цитирана от Франс прес и ТАСС. Експертите показват спътникова снимка на облаците дим, донесени от въздушните потоци до Южна Америка.   Мащабни горски пожари избухнаха по източното крайбрежие на Австралия в средата на октомври миналата година. Към момента огнената стихия е обхванала значителни територии в югоизточната част на континента в щатите Нови Южен Уелс и Виктория. Няколко района по южното крайбрежие са затворени за туристи, а на жителите им е препоръчано бързо да се евакуират.   Пожарите унищожиха над 6,5 милиона хектара гори, около 2000 жилища и около 3000 административни и стопански постройки. От февруари миналата година досега пожарите взеха 25 жертви, сред които трима пожарникари, съобщи БТА.", "date": "2020.01.07", "title": "Димът от пожарите в Австралия достигна Южна Америка! Тръмп предложи помощ в борбата с огъня"}
{"url": "http://epicenter.bg/article/Ot-parvo-litse-za-ogneniya-ad--Razkaz-na-balgari-ot-opustoshena-Avstraliya-/203196/7/0", "text": "Двадесет и четирима души загинаха в горските пожари в Австралия от септември миналата година. През последните седмици пламъците обхванаха осем милиона хектара земя. Според експерти загиналите в пламъците диви и домашни животни са над половин милиард. Стотици хиляди от тях са ранени или са изтласкани от зоните си на обитаване.    Българи, живеещи в Австралия, разказаха за „Здравей, България” по Нова тв за щетите след бушуващите пожари.    Дияна Копринкова е продуцент и водещ на българската програма на радио SBS. От години живее в Сидни.    „До момента има 135 пожара, които продължават да горят. От тях 70 са в границите на Нов Южен Уелс. Има огнища на пожарите и в щата Виктория, на остров Кенгуру, който се намира в Южна Австалия, както и в Камбера. Нивата на замърсяване на въздуха са 20 пъти над допустимите стойности”, разказа тя.    Австралийските власти отделят 1,4 млрд. долара за възстановяване след пожарите (ВИДЕО)    „Въздухът тук е някак задушлив. Въпреки, че времето е слънчево, това не може да се усети от облаците и прахта и затова е доста мрачно”, каза още тя.    „Жертвите до момента са 24. Около 2000 домове са опожарени. В момента към 2600 пожарникари се борят да загасят стихията. Снощи имаше малко дъжд. Това беше глътка свеж въздух за пожарникарите, но в никакъв случай това не е облекчение за тях”, допълни Дияна Копринкова.    „Хората се надяват нещо да се случи и да завали повече дъжд. От месеци тук не е валяло. Хората наистина са отчаяни”, каза тя.    „Според мен самото правителство не реагира навреме. Не даде достатъчно средства на пожарникарите, които са доброволци. Те не са платени, както в останалите части на света, те са доброволци, които се опитват да спасяват по пътя си каквото могат – гори, поля, къщи. Правителството не се отзова навреме на този проблем. Това става ясно и от реакцията на хората тук”, категорична бе тя.    „Загинали са около 500 000 уникални австралийски видове и 1/3 от популацията на коалите. Хора от цял свят се отзовават, изпращат се помощи, за да може някак да се помогне на тези животни. Най-застрашеният вид е коалата, тъй като те живеят по дърветата, придвижват се бавно и слизат трудно от клоните”, разказа Дияна Копринкова.    Явор Константинов живее и работи вече повече от 9 години в Мелбърн.    „Има много мъгла и пушек от пожарите, които са на североизток от Мелбърн. Мирише на огън, видимостта е намалена. Въздухът със сигурност не е това, на което сме свикнали. Очевидно има ниво на замърсяване, но до колкото знам това не е опасно”, разказа той.    „Днес имаше слаб дъжд. Това, което беше казано е, че за да има някакъв ефект върху пожарите е необходимо да вали няколко дни и то в много по-голямо количество. В момента има нещо като временна пауза, но в никакъв случай това не потушава пожарите”, категоричен е Явор Константинов.    „Не мисля, че може да се говори за паника. Досега проблемът беше широко дискутиран, но не се усещаше толкова осезаемо. Сега пожарите са в пъти по-големи от преди и това прави темата изключително обсъждана. Трябва да се мисли какво ще се прави в Австралия занапред”, смята още той.    „За щастие днес в Канбера ситуацията е по-добра за разлика от предишните дни. При нас също има силни задимявания, но не е опасно за здравето”, каза Петър Николаев – временно управляващ посолството в Канбера.    „Като цяло това е една голяма трагедия за цяла Австралия. Досега са изгорели над 7 милиона хектара площ. За сравнение – площта на България е 11 милиона хектара. Има хиляди евакуирани хора”, посочи още той.    „Обръщам внимание, че в Австралия огромна част от населението е съсредоточена в големите градове – Сидни, Мелбърн, Канбера. За тези градове все още няма непосредствена опасност. Разбира се, ситуацията е динамична и ние я следим”, коментира Петър Николаев.    Той заяви, че няма искания за съдействие от български граждани. Над 70 000 пожарникари са ангажирани с гасенето. В битката с пожарите се е включила и армията. Над 3000 резервисти са били мобилизирани.    По думите му големите магистрали са отворени, но те периодично се затварят. Николаев съветва сънародниците ни в Австралия да следят кои пътищата са затворени, за да не попаднат в задръстване.    В Канбера властите раздават 100 000 маски на хората с респираторни заболявания.     ", "date": "2020.01.07", "title": "От първо лице за огнения ад: Разказ на българи от опустошена Австралия (ВИДЕО)"}
{"url": "http://epicenter.bg/article/Iran-obmislya-13-varianta-za-otmashtenie-na-SASht/203198/7/0", "text": "Иран обмисля 13 различни варианта да отмъсти на Съединените щати за убийството на иранския генерал-майор Касем Солеймани, съобщи във вторник иранската агенция Fars News, позовавайки се на Върховния секретар на Съвета за национална сигурност на страната Али Шамхани.   Според Али Шамхани Техеран все още не е решил кой от сценариите да избере, но дори и най-слабият от тях би бил \"исторически кошмар\" за САЩ. Той добавя още, че \"отмъщението\" срещу САЩ няма да се състои само в една операция, съобщава БНР.   Според Али Шамхани \"общо 19 бази, включително 11 щаб квартири, най-близките до източната и западната граница на Иран, заедно с 8 американски бази в северната и южната част на Ирак, се намират в повишена бойна готовност\".   \"Ние сме наясно с техния военен персонал и техника, като следим и най-малките развития\", добави той. По същество това представлява пряка заплаха срещу САЩ, но според редица военни специалисти, първото правило на един военен отговори е никога да не се говори за такъв отговор. Фактът, че иранската риторика е толкова изострена предполага, че Техеран все още не планира да нанесе удари по американски обекти.    Иран е решил да отпусне 200 милиона евро на Бригадите Ал Кудс на Ислямската революционна гвардия, за да подобрят техните способности при операции срещу САЩ, отбеляза  председателят на парламента Али Лариджани.   По-рано през деня парламентът на Иран гласува в подкрепа на предложение за определяне на армията на САЩ и на Пентагона (Министерството на отбраната) като \"терористична организация\" в отговор на американското убийство на Касем Сулеймани.   На фона на повишеното напрежение, Великобритания обяви, че е намалила броя на персонала в посолствата си в Иран и Ирак. Изтеглянето на дипломатите е превантивна мярка, а не се основава на конкретни разузнавателни сведения за заплаха, информира телевизия \"Скай нюз\", цитирана от БТА, позовавайки се на източници. Посланиците в Техеран и Багдад ще останат в мисиите, съобщават агенциите.", "date": "2020.01.07", "title": "Иран обмисля 13 варианта за отмъщение на САЩ"}
{"url": "http://epicenter.bg/article/Mezhdunarodno-razsledvane-na-intsidenta-s-balgarski-moryatsi-v-Norvezhko-more-/203202/7/0", "text": "Инцидентът на кораб „Стара планина“, при който двама български моряци от екипажа бяха пометени от вълна и паднаха зад борда, ще бъде разследван от Звеното за разследване на морски произшествия в Малта.  Това заявиха от Малтийската морска администрация, предаде БНТ.    Звеното не е към администрацията на флага. Докладът от разследването ще бъде готов след около година. Анализът, заключенията и препоръките в него ще имат за цел да предотвратят други морски произшествия, а не да определят граждански и наказателни задължения.", "date": "2020.01.07", "title": "Международно разследване на инцидента с български моряци в Норвежко море "}
{"url": "http://epicenter.bg/article/Zigmar-Gabriel--Likvidiraneto-na-gen--Suleymani-nyama-da-promeni-balansa-na-silite-v-polza-na-SASht-/203205/7/0", "text": "След ликвидирането на иранския генерал Касем Сулеймани балансът на силите в Ирак със сигурност няма да бъде в полза на САЩ. Това пише бившият министър на външните работи на Германия Зигмар Габриел в статия за изданието Das Handelsblatt, цитирана от Агенция \"Фокус\".    Според Габриел Техеран победител ще бъде Иран, в случай че споразумението за разполагане на американски войски в Ирак бъде прекратено. „Убийството на иранския генерал в крайна сметка няма да отслаби, а само ще засили позициите на Иран в Ирак“, убеден е бившият външен министър на Германия.    „Моментът прилича на този през 1914 г.: никой не иска война, но тя ще се случи, защото международната и регионална дипломация се оказа несъстоятелна и никой не се намесва“, обяснява бившият първи дипломат на Берлин. Освен това „няма съмнение“, че Техеран ще отмъсти за убийството на високопоставения си генерал през следващите седмици или месеци, уверява Габриел.    Въпреки това, дори „без голяма война“, целенасоченото убийство на Сулеймани ще има политически последици, които ще „навредят“ на САЩ и Европа, убеден е бившият лидер на ГСДП.    В същото време, според Зигмар Габриел, балансът на силите в Ирак, разбира се, няма да е в полза на САЩ, а на Иран.    Габриел припомня, че веднага след опита за покушение над Сулеймани, в рамките на който бе ликвидиран и високопоставен иракски военен, лидерът на кабинета в Багдад даде да се разбере, че подобен „акт, противен на международното право“, ще се отрази на американско-иракските споразумения.    „Иран ще стане победител, ако споразумението за разполагане на американски войски в Ирак бъде прекратено и американското присъствие в тази страна бъде намалено. Убийството на генерал Сулеймани в крайна сметка няма да отслаби, а само ще засили позициите на Иран в Ирак“, обобщава бившият министър на външните работи на Германия Зигмар Габриел в статията за Das Handelsblatt.   ", "date": "2020.01.07", "title": "Зигмар Габриел: Ликвидирането на ген. Сулеймани няма да промени баланса на силите в полза на САЩ "}
{"url": "http://epicenter.bg/article/Frenskiyat-premier-e-gotov-da-obsadi-sas-sindikatite-usloviyata-na-pensionnata-reforma/203207/7/0", "text": "Френският премиер Едуард Филип заяви във вторник, че е отворен за обсъждане със синдикатите на промени в средната възраст за пенсиониране, което е една от основните пречки за плановете за пенсионна реформа и което доведе до масовите стачки и протести, продължаващи повече от месец.    \"Отворен съм за всякакви дискусии относно условията за възрастта за пенсиониране\", посочи френският премиер по радио RTL, цитирано от БНР.    Едуард Филип също така каза, че полицията е готова да се намеси, за да предотврати евентуални блокади на френските нефтени рафинерии, където профсъюзите гласуваха за провеждането на четиридневна национала стачка.  ", "date": "2020.01.07", "title": "Френският премиер е готов да обсъди със синдикатите условията на пенсионната реформа"}
{"url": "http://epicenter.bg/article/Armiyata-na-marshal-Haftar-vleze-v-pristanishtniya-grad-Sirt-/203210/7/0", "text": "Либийската национална армия (ЛНА) под командването на маршал Халифа Хафтар зае пореден стратегически важен град, предават EA Daily и Агенция \"Фокус\".    Конкретно, според информация на телевизионния канал Al Arabiya, войските на Хафтар са влезли в пристанищния град Сирт, осигурявайки си контрола върху третия по големина район в населеното място. Както съобщава телевизионният канал Sky News Arabia, ЛНА контролира изцяло Сирт, включително летището и пристанището.    Сирт се намира в центъра на северното крайбрежие на Либия, отбелязва ТАСС. По време на безредиците след свалянето на Муамар Кадафи градът е окупиран от ислямисти и почти напълно разрушен през 2011 г., когато привърженици на убития полковник се противопоставят на опозицията. Самият Кадафи е роден в околностите на Сирт и е убит там от бунтовници през 2011 година.    Малко преди това започна изпращането на турски войски в Либия по искане на признатото от ООН „Правителство на националното съгласие“ (ПНС), което се противопоставя на силите на Хафтар. На 12 декември командващият ЛНА обяви, че неговата армия започва „решаващата битка за столицата на страната“ – Триполи.  ", "date": "2020.01.07", "title": "Либийската национална армия на маршал Хафтар влезе в пристанищния град Сирт "}
{"url": "http://epicenter.bg/article/Donald-Tramp-mladshi-pokaza-pushka-s-narisuvana-Hilari-Klintan-zad-reshetki/203217/7/96", "text": "Синът на американския президент - Доналд Тръмп-младши, качи в Инстаграм снимка как държи бойна карабина, на която е изрисувана Хилари Клинтън зад решетки, съобщи тв Си Би Ес, цитирана от БНР.   Най-големият син на президента на САЩ се усмихва, докато държи карабина AR-15, а „затворничката“ Клинтън е изрисувана на пълнителя на оръжието. На близките кадри на оръжието се вижда знамето на САЩ и надписът \"Made in USA\".   „Страхотен ден на стрелбището. Добавих малко грандиозност на моята AR“, написа Тръмп-младши в социалната мрежа.   Постът е получил 183 000 харесвания в деня, в който е пуснат. Синовете на президента Тръмп са запалени ловци, уточнява \"Independent\".   Скандиранията „Хвърли я във затвора“, насочени към Хилари Клинтън, са много популярни на митингите на Доналд Тръмп, като продължават и до днес, повече от 3 години след последните президентски избори, в които двамата бяха преки противници.      ", "date": "2020.01.07", "title": "Доналд Тръмп-младши показа пушка с нарисувана Хилари Клинтън зад решетки"}
{"url": "http://epicenter.bg/article/Korneliya-Ninova---NA-ZhIVO-/203229/2/0", "text": "Повече от 60 пъти представители на левицата са поставяли в парламента темата за въздуха и водата. Това обяви зам.-председателят на ПГ на левицата Крум Зарков на пресконференция. Депутатът от БСП разкри подробности за готвения от червените вот на недоверие към кабинета. Той бил тема на обсъждане на редовното заседание на Изпълнителното бюро на партията.   „Инициираният вот на недоверие от БСП дава резултати. Както е видно, назначени са проверки на ВиК дружества, на ВЕЦ-ове. МОСВ най-после пуснаха за обществено обсъждане промени в наредба, засягаща вноса, съхранението и отчетността на отпадъците”, заяви зам.-председателят на ПГ на „БСП за България” Крум Зарков след заседание на ИБ на левицата.   По думите му това, което не се е случвало досега след въпросите, задавани от левицата, е започнало да се прави след като БСП е обявила вота си на недоверие. „За съжаление – твърде късно. Цената на закъснението плащат чакащите на опашка пред водоноските”, констатира Зарков  „С тревога констатирахме, че се правят всевъзможни опити дебатът по този жизненоважен въпрос да бъде опорочен – говори се за заговори, търсят се причини в кого ли не, в предишни правителства и кметове, ВиК дружества – само за да се прикрие очевидният факт, че перничани останаха без вода, че жителите на големите градове дишат замърсен въздух и че в България не е ясно кой и къде гори отпадъци, откъде ги взима”, каза още Зарков.   По думите му всичко това се случва поради некомпетентност, безхаберие, а не е изключено да има и престъпни деяния. „С вотът на недоверие ще поставим въпросите там, където им е мястото – пред третото правителство на ГЕРБ. Това е логично продължение на активността на БСП”, категоричен бе народният представител. Той припомни, че само през този мандат депутатите от левицата са поставили темата „въздух и вода” повече от 60 пъти, но са срещали половинчати отговори и нежелание да се дискутира честно проблемът.  „Когато кризата дойде и по празниците хората останаха на сухо, подходът на властта остана същият. Отказът или неспособността да се реши проблемът, категоричното нежелание на ресорния министър да признае допуснатите грешки при управлението на водния ресурс и по отношение на яз. „Студена”, както и отказът на министър-председателя да отчете очевидните пропуски в правителствената политика в този сектор, съвсем естествено водят до търсене на отговорност”, каза още Крум Зарков. „Политическа и експертна група от БСП работи върху мотивите за вота - другата седмица ще поканим всички партии, с изключение на тези, които формират управляващото мнозинство, за да им представим нашите мотиви, да потърсим тяхната експертиза и тяхната подкрепа”, заключи той.     \"Мотивите за вота на недоверие са пред очите на всеки български гражданин - когато си пуснем чешмата и водата е негодна за пиене или вода изобщо няма. Нашият боклук го плащаме по три пъти и се чудим защо се изгаря. Мотивите са и във въздуха, който на места има цвят, мирис и вкус. С този вот, освен да посочим конкретните проблеми и да потърсим отговорност, си поставяме една голяма цел - хората в България да живеят в една по-чиста и по-здравословна околна среда\". Това каза Явор Божанков, народен представител от ПГ \"БСП за България\".  Божанков се позова на статистика, според която България е на едно от първите места в Европа по рециклиране на отпадъци, но и също така масово се горят гуми, масла и кабели. Според него това доказва, че се рециклира само на хартия. \"При нас функционира една огромна мрежа от кухи фирми, които перат произход на отпадъци - това е благоприятна среда за криминалния внос на боклук от трети страни. Публично известно е, че отпадъци с един код тръгват от една държава и влизат в България с друг код. Опасни отпадъци се горят или се третират по незнаен начин. В тях се съдържа цялата Менделеева таблица\", категоричен е народният представител. Според него институциите реагират панически и неефективно, а властта отказва информация на журналисти. \"Благодарение на внесения вот на недоверие, институциите се активираха, но след дъжд - качулка\", отбеляза той.     \"Последните две години управление жънат това, което през последните десет беше посято в околната среда. След 2009 г. много агресивно и настойчиво бяха вменени две задачи на управлението на водите. Първата беше политичекска - в общините на БСП и ДПС да бъде прекратено финансирането за водни проекти. Втората е икономическа - развитието на общинската инфраструктура за води беше заменено от план за концесии, заеми от международни финансови институции, декапитализиране на дружествата и в крайна сметка - приватизация\".   Това заяви Атанас Костадинов, народен представител от ПГ \"БСП за България\".  Според Костадинов в последните 10 години България не управлява своите води в съответствие с рамковата директива на ЕС, а исканата от Европейската комисия реформа на водния сектор е била заменена с реформа във ВиК отрасъла. \"Дори действащи министри, зам.-министри и експерти не правят разлика между двете неща. Тази политическата рамка се изпълняваше с инструментите на некомпетентността и престъпното действие. Как ще ни убедите, че шефът на ВиК Перник е проспал дисбаланса в яз. \"Студена\", попита народният представител.  Атанас Костадинов не се съгласи с тезата, че не трябва да се политизира проблемът с водата и боклука. Според него именно това е призванието на политиката - да се защити публичният интерес, където е нарушен.   \"Имаме идеи и концепции за радикални реформи във водния сектор и във всеки един от секторите на околната среда\", каза още той.    ", "date": "2020.01.07", "title": "Крум Зарков: Вотът на недоверие вече дава резултати – назначени са проверки! (ВИДЕО)"}
{"url": "http://epicenter.bg/article/MO-predlaga-da-se-uvelichi-maksimalnata-vazrast-za-postapvane-v-armiyata-/203231/2/0", "text": "Министерството на отбраната предлага максималната възраст за постъпване в армията да се увеличи, както и пенсионирани военни да остават до три години на постовете си. Причината е липсата на кадри в армията, съобщи БНР. Предложенията за промени в Закона за въоръжените сили са публикувани за обществено обсъждане. В момента максималната възраст за постъпване на военнослужещи е 28 години, а планът на ведомството е тя да се увеличи до 40 години.    Мотивите са, че в определени военни формирования войнишкият, както и офицерският състав, са на критичния минимум поради постоянно намаляващия човешки ресурс в резултат на демографската криза.    Предприетите от 2015 г. мерки пък са били с ограничени положителни въздействия, а миналогодишната кампания за набиране на хора показала, че дори имало желаещи над 28 години да постъпят в армията.    В проекта за промени се предлага пенсионирани военни да могат да работят на своята длъжност 3 години. Мотивът за това е, че за длъжността няма хора, а позициите са особено важни за изпълнение на задачите на въоръжените сили.    Така ще бъдат спестени и средства за изплащане на пенсиите, става ясно от мотивите. Министерството предлага и мандатност за престояване на длъжност за висшите офицери, за да не бъдат компрометирани и способностите на системата за командване и управление.    Промените трябва да бъдат одобрени от МС и парламента. Срокът за общественото обсъждане на предложенията е две седмици.", "date": "2020.01.07", "title": "МО предлага да се увеличи максималната възраст за постъпване в армията "}
{"url": "http://epicenter.bg/article/Vasil-Vasilev--/203232/2/0", "text": "В първото си предаване за годината водещият на \"Не се страхувай\" по БСТВ Васил Василев разглежда предизвикателствата на 2020 г.   И поставя на челно място  .   Васил Василев е катигоричен:     България чезне е втората тема, която поставя Василев.            също бе тема на предаването.    .        , пита Василев.          В предаването бе засегната и най-важната международна тема на деня -         ", "date": "2020.01.07", "title": "Васил Василев: Властта изглежда все по-негодна и прислужваща на чужди интереси"}
{"url": "http://epicenter.bg/article/Velikobritaniya-izteglya-sluzhitelite-ot-posolstvata-si-v-Iran-i-Irak/203204/7/0", "text": "Великобритания е намалила състава на служителите в посолствата си в Иран и Ирак до минималния му размер след заплахите за сигурността на дипломатите. До това се стига след увеличаването на напрежението между Вашингтон и Техеран в следствие от ликвидирането на командира от спецчастите „Кудс“ Касем Сюлеймани, убит във въздушен удар, извършен от военновъздушните сили на САЩ, предава Sky News.    Изтеглянето на британските дипломати от двете страни е превантивна мярка, и не е продиктувано от конкретна заплаха за живота им, според източници във външното министерство на Обединеното кралство. Посланиците на страната в Иран и Ирак все пак ще останат в Багдад и Техеран.    Говорител на външното министерство заяви, че „сигурността и безопасността на нашите служители е от основна важност“. Той все пак уточни, че посолствата ще продължат да работят.  ", "date": "2020.01.07", "title": "Великобритания изтегля служителите от посолствата си в Иран и Ирак"}
{"url": "http://epicenter.bg/article/Misteriya-s-izteglyaneto-na-amerikanskite-voyski-ot-Irak--DOKUMENT--/203206/7/0", "text": "В понеделник на посланика на САЩ в Ирак са предадени официално исканията към американските войски да напуснат близкоизточната страна с уговорката, че те могат да продължат „образователните и тренировъчните програми. Независимо, че президентът Доналд Тръмп и държавният секретар Майк Помпео заявиха, че това няма да се случи, Министерството на отбраната на Ирак е получило писмо от командването на американските войски, че се готви изтегляне в рамките на няколко седмици, предава Агенция \"Фокус\".    Писмото е подписано от бригаден генерал от морската пехота Уилям Сили. Самото решение е оправдано със „зачитане на решението на иракския парламент“. И както стана ясно по-късно, писмото не е фалшификат.    Министърът на отбраната на САЩ Марк Еспър омаловажи писмото, подписано от Сили, като заяви, че иракчаните „по погрешка“ са публикували чернова на писмото и окончателното решение за изтеглянето все още не е взето.    Началникът на Обединения комитет на началниците на щабове Марк Мили заяви, че публикацията на това писмо „беше грешка“, с което още веднъж потвърди, че то е истинско.    На този фон в Палатата на представителите на САЩ се готви гласуване по законопроект, с който трябва да се забрани на Тръмп да предприема агресивни действия срещу Иран без одобрението на Конгреса.", "date": "2020.01.07", "title": "Мистерия с изтеглянето на американските войски от Ирак (ДОКУМЕНТ) "}
{"url": "http://epicenter.bg/article/Nostradamus-za-2020-g--Treta-svetovna-voyna-i-apokaliptichni-navodneniya--VIDEO--/203208/7/0", "text": "Мишел дьо Нострадам, известен като Нострадамус, е предсказател, лекар, алхимик. Мнозина го смятат за най-великия пророк на Земята.Той е живял през XVI век във Франция.    Пророкът е оставил след себе си завоалирани описания на предстоящи събития. Каналът \"OMG Facts\" във vbox7 показва някои от предсказанията за 2020 г.:        Нострадамус предсказва сериозен конфликт през 2020 г. и по-точно - Трета световна война. Тя ще вземе много животи и ще предизвика много разрушения. Въпреки това мирът ще се роди изпод руините. Това обаче ще се случи чак през 2025 г.        Третата световна война всъщност ще е резултат от религиозен фундаментализъм в някои части на света. Той ще прерасне в терористични атаки, които ще провокират международни конфликти.        Пророкът е предрекъл, че Земята ще е под вода. Ураганите ще станат още повече, а някои части на Европа ще станат сериозни наводнения.        Според Нострадамус небето ще се отвори и ще ни изгори с високите си температури. Нови пожари в амазонските гори ще са само началото на голямо разширение на дупката в озоновия слой.      Според предсказанието животът на хората ще се удължи значително, а столетниците ще са много повече.     ", "date": "2020.01.07", "title": "Нострадамус за 2020: Трета световна война и апокалиптични наводнения (ВИДЕО) "}
{"url": "http://epicenter.bg/article/Nova-Tragediya--Nad-30-zhertvi-sled-masova-panika-na-poklonenieto-na-gen--Kasem-Suleymani/203214/7/0", "text": "Повече от 30 души са починали над 40 са ранени по време на поклонението на убития генерал Касем Сулеймани. Информацията разпространи държавната телевизия на Иран, съобщи spiegel.online.  Според AP жертвите са 35, а ранените – 48 души. Броят им обаче непрекъснато се актуализира.  Траурното шествие и погребението на убития генерал е в родния му град Керман.  По време на сбогуването със Солеймани в Техеран в понеделник се събрали 1 милион души, припомня AP.   Присъстващите на траурната церемония в Кербан са десетки хиляди. Говорител на националните спасителна служба на Иран потвърди, че е имало масова паника. Медиите цитират думите му, че за съжаление по време на шествието „някои наши съграждани са ранени, а други – убити.“ Агенция Insa съобщава, че заради инцидента погребението е било отложено. ", "date": "2020.01.07", "title": "Нова трагедия! Над 30 жертви след масова паника на поклонението на ген. Касем Сулеймани"}
{"url": "http://epicenter.bg/article/Iran-obyavi-Pentagona-za-teroristichna-organizatsiya/203220/7/0", "text": "Иранският парламент призна военното министерство на САЩ - Пентагона за терористична организация, съобщава ТАСС.   Парламентът прие законопроект, с който определя като терористи всички служители на Пентагона и свързаните с него учреждения и организации, а също и ръководители, свързани с убийството на Касем Сюлеймани.   \r\n \"Всяка помощ за тези сили - военна, разузнавателна, финансова, техническа, служебна или логистична - ще се счита за сътрудничество в терористичен акт\", постанови парламентът, който гласува и за укрепване с 200 млн. евро от хазната за силите на революционния гвардейски корпус \"Ал Кудс\", оглавяван от Сулеймани. \r\n Законопроектът е изменена версия на закон, приет през април 2019 година, който обяви САЩ за \"държавен спонсор на тероризма\", а силите му в региона – за \"терористични групи\". \r\n Върховният съвет за национална сигурност на Иран заяви, че до този ход се е стигнало, след като САЩ определиха Иранската революционна гвардия за \"терористична организация\". \r\n   \r\n Вчера в Техеран ирански депутати скандираха \"Смърт за Америка\" в продължение на няколко минути по време на заседание на парламента. \"Тръмп, това е гласът на иранската нация, слушай\", настоя председателя на парламента Али Лариджани. \r\n   \r\n Иранският парламент е увеличил и бюджета на Гвардейците на Ислямската революция до 20 март (краят на персийската година), съобщи председателят на парламента Али Лариджани, цитиран от агенция ИРНА. \r\n По думите на Лариджани върховният духовен водач на Иран аятолах Али Хаменей е наредил бюджетът на корпуса да бъде увеличен с равностойността на 225 млн долара, предаде ДПА. \r\n Увеличението е свързано с осъществяването на плана за \"сурово отмъщение\" срещу САЩ за убийството на генерал Касем Сулеймани, заяви председателят на парламента. \r\n \r\n   \r\n \r\n", "date": "2020.01.07", "title": "Иран обяви Пентагона за терористична организация"}
{"url": "http://epicenter.bg/article/Pravitelstvoto-na-Sebastian-Kurts-polozhi-kletva/203221/7/0", "text": "Новото австрийско правителство положи клетва на официална церемония днес, предаде АФП.    Коалиционният кабинет е съставен от консервативната Народна партия на Себастиан Курц с младши партньор „Зелените“.    Курц отново е канцлер и най-млад демократично избран лидер в света. Вицеканцлер е лидерът на \"Зелените\" Вернер Коглер, той ще е ръководител и на министерството спорта и обществените служби.  До сформирането на новия кабинет се стигна след предсрочните избори миналата година, свикани след краха на предишната коалиция на Курц с крайнодясната Партия на свободата. Участието на нейният лидер Хайнц-Кристиан Щрахе в „Аферата Ибиса“ сложи край на съюза им и на предишния кабинет. ", "date": "2020.01.07", "title": "Правителството на Себастиан Курц положи клетва"}
{"url": "http://epicenter.bg/article/Vladimir-Putin-posreshtna-Rozhdestvo-v-Sankt-Peterburg--SNIMKI--VIDEO-/203223/7/0", "text": "В нощта срещу 7 януари президентът на Русия Владимир Путин присъства на рождественското богослужение в Спасо-Преображенската катедрала в Санкт Петербург, съобщиха от пресслужбата на Кремъл. Руските медии припомнят, че и миналата година президентът посрещна Рождество в същия храм.    След края на службата президентът се обърна към вярващите: \"Поздравявам ви с Рождество Христово и Нова година! Бъдете здрави и щастливи! Честит празник и много благодаря!\"    В Русия православните християни празнуват днес Рождество Христово по юлианския календар. Руският патриарх Кирил отслужи литургия в катедралния храм „Христос Спасител“ в Москва в присъствието на няколко хиляди души.    Освен Руската църква, Рождество по юлианския календар празнуват Йерусалимската, Полската, Грузинската, Арменската и Сръбската православни църкви, както и манастири в Света горa.  ", "date": "2020.01.07", "title": "Владимир Путин посрещна Рождество в Санкт Петербург (СНИМКИ, ВИДЕО)"}
{"url": "http://epicenter.bg/article/Germanskite-sotsialdemokrati-protiv-amerikanskoto-yadreno-orazhie-v-stranata/203226/7/0", "text": "Наличието на американско ядрено оръжие на територията на Германия е проблематично, особено на фона на изострянето на отношенията между САЩ, Ирак и Иран. Това заяви един от двамата председатели на Германската социалдемократическата партия (ГСДП) Норберт Валтер-Борянс в интервю за берлинската преса, предава TACC.    „Изострянето на конфликта в Ирак особено ясно демонстрира колко проблематично е наличието на ядрено оръжие като цяло, както и разполагането на американски ядрени оръжия в Германия“, каза той.  Според него не става дума само за Германия и САЩ.  „Искаме всички ядрени оръжия да изчезнат от Европа, включително тези, разположени на територията на Русия“, каза още той.  ГСДП многократно е правила и други подобни изявления.    Съгласно третата разпоредба от Договора за окончателното уреждане на Германия, която влиза в сила от 15 март 1991 г., Берлин се отказва да произвежда, притежава или използва атомно, биологично и химическо оръжие. В края на юни 1991 г. СССР премахва всички свои ядрени оръжия и компоненти от територията на бившата Германска демократична република (Източна Германия). Въпреки това американските ядрени оръжия остават на територията на обединена Германия, като част от стратегическата концепция на НАТО за сдържане на потенциалните врагове на Алианса. Според непотвърдени данни, във въздушната база, близо до Бюхел са разположени около 20 ядрени бойни глави.    През март 2010 г. депутатите от германския парламент гласуваха успешно предложението да бъде предоставен на правителството мандат да преговаря с Вашингтон за премахването на американските ядрени оръжия от територията на страната. Тогавашният кабинет обаче заяви, че няма да предприема едностранни действия, без първо да ги координира с партньорите на Берлин в НАТО. Според проучване от август 2019 г., 86% от населението на Германия смята, че е уместно американските ядрени оръжия да бъдат премахнати от територията на страната.    ", "date": "2020.01.07", "title": "Германските социалдемократи против американското ядрено оръжие в страната"}
{"url": "http://epicenter.bg/article/Stava-opasno--SASht-pratiha-strategicheski-bombardirovachi-B-52-v-blizost-do-Iran-/203230/7/96", "text": "Съединените щати са започнали прехвърлянето на стратегически бомбардировачи B-52 от авиобазата в Луизиана на остров Диего-Гарсия в Индийския океан. За това съобщава Fox News, цитирана от руски медии.    В съобщението се отбелязва, че от базата на острова те могат в случай на необходимост да нанесат удар по Иран, като при това остават недосегаеми за иранските ракети.    Ситуацията в региона се изостри отново след убийството на иранския генерал Касем Сулеймани на 3 януари, отбелязват руските медии. Върховният лидер на Иран Али Хаменей се зарече да отмъсти за гибелта на генерала.    ", "date": "2020.01.07", "title": "Става опасно! САЩ пратиха стратегически бомбардировачи B-52 в близост до Иран "}
{"url": "http://epicenter.bg/article/Kremal--Prezidentite-Putin-i-Erdogan-shte-otkriyat-gazoprovoda--quot-Turski-potok-quot--/203240/7/0", "text": "На 8 януари президентът на Руската федерация Владимир Путин ще бъде на работна визита в Турската република (гр. Истанбул) за участие в церемонията по въвеждане в експлоатация на газопровода \"Турски поток\".      Ще се състоят и преговори с турския държавен глава Реджеп Тайип Ердоган. Планира се да бъдат обсъдени по-нататъшното развитие на руско-турското сътрудничество, както и актуални въпроси от международните отношения, включително ситуацията в Сирия и Либия, се казва още в съобщението на Кремъл.  ", "date": "2020.01.07", "title": "Кремъл: Президентите Путин и Ердоган ще открият газопровода \"Турски поток\" "}
{"url": "http://epicenter.bg/article/Diplomat--1-na-Iran--Ubiystvoto-na-gen--Kasem-Suleymani-e-akt-na-darzhaven-terorizam--/203242/7/0", "text": "Убийството на иранския генерал, командир на спецчастите „Кудс“ Касем Сулеймани е акт на държавен тероризъм и Техеран ще отвърне със същата сила на американските атаки. Това заяви външният министър на Иран Мохамед Джавад Зариф в интервю за американската медия CNN, предават Reuters и Агенция \"Фокус\".    Зариф заяви, че американският президент Донлад Тръмп е проявил липса на уважение към международното право със заплахите, че ще удари културни обекти в Иран.    „Това е държавен тероризъм“, заяви Зариф, описвайки убийството на Сулеймани, командир на спецчастите „Кудс“ от Иранската ислямска революционна гвардия във въздушна атака с безпилотен самолет над летището в Багдад.    „Това е акт на агресия спрямо Иран, и е сравнимо с въоръжена атака срещу нас, и ние ще отвърнем. Но ние ще отвърнем със същата, а не с по-голяма сила. (…) Ние не сме престъпници, като Доналд Тръмп“, каза министърът.    Тръмп по-рано заяви, че страната му е готова да нанесе удари срещу 52 културни обекта в Иран, включително някои от особена важност за Техеран, ако близкоизточната страна действа агресивно в отговор на убийството на Сюлеймани. По-рано Тръмп заяви още, че ще нанесе удари с „непропорционална“ сила, ако Иран нападне американски цели.    Зариф заяви, че Тръмп е демонстрирал пред света, че е „готов да извършва военни престъпления, защото нападението на културни обекти е такова“. Според него „непропорционалното“ използване на сила също е нарушение на международното право.    Сулеймани е един от основните създатели да иранските задгранични паравоенни формирования, които имат влияние и действат в множество страни в Близкия изток и беше ключова фигура в опитите да накара американците да се изтеглят от Ирак.    Зариф заяви, че Вашингтон не трябва да смятат, че могат да останат в региона, при положение, че вече не са желани в Близкия Изток от хората там. Попитан дали желае да разговаря с Тръмп, Зариф отвърна отрицателно.    „Няма нужда да разговаряме. Той трябва да разбере, че е бил дезинформиран. И трябва да се събуди и да се извини. Той трябва да се извини, да промени курса си“, каза иранският министър.  ", "date": "2020.01.07", "title": "Дипломат №1 на Иран: Убийството на ген. Касем Сулеймани е акт на държавен тероризъм! "}
{"url": "http://epicenter.bg/article/Orban-obmislya-da-izvadi-partiyata-si-ot-ENP-/203244/7/0", "text": "Управляващата партия „Фидес“ на унгарския министър-председател Виктор Орбан сериозно обмисля да напусне дясноцентристката Европейска народна партия (ЕНП), заяви висш член на „Фидес“ пред Политико.    Ръководството на „Фидес“ проучва възможността да се присъедини към управляващата партия „Право и справедливост“ на Полша в групата на европейските консерватори и реформисти, добави членът на „Фидес“, като отбеляза, че при подобно споразумение Орбан ще играе водеща роля сред реформистите.    Управляващата партия на Унгария бе отстранена от политическото семейство на ЕНП миналия март заради притеснения, свързани с правната норма, въпреки че 13-те евродепутати от партията остават част от групата на ЕНП в Европейския парламент.    „Не можем да правим компромиси с демокрацията, върховенството на закона, свободата на печата, академичната свобода или правата на малцинствата“, заяви тогавашният лидер на ЕНП Жозеп Дол след решението за временно замразяване на „Фидес“. “Антиевропейската реторика е неприемлива. Разминаванията между ЕНП и „Фидес“ трябва да престанат”, добави той.    Наследникът на Дол, Доналд Туск, ще отправи препоръка към членовете на ЕНП относно бъдещето на „Фидес“ през следващите седмици, след като експертната комисия представи вътрешна оценка дали „Фидес“ действа в съответствие с правилата и ценностите на партията. Очаква се въпросът да бъде обсъден по време на заседание на ЕНП в началото на февруари.    Формално унгарското правителство поддържа през последните месеци тезата, че желае да остане в ЕНП.    “Не мисля, че „Фидес“ ще бъде член на ЕНП”, каза Габор Г. Фодор, който ръководи фондация „Századvég“, мозъчен тръст, тясно свързан с „Фидес“. Фодор добави, че членството на партията е свързано с въпроса за имиграцията.    След замразяването на дейността на „Фидес“ в ЕНП някои консервативни европейски политици се надяваха, че този ход ще окаже натиск върху унгарското ръководство да обърне част от политиките си. Но Орбан не обръща внимание на много от притесненията на своите критици и през последните месеци предприе стъпки, за които опонентите му казват, че представляват нови заплахи за независимостта на съдебната система и академичната свобода.    „Фидес“ не е подобрила поведението си” след суспендирането, каза финландският евродепутат от ЕНП Петри Сарвама пред Политико. “Всъщност промяната на поведението им изглежда не е в техен интерес.”    Междувременно експерти и официални лица в Будапеща предизвикаха тревога за това, което бе описано като опит за политическа намеса в независими институции като съдилища, театри, университети и разузнавателни агенции. В същото време чуждестранните официални лица са загрижени за нарастващото влияние на Кремъл в Унгария.    Изказвайки се на конгреса на ЕНП в Загреб през ноември, Туск каза, че Орбан е “много близък приятел”, но че не е съгласен с “идеите, представени” от унгарския лидер, особено с неговата “нелиберална демокрация”.    „Решени сме да се борим срещу този тип идеи“, добави Туск.    Началникът на кабинета на Орбан, министър Гергели Гуляш, посочи интервю в унгарския телевизионен канал АТВ, че „оставането или излизането на „Фидес“ от ЕНП е въпрос на избор на посока“.    ЕНП няма да може да остане „християндемократично, дясноцентристко, консервативно партийно семейство“ без „Фидес“ и нейните европейски съюзници, каза Гуляш за канала, като добави, че „напускането на „Фидес“ от ЕНП ще бъде началото на края.    Самият Орбан нееднократно прехвърля в ума си възможността за излизане на „Фидес“ от ЕНП, ако партията не се промени.    “Ако продължат да се движат вляво, това не е нашият път”, каза премиерът пред репортери през ноември. “Ако обаче са готови да се върнат към своите християндемократични корени, вероятно можем да продължим в рамките на ЕНП.     ", "date": "2020.01.07", "title": "Орбан обмисля да извади партията си от ЕНП "}
{"url": "http://epicenter.bg/article/Putin-na-iznenadvashta-vizita-v-Siriya--sreshtna-se-s-prezidenta-Bashar-Asad-/203247/7/0", "text": "Президентът на Русия Владимир Путин пристигна на изненадваща визита в сирийската столица Дамаск. Това съобщи прессекретарят на Кремъл Дмитрий Песков, цитиран от ТАСС.    \"От летището Владимир Путин се отправи към командния пункт на групировката руски войски в Сирийската Арабска република, мина по улиците на Дамаск\", отбеляза прессекретарят.    \"В командния пункт Путин бе посрещнат от президента на Сирия Башар Асад. Двамата държавни глави изслушаха докладите на военните за положението в различни региони на страната\", добави Песков.    Асад благодарил на Путин за визитата в Дамаск, като е изразил благодарност към Русия и руските военни за помощта в борбата срещу тероризма и за възстановяването на мирния живот в арабската република.    \"Асад също така сърдечно поздрави Путин и целия руски народ с празника Рождество Хриснтово\", добави Песков. По-нататък в програмата на Путин следват посещения на още няколко обекта, уточни прессекретарят на Кремъл.    В хода на визитата на руския президент в Сирия са проведени и преговори между руската и сирийската делегации.    \"В хода на разговора с Асад Путин отбеляза, че сега може уверено да констатира, че е изминато огромно разстояние по пътя на възстановяването на сирийската държавност и териториалната цялост на страната\", добави още Песков.    \"Държавният глава отбеляза, че по улиците на Дамаск лесно може да се забележи възстановяването на мирния живот\", отбеляза говорителят на президента.   Това е първото посещение на Путин в Сирия, откакто бе в базата \"Хмеймим\" в провинция Латакия през 2017 г. Именно Москва предостави помощта (уговорена не без участието на Иран), обърнала войната в полза на режима на Асад. Някои руски медии отбелязват, че визитата съвпада с деня, когато Руската православна църква и няколко други посрещат Коледа.    Посещението в Сирия е ден преди разговорите с турския президент Реджеп Тайип Ердоган в Истанбул. Там на церемония, на която е поканен и българският премиер Бойко Борисов, той и Ердоган ще пуснат газопровода \"Турски поток\". Очаква се двамата държавни глави да обсъдят и теми като Сирия и Либия.    Близкият изток стана повод и за покана, отправена от Путин, към германския канцлер Ангела Меркел. Тя прие и ще бъде в Москва тази събота.    ", "date": "2020.01.07", "title": "Путин на изненадваща визита в Сирия, срещна се с президента Башар Асад "}
{"url": "http://epicenter.bg/article/5-godini-sled-napadenieto-sreshtu-redaktsiyata-na--quot-Sharli-ebdo-quot--Frantsiya-otdava-pochit-na-zhertvite/203256/7/0", "text": "Редакционният колектив на френското сатирично списание \"Шарли ебдо\" днес запази минута мълчание пред бившия си офис, където преди пет години въоръжени ислямистки екстремисти започнаха тридневна вълна от нападения, в които загинаха 17 души, предаде Ройтерс, цитирана от БТА.   На 7 януари 2015 г. братята Шериф и Саид Куаши щурмуваха редакцията на сатиричния вестник в Париж, убивайки 12 видни журналисти и карикатуристи, скандирайки, че са отмъстили за пророка (Мохамед). Оттогава редакцията на вестника е преместена на неизвестно място, което наподобява, както твърдят журналистите, въоръжен бункер с камери за наблюдение и решетки за прозорци.   Петата годишнина от атентата придоби актуалност и защото първият процес срещу хората, обвинени в участие в атентатите, трябва да започне по-късно тази година, на 4 май. Двамата терористи са убити, но остават още неизяснени въпроси. Общо 14 човека са обвинени във финансиране на терористична дейност, членство в терористична организация, доставка на оръжие и съпричастност към атентата.    На възпоменателната церемония присъстваха кметът на Париж Ан Идалго, министърът на вътрешните работи Кристоф Кастанер и Франсоа Оланд, президент на страната по това време.  Новият, специален брой на седмичника включва изявления на семействата на убитите журналисти, които благодарят на вестника за продължаването на борбата за свобода на изразяване.    \"Вчера бихме могли да се закълнем в Бог, военните, църквата и държавата ... Днес трябва да се научим да се кълнем в тиранични асоциации, малцинствени общности, блогъри и блогърки, които ни пляскат през ръцете като малки ученици в училище\", написа Рис, директор на редакцията на вестника. Той подчерта, че \"политическата коректност налага промяна в правописа и ни съветва да не използваме думи, които могат да притесняват някого\". Журналистът разкритикува \"новите цензори, които смятат себе си за кралете на света зад клавиатурата на смарт телефона\".    ", "date": "2020.01.07", "title": "5 години след нападението срещу редакцията на \"Шарли ебдо\" Франция отдаде почит на жертвите"}
{"url": "http://epicenter.bg/article/Ispanskiyat-parlament-odobri-kandidaturata-na-Pedro-Sanches-za-premier-/203259/7/0", "text": "Испанският парламент одобри днес лидера на социалистите Педро Санчес за премиер, предадоха световните агенции, цитирани от БТА.    Кандидатурата на Санчес получи 167 гласа \"за\" в 350-членния Конгрес на депутатите. 165 членове на долната камара на парламента гласуваха против, а 18 се въздържаха.    Гласуването слага край на продължителната политическа безизходица, в която бе изпаднала Испания, и ще позволи на лидера на социалистите да формира правителство заедно с лявата коалиция \"Унидас подемос\", с която сключи съюз.    От ключово значение за одобряването на кандидатурата на Санчес бе споразумението, което той постигна миналата седмица с най-голямата каталунска сепаратистка партия - Републиканската левица на Каталуния - която обеща нейните депутати да се въздържат при гласуването.  ", "date": "2020.01.07", "title": "Испанският парламент одобри кандидатурата на Педро Санчес за премиер "}
{"url": "http://epicenter.bg/article/Putin-poseti-Golyamata-dzhamiya-v-Damask-i-vidya-glavata-na-Sv--Yoan-Krastitel-/203269/7/0", "text": "Руският президент Владимир Путин, който извърши изненадваща визита в Дамаск, посети една от най-големите и най-стари джамии в Дамаск (Голямата джамия) и ѝ подари Коран от ХVII век, заяви пред журналисти прессекретарят на президента Дмитрий Песков, цитиран от РИА Новости и Агенция \"Фокус\".    Директорът на музея на джамията е показал на Путин и сирийския президент Башар ал Асад забележителностите на сградата. По-специално на руския президент е била показана една от светините, пазени в джамията – нетленната глава на Йоан Кръстител. Тази светиня се почита еднакво и от християните, и от мюсюлманите.    \"Путин подари Корана от ХVII век по време на посещението на джамията\", каза Песков.    По-късно кортежът на президента на Русия се премести в православната църква \"Света Богородица\", където Путин се срещна с Антиохийския и на целия Изток патриарх Йоан Десети.    \"По време на разговора с Путин патриархът подчерта, че в Сирия различни религии - и християни, и мюсюлмани - съжителстват мирно и се ползват с абсолютно идентични права\", заяви говорителят на руския лидер.    \"Йоан Десети също отбеляза, че ако не беше помощта на руските военни, тогава на мястото на храма можеше да е терористичният лидер Абу Бакр ал Багдади или някой друг водач на джихадистите\", добави Песков.  ", "date": "2020.01.07", "title": "Путин посети Голямата джамия в Дамаск и видя главата на Св. Йоан Кръстител "}
{"url": "http://epicenter.bg/article/I-Vuchich-v-Istanbul-za-puskaneto-na--quot-Turski-potok-quot--/203270/7/0", "text": "Сръбският президент Александър Вучич ще присъства на церемонията за въвеждането в експлоатация на газопровода \"Турски поток\" утре в Истанбул, съобщи неговият кабинет.    По време на престоя си в Истанбул Вучич ще има срещи с президентите на Турция и Русия Реджеп Тайип Ердоган и Владимир Путин и с българския премиер Бойко Борисов, се казва в изявлението.    Путин и Ердоган ще обявят откриването на газопровода \"Турски поток\", по който от утре ще тече природен газ от Русия към Турция и европейските страни.     ", "date": "2020.01.07", "title": "И Вучич в Истанбул за пускането на \"Турски поток\" "}
{"url": "http://epicenter.bg/article/-Zhoker--favorit-za-britanskite-nagradi-BAFTA-s-11-nominatsii/203233/6/0", "text": "БАФТА обяви годишните си номинации. За тях съобщава АФП. Мрачната драма „Жокер“ с участието на носителя на „Златен глобус“ Хоакин Финикс, води в номинациите.    Предисторията на злодея от поредицата „Батман“ се оказа с 11 номинации за наградите на британските кино и телевизионни постижения, включително за най-добър филм.    Той е с крачка пред гангстерския епос на Мартин Скорсезе „Ирландецът“ и „Имало едно време… в Холивуд“ на Куентин Тарантино, и двата с по 10 номинации.    Историята на Сам Мендес „1917“ за двама британски войници, спечелила заветната награда „Златен глобус“ за най-добра драма, получи 9 номинации, включително в категорията за най-добър филм.    Миналогодишната статуетка със златна маска беше грабната от черно-бялата продукция на Нетфликс “Рома”, която спечели три „Оскара“, но се размина с наградата за най-добър филм.    Тази година БАФТА включва сред номинираните си актьори всички фаворити за „Оскар“, като звездата от „Имало едно време“ Леонардо ди Каприо и Рене Зелуегър, която претворява американската певица и актриса Джуди Гарланд в романтичната драма „Джуди“.    Пълният списък с номинации за водещи актьори е: Ди Каприо, Адам Драйвър, Тарън Еджертън, Финикс и Джонатан Прайс.    Джеси Бъкли (“Дива роза”), Скарлет Йохансон (“Брачна история”), Сирша Ронан (“Малки жени”), Чарлийз Терон (“Бомба със закъснител”) и Зелуегър са номинираните за водеща актриса.    Най-добрите кандидати за режисьор на годината са Сам Мендес за „1917“, Скорсезе за „Ирландецът“, Тод Филипс за „Жокер“, Тарантино и южнокореецът Бонг Джуун-хоу за „Паразит“.    Шестте номинирани за най-добър филм са “1917”, “Изкушение”, “За Сама”, “Рокетмен”, “Съжалявам, че ви изпуснах” и “Двамата папи”.    Церемонията по награждаването ще се проведе на 2 февруари.    ", "date": "2020.01.07", "title": "„Жокер“ фаворит за британските награди БАФТА с 11 номинации"}
{"url": "http://epicenter.bg/article/Le-Figaro/203224/11/0", "text": "    „Европейският парадокс“ никога не е бил толкова очевиден, както сега, в началото на 2020 г.: светът на XXI век, който е „доминиран от империи и системни рискове“, отчаяно се нуждае от Обединена Европа, но сега ЕС се озова в най-„безпомощното и разпокъсано“ състояние в цялата му история, пише авторът. Ако ЕС не проведе радикални вътрешни трансформации в рамките на следващото десетилетие, той ще се сблъска с колапс.    Както подчертава Баверес, Брюксел е изправен пред много предизвикателства, включително с непрекъснато ускоряващото се застаряване на населението, „хаоса“ в Близкия изток и Африка, вероятността от „масов приток на хора“ към европейския континент, продължаваща „японизация“ на европейската икономика, която все още показва слаб растеж и загуба на геополитически позиции във връзка с кризата в НАТО и оттеглянето на Вашингтон от задълженията му в рамките на Алианса. Обединена Европа се оказа „уязвима и невъоръжена” както срещу ислямизма, който продължава да се разпространява в Африка, така и пред „авторитарните демократични страни“като Китай, Русия и Турция, които все по-често прибягват до военни интервенции.    Според Баверес, Европейската комисия, оглавявана сега от Урсула фон дер Лайен, ще трябва да премине от „вдъхновяващи думи за спестяване на неща“ към възстановяване на силата на Европа въз основа на четири основни приоритета.    Първият от тези приоритети трябва да бъде „защита на придобитото“ по отношение на икономиката - включително единния пазар, еврото и Шенгенското пространство. Според изданието капиталистическите системи на американския и азиатския модел са поразени от протекционизма, антиглобализма и доминирането на големите корпорации и в този контекст е необходимо да се променят правилата на конкуренцията и да се мисли как да се защитят не само техните потребители, но и техните предприятия, активи, технологии и данни. Еврото успя да преживее кризата в началото на 2010 г., но за да поддържа стабилността си, ЕС ще трябва да постигне интеграция в банковия и финансовия сектор възможно най-скоро, смята авторът. Що се отнася до Шенгенската зона, нейното запазване - както и способността на ЕС да не губи доверието на своите граждани и противопоставянето му срещу популизма - ще зависи от това колко успешно Европа се справя с миграционната криза, което означава, че преди всичко Брюксел трябва да си върне контрола над външните си граници на Общността.    Вторият приоритет произтича от първия: резултатът от „защитата на придобитата европейска интеграция“ трябва да бъде „ново икономическо и социално споразумение“, а ако ключът към икономическия растеж е ефективна борба срещу неравенството, то стабилността на обществото е неотделима от стабилността на околната среда. Поради тази причина Европа трябва решително да поеме водещата роля в борбата срещу изменението на климата, препоръчва авторът.    Третият приоритет е необходимостта „постепенно налагане на своята стратегическа независимост, на първо място - от САЩ\" . ЕС трябва да създаде общи структури за отбрана за борба с тероризма, защита на критична инфраструктура, операции в киберпространството и защита на външните граници на континента.    И накрая, Европа трябва да прикани демокрациите на света да създадат „нов съюз за защита на политическата свобода, която не зависи само от САЩ“, се казва в статията. Целта на този съюз трябва да бъде да осигури многополюсност в търговията, ядреното разоръжаване и околната среда.    „След своеобразното си самоубийство в хода на две световни войни, след 50-те години на миналия век Европа години се възстанови на основата на мира между Франция и Германия, закона и пазара“, обобщава авторът. „Сега за нея моментът на истината отново дойде: тя или ще се възстанови отново през следващото десетилетие въз основа на суверенитет и сигурност, или ще бъде принудена да изостави свободата и единството“.  ", "date": "2020.01.07", "title": "Le Figaro: 2020 година е решаваща за ЕС - ще се промени или ще изчезне!"}
{"url": "http://epicenter.bg/article/-quot-Glasove-quot--Grantoviyat-kopoy-izpusna-ledenoto-horo-i-e-tezhko-ranen/203245/11/0", "text": "    Защо тези две групи хора държат да се разгромят по всеки един повод, е интересна тема. Уж не се понасят и са различни, но изпитват еднаква взаимна ненавист. Тази наистина интересна тема вероятно ще разгледаме друг път. Има обаче и друга по-вълнуваща, която дава част от отговорите на първата.  Тя е: защо родната (псевдо)либерална интелигенция толкова много мрази хорото на Йордановден? Нима основната ценност на либерализма не е толерантност към различното мислене и поведение? Нима не реагира със същите ярост и забрани, характерни за хуления от нея комунизъм?  Друго хоро – това пред Народния театър, бе забранено не с директна заповед, а с жалби, доноси и пиар кампания преди нея. Тази менталност се различава от комунизма единствено по формата си, същата е по съдържание.  Но нека помислим защо все пак (псевдо)либералната интелигенция ненавижда хорото на Йордановден.  Може би мотивите ѝ са естетически? Подпийнали мъже определено са лоша гледка, а и батките често се бият в надпреварата за хвърления кръст. Ако водещи са тези мотиви обаче, интелигенцията трябва да не харесва и гей парадите. Нима полуголи мъже с жартиери и пера са красива гледка?  Нима по гей парадите не се употребяват леки и по-тежки „стимуланти“, подобни на алкохола?  Да, но тя не клейми гей парадите, напротив – кланя им се, така както еснафът се кръсти пред иконата, за да не му замине имането.  А може би мотивите са религиозни? Тоест: (псевдо)либералите не харесват религиите, а Йордановден е религиозен празник – значи трябва да го громят. Или пък са против светския кич, в който се опорочава събитието? Наистина, хорото е светско изобретение, не църковно. Само че с изключителна жар същата (псевдо)интелигенция брани Хелоуин, не по-различен религиозно-светски маскарад. Ако не го празнува директно, тачи го стратегически:  „Оставете хората да си честват Хелоуин, щом ги радва. Лошо ли е да се радват?“. Но няма да чуете: „Оставате тия, които играят ледено хора, да го играят, щом ги радва“.  Мъжете в носии за нея са „диваци“ „варвари“, гнуси се.  Може би наистина (псевдо)интелигенцията ни е много възвишена, „хай левъл“. Може би просто не харесва простаци да крещят „Убряяя“, „Ей-ей-ей-ей…“, „А, наздраве!“. Но нали не си въобразява, че да виеш с пълно гърло „Сикееен, сикен дистроййййй“ е различно? „Металика“, просто пример.    Съвременният либерализъм е идеен двигател на глобализацията. Затова вероятно родното „псевдо“ вижда в хорото пагубен израз на българския национализъм? Не, тук има един много тънък момент. „Псевдото“ не е против национализма, то громи точно определен вид български национализъм. Да сте чули нещо лошо от него за Съединението? Не, и не бива. Поощрява този празник – браво! Но да сте чули лошо за 3 март? Пак не бива, но сте чули – за 3 март то излива повече омраза, отколкото към Хитлер. То мрази и партизаните. Обаче въздига горяните. „Горяните първи в Източна Европа, много преди Пражка пролет и полската „Солидарност“…“, пише на плакатите ѝ. Мрази соца, обаче идеализира „развитата ни индустрия“ преди него. Вее Стамболов.  „Псевдото“ не громи българския национализъм, а се дразни от определен негов вид. Точно както татуираните младежи търси опора в миналото, само че друга.  Каква? Имайте малко търпение.  Преди това принципно трябва да се изрече, че ако има либерали в тази държава, те трябва да се отнасят търпимо към хорото на Йордановден. Някакви мъже се организират веднъж в годината, на никого не пречат, насила никого не карат, не замърсяват околната среда, носят си отговорност ще се разболеят ли… Тъй както уважава мюсюлмански, будистки и всякакви атеистични порядки по света, либерализмът следва да ги уважи и тях. Нали толерантност към различните изповядва? Дори трябва да сподели с батките „общите празници и обичаи“, както пише в един либерален учебник за турското владичество. Но тя воюва с хорото, това е един от многото примери, поради които е „псевдо“.  А сега към същността. Българската (псевдо) либерална интелигенция не громи какви да е празници, символи или дати, а само такива, които свързват България с Русия. Почита други, които произлизат от англосасконския свят, който е враг на Русия. Звучи невероятно, но само за хора, които не се взират в детайлите. Колко да е невероятно?:  Да живее 6 септември, който се случва въпреки Русия - Долу 3 март, който е заради нея; Да на паметник на Рейгън - Не на руско знаме на Шипка: Да на папата - Не на патриарха; Да на Хелоуин - Не на православните празници; Турското робство не е робство - Комунизмът е робство; Пашите са рязали глави, но такова е било времето - Червената армия е окупаторска, времето няма значение; Сталин е сатрап като Хитлер - Чърчил не е; За бомбата над Хирошима Труман е имал уважителни причини - За мора в Украйна Сталин е нямал; Много е лошо Путин да бие хората по митинги - 40 изпепелени тела в Одеса сме ги забравили обаче; Не сме славяни, нямаме родство с руснаците - На 24 май сме славяни, език сме дали на „простите мужици“. Език, който в крайна сметка същата интелигенция поангличанва. Ами Коледа? Всякакви елхи може да има из центъра на София, само не и руска.  България има преобладаващо положителна обща история с Русия, изповядват общо източно православие, сходен език. Това са основните пунктове на близост между двете държави. (Псевдо)интелигенцията неистово се бори срещу тях. Хорото на Йордановден, появило се въпреки менторството ѝ, е в културното пространство на тази близост. И затова е войната срещу него. То наистина е светска измислица, но подсили православния празник. Освен това то няма препратки към Рейгън, Чърчил и Стамболов, а директно към времената преди Освобождението, донесено от Русия. Макар и бутафорни, религиозността и препратките са раждане на народностен мит. Те са съзнание за повече православие и сюжети от подтисничеството, завършило със „Здраствуйте братушки“. Подобни неща (псевдо)интелигенцита няма как да прости. Особено възникнали днес. Тя е тежко ранена.  За нея българинът трябва да бъде по-малко православен, защото православието е проект за въздигане на Кремъл. Турско робство не бива да е имало, защото от него ни е освободила Русия. Хелоуини, пълнени пуйки и гей паради може, защото са продукт на англосаксонския свят.  Именно затова е яростта към хорото. Естетики, хуманности и либерализми не играят. Хорото е избуяване на онова, което (псевдо)интелигенцията иска да изтръгне, но се случва напук на нея. Бори се с миналото, а получава юмрук от настоящето. Антирусизмът е онова, което неистово търси в историята.  Тя не се опитва да привнесе англосаксонския свят чрез Дикенс, Байрон, Твен, Гершуин… Защото в света на голямото би открила много общо с Толстой, Достоевски, Стравински…  Взира се в хора, ръченици, потури – в дребното, където може да има разделение. Тази чалга е още една причина, поради която е „псевдо“.  Но защо тази интелигенция е толкова антируска? Команди ли ѝ дава някой, че да постъпва така? Не! Просто е отглеждана и възпитавана 30 години.  Донорите ѝ водят борба за културно влияние. Малко след краха на социализма България пое курс към НАТО и ЕС, но народът с част от политическия елит останаха изключително русофилски. А това е неприятно за новите ни англосаксонски другари.     Каквито и мантри да се леят официално, светът винаги е бил сблъсък на пресичащи се държавни интереси. Американци, руснаци, германци, англичани, иранци и т.н. се борят за своя.  И воюват кой както може – тръби, ракети, пари, институции, културно проникване… Дори България си има свой интерес в Македония и опитва, успешно или не, да ограничи сръбските и гръцки влияния.  На тази шахматна дъска англосаксонският интерес е по-малко русофилство сред българите, чийто институции поне формално вече са негов придатък. По-малкото русофилство може да се постигне само след изтръгване на традиции и корени, защото те, за добро или лошо, здраво са вплетени с Русия. В представите леденото хоро е корен и традиция, затова трябва да го няма. (Псевдо)интелигенцията – копой, го изпусна.  Русия също реализира влияния у нас. Те не са по-малко успешни. Не са и безобидни. И също не се води от възвишени подбуди, а работи за своя държавен интерес. Но не инвестира в интелигенция. Така или иначе крайната калкулация е: „псевдо“.                 ", "date": "2020.01.07", "title": "\"Гласове\": Грантовият копой изпусна леденото хоро и е тежко ранен"}
{"url": "http://epicenter.bg/article/Petar-Volgin--Neizbezhniyat-upadak-na-Amerika-/203254/11/33", "text": "  Когато една държава реши, че е толкова велика, че може да бъде едновременно световен полицай, прокурор и върховен съдия, това обикновено не свършва добре за нея. Американският президент Тръмп и неговата администрация решиха, че не само имат едноличното право да посочват кои са лошите, но и да елиминират тези лоши, без да се съобразяват с каквото и когото и да било. Убийството на Касем Сюлеймани няма нищо общо с правилата в цивилизованото общество. Това е убийство от засада, извършено по типично мафиотски начин, съпроводено, най-вероятно, с предателство в обкръжението на самия генерал.    Така действат организираните престъпни групи. Когато обаче подобно действие е предприето от държавата, която претендира да бъде символ на свободата и демокрацията, на уважението на законите, нормалните хора са напълно в правото си да не приемат подобни действия. Най-малкото защото не става дума за убийство на лидер на терористична организация като Бин Ладен или Ал Багдади. Касем Сюлеймани беше не просто ирански държавник.    Той беше един от най-влиятелните хора в Близкия Изток. И неслучайно всички коментатори, без значение дали харесват каузите му или не, са единодушни в оценките си, че разгромът на най-могъщата терористична организация през последните години, Ислямска държава, се дължи в най-голяма степен на действията на Касем Сюлеймани.    За да убиеш такъв човек, трябва да имаш бетонни доказателства за негови ужасяващи злодеяния. Предоставиха ли убийците такива доказателства? Единственото, което президентът Тръмп и неговите хора казаха, е, че Сюлеймани бил отговорен за смъртта на много американци в Ирак. Извинете, а какво търсят американците в Ирак? Изобщо помните ли, защо Съединените щати нападнаха тази държава преди 17 години?    Официалната позиция на Вашингтон беше, че Саддам Хюсеин притежавал оръжия за масово поразяване и затова трябвало да бъде обезвреден. Е, обезвредиха го. Само дето така и не намериха въпросните оръжия. Поради една проста причина не ги намериха. Такива оръжия никога не е имало в Ирак. За сметка на това американците намериха нефт. Какъвто винаги е имало. И това президентът Буш и хората му го знаеха отлично. Както отлично знаеха, че няма в Ирак оръжия за масово поразяване. Но им трябваше нефта. И затова си измислиха оръжията.    Съвсем наскоро президентът Тръмп искрено каза, че основната цел на оставащите в Сирия американски войници е да охраняват нефтените кладенци. Нефтът е в нас, подчерта Тръмп, и можем да правим с него, каквото си искаме. Ако някой все още вярва, че Съединените щати са в Близкия Изток, за да защитават свободата и демокрацията или каквито и да било други висши ценности, този човек трябва спешно да си прегледа главата.    Тръмп абсолютно откровено формулира целта на американското присъствие в региона. А Касем Сюлеймани беше убит, защото пречеше на американските планове в региона. Той положи големи усилия да убеди Русия да се намеси в гражданската война в Сирия. И тъкмо тази намеса провали американските планове за сваляне на правителството на Башар Асад. Нормално е във Вашингтон да не обичат Сюлеймани. Нормално е да направят всичко възможно, за да го отстранят. Само дето това, което на американския истаблишмънт му се струва нормално, на повечето хора по света им изглежда отвратително.    Да, може да имаш най-мощната армия на света, но когато си загубил уважението на нормалните хора, все едно нямаш нищо. Защото дълготрайните успехи на една държава в световен мащаб се дължат не на оръжията, а на примера, който тя дава, на готовността на милиони хора в най-различни страни да следват този пример. Когато това вече не съществува, изчезва и могъществото на въпросната държава.  ", "date": "2020.01.07", "title": "Петър Волгин: Неизбежният упадък на Америка "}
{"url": "http://epicenter.bg/article/-quot-Figaro-quot--Ludata-amerikanska-saga-v-Irak/203255/11/0", "text": "  През март 2003 г. САЩ решиха да нахлуят с войските си в Ирак. Затова те трябваше да нарушат хартата на ООН, на която бяха едни от основните създатели през 1945 година. Начело на оправданията за едностранното си действие американците изтъкнаха желанието си да установят солидна демокрация в тази страна, населена с 55 процента шиити, 25 процента сунити и 20 процента кюрди.  Идеята беше не само Ирак да се превърне в надежден съюзник на Вашингтон. По-големият проект беше демокрацията да се разпространи впоследствие, като зараза, в целия регион и в средносрочен план да се постигне това, което Джордж У. Буш нарече “големия демократичен Близък изток”.  Според кантианския принцип, че демократичните нации не воюват помежду си, американците се надяваха всички нации в региона да постигнат окончателен мир с Израел. За да успеят в този грандиозен проект, Белият дом и Конгресът не се скъпяха.    От 2003 г. иракската политика на Вашингтон е струвала 1 трилион долара на американския данъкоплатец.  Еквивалент на 75 пъти годишния брутен вътрешен продукт на страна като Мадагаскар. Кървавата цена също бе голяма: 4000 американски войници бяха убити, а десетки хиляди ранени, някои от които тежко.  Седемнадесет години по-късно е ясно, че резултатът не е прекрасен. На 5 януари 2020 г. иракският парламент - създаден с Конституция, продиктувана от американските юристи и приета на референдум през 2005 г., контролиран от американските сили - гласува резолюция, изискваща напускането на 5200 американски войници, разположени в страната. От страна на Вашингтон, Държавният департамент призова всички американски граждани, пребиваващи в Ирак, да напуснат незабавно страната. Президентът Тръмп заплаши Ирак с търговски санкции, “още по-лоши от наложените на Иран”, в случай, че правителството в Багдад пристъпи към изпълнение на желанието на парламента.     Иракските парламентаристи се почувстваха унизени от едностранното решение на Пентагона да убие вископоставен чуждестранен представител, поканен от Ирак.   Убитият от американска ракета на летището в Багдад в петък, 3 януари 2020 г., ирански генерал Касем Сюлеймани, реално № 2 в режима на моллите, трябваше да бъде приет от иракския премиер. Адел Абдел-Махди, посредник между саудитците и иранците, очакваше отговора му на послание, изпратено от Рияд.    Със сигурност Сюлеймани беше стратегически противник на САЩ в Близкия изток. Като ръководител на иранските външни сили, той изигра значителна роля в политико-военното овладяване на четири арабски столици от Персия: Бейрут, Багдад, Дамаск, Сана.    Именно той отиде на среща с Путин в Москва през юни 2015 г. и го убеди да изпрати руската армия на помощ на сирийския баасистки режим на Башар ал Асад.  Именно той успя да въоръжи хутите в Йемен, позволявайки им да отговорят твърдо на въздушните бомбардировки над Сана, извършвани от Саудитска Арабия от 2015 г. Вероятно именно той стои зад демонстрантите, проникнали в посолството на САЩ в Багдад (без да стигнат до дипломатите) на 31 декември 2019 година.      Нямаше ли да е по-умно американците да преговарят тайно със Сюлеймани? Не преговарят ли в Катар с афганистанските талибани?  Радвайки се на доверието на върховния ирански водач, този прагматичен генерал имаше предимството, че може да сключва сделки за сигурност и да гарантира тяхното спазване. Освен това той се бореше забележително със сунитите от “Ислямска държава”, врагове на Америка.  Противно на казаното от американския държавен секретар Майк Помпео, убийството на Сюлеймани не направи света по-малко опасен за американците. Точно обратното. Този генерал вече е заменен. Но убийството му запали общественото мнение в Иран, дестабилизирайки прозападното реформистко движение. Режимът поднови ядрената си рограма.    Каква каша забърка Тръмп за три години!  През юли 2015 г. бяхме съвсем близо до иранско-американско помирение, след подписването на ядреното споразумение във Виена. Днес Вашингтон и Техеран са на ръба на война. Що се отнася до Ирак, той върви към стратегическа катастрофа със своя шиитски юг, оставен на Иран, и сунитския си северозапад, изоставен на “Ислямска държава”, готова винаги да се появи отново.     ", "date": "2020.01.07", "title": "\"Фигаро\": Лудата американска сага в Ирак"}
{"url": "http://epicenter.bg/article/Valeriya-Veleva--Mezhdu-pregradkite-s-Trapm-i-tseluvkite-s-Putin-/203257/11/0", "text": " Поставена в менгемето на великите сили България чрез своя министър-председател ще трябва да защити националното си достойнство, лавирайки между безкомпромисно налаганите интереси на САЩ, Русия и Турция.  , който ще започне с пристигането на пратеник на американския президент в София, чиято основна мисия ще е прокарването на интересите на САЩ, предимно в областта на енергетиката, и ще завърши със среща с руския и турския президенти в Истанбул, които ще настояват за същото.          Рано сутринта премиерът Борисов ще приеме Министерския съвет американска делегация, водена от помощник държавния секретар по политическите въпроси на САЩ Дейвид Хейл. Хейл е специален пратеник на президента Тръмп, третият човек по влияние в американската администрация, а в делегацията са включени специалисти по отбрана, енергетика и енергийна сигурност, борба с тероризма и борба с корупцията, правоприлагане и върховенство на закона. С тях ще започнат и  . Безспорно най-важните теми ще са проектите за нови газопроводи и хъба “Балкан”.        На масата на \"Дондуков\" 1 ще са “Турски поток”, заедно с други тръби. А \"Турски поток\" вече е под санкции, наложени със закон от американския президент - приятелят на Борисов, които ще се прилагат както за морската му част, така за всичи допълнителни линии, изградени в бъдеще.  Първата тръба на \"Турски поток\" е предназначена за вътрешния пазар на Турция (15,75 милиарда кубически метра годишно). Втората тръба с допълнителни 15,75 млрд. куб м/г е предназначена за европейския пазар като маршрутът е през България, Сърбия и Унгария и завършва в газовия хъб Баумгартен край Виена.     - \"Турски поток\" има за цел да създаде национална и регионална зависимост от руските енергийни доставки - използвайки тази зависимост да оказва недопустимо ниво на икономическо и военно влияние. С тази нагласа Дейвид Хейл ще седне на масата на разговори срещу премиера Борисов.        Борисов обаче упорито налага термина \"Балански поток\" за продължението на тръбата на \"Турски поток\", която преминава през българска територия. За българското правителство \"Турски поток\" е просто \"разширение на газопреносната система\", която се изгражда по правилата на ЕС.  , която се подчинява на правилата на Третия енергиен пакет на ЕС, казва енергийният експерт проф. Атанас Тасев, и подчертава, че   Това е българската позиция, която бе изложена през ноември пред президента Тръмп и която ще бъде следвана и на разговорите с помощник държавния секретар Хейл.  И защото в текста по санкциите в Закона за бюджета за отбраната на САЩ няма изричен списък на сегментите на \"Турски поток\" в отделните страни. Там обаче се посочва, че санкциите касаят както морските участъци, така и всеки следващ проект \"приемник\", независимо какво ще е името му. Как ще се промушим през този текст, само Борисов знае.     Каквото и да говорим тук, каквито и формулировки да измисляме, американците настояват, пак \"по правилата на Европейския съюз\", които допускат достъп на алтернативни доставчици до всеки газопровод,   Без съмнение Хейл ще иска да провери на място възможностите за разширяване на вноса на американски втечнен газ (LNG). Само за изминалата 2019 година доставките на LNG са малко над 400 млн. куб. м., което е около 1/7 от годишната консумация на България.    . Защото още през ноември по време на разговорите край камината в Овалния кабинет Тръмп настоя България да приеме такива колическа американски втечнен газ, които да заместят изцяло руските доставки. Което означава замяната на един монопол с друг и зачеркване на принципа за диверсификация. И премиерът отказва това.    както те са убедени и което би противоречало на европейските правила за алтернативни доставчици.  След срещата си с американския президент през ноември м.г. Борисов заяви, че е убедил Тръмп, че   И че е получил уверението на Тръмп, че САЩ искат България да стане \"регионален стратегически газоразпределителен център\". Това засега е на книга, практическите действия предстоят.       Договорът с \"Газпром\", който изтича през 2022, гарантира 80% от доставяните годишно на България 2,9 млрд. куб. м. Това означава, че американците могат да се надяват на количества LNG, не повече от тези, които внасят в момента. Това обаче не ги удовлетоворява.  Какви цифри ще се разиграват на масата на преговори утре сутрин, можем само да гадаем.  Но че преговорите ще са тежки, е повече от сигурно.        Не знаем как ще завърщи срещата му с Хейл, но щом затвори зад гърба му вратата на кабинета си, Борисов трябва спешно до отлети за Истанбул, където от 15.00 часа българско време започва официалната церемония по отриването на първия участък от \"Турски поток\".    На 19.11.2019 \"Газпром\" обяви, че двете тръби, които трябва да пренасят руски пророден газ под водите на Черно море до Турция и оттам до страните от ЕС и Югоизточна Европа са готови и запънени.  Останалото количество ще остава в страната ни както за вътрешно потребление, така и за захранване на планирания от българското правителство газов хъб “Балкан”, от който да се доставя гориво в Централна и Източна Европа.    На 30 ноември президентът Ердоган повече от доволен обяви, че церемонията по откриването на първата линия на \"Турски поток\" ще е на 8 януари 2020 в Истанбул и покани президента Путин заедно да отрежат лентата. Две седмици по-късно от Кремъл съобщиха, че Путин приема поканата.   Защо?       Три седмици преди това, на 4 декември 2019 изненадващо Путин остро разкритикува България, че забавя изпълнението на продължението на газопровода \"Турски поток\" на своя територия.    С назидателн тон, в присъствието на сръбския президент Вучич (който също е поканен утре на официалната церемония в Истанбул), за да е пълно унижението,   Почти като в училище, пред черната дъска ученичката Сърбия беше похвалена за напредъка си по строежа на тръбата, а София беше посочена с пръст като изоставаща.  И дори сравни позицията на днешните български власти с унизителното поведение на Пламен Орешарски (08.06.2014), когато под натиска на тримата американски сенатори конгресмени, начело с \"ястреба\" Джон Маккейн, зачеркна завинаги \"Южен поток\".     „   Повече от ясно е, че утре Путин няма да посрещне с разтворени обятия българския премиер.       Отговорът на българския премиер не закъсня. Още същия ден Борисов реагира нервно: „ Дали обаче това е вярно? Ако строим по 4-5 км на ден, дали досега не трябваше да сме завършили това 485-километрово газово трасе до Сърбия? И няма ли Путин да попита точно това? Веднага след като получи поканата за церемонията Борисов реши отвисоко да снима (03.01.2020) полагането на тръбите и снимките да ги покаже на Путин. Разбира се, че никой няма да гледа снимки и че упражнението за прелитането над Плевен е повече да успокоението на самия Борисов. Защото да доказваш по този начин, че си свършил нещо, което се вижда, че не е свършено, е най-малкото унизително.  \" , поясни с категоричен тон Борисов. Само че едва ли и Путин, и ЕС, че и Тръмп ще делят една тръба с различни наименования, както на нас ни се иска. Какво ще открива утре Борисов в Истанбул? \"Турски поток\"! Ако е така, какво ще обяснява на Тръмп?      че вече сме положили 18 000 тръби, други 3 700 вече са на бургаското пристанище, че на терен работят 400 работници - италианци, българи и саудитците от \"Аркад\", които са официалният изпълнител на трасето, ще видим. Борисов се зарече до края на май газопроводът да е готов. Ако наистина тръбополагането върви с темповете на 4-5 км на ден, то най-много за два месеца, трябва да сме готови. Но, едно са приказките, друга е действителността...  В средата на 2020 в България се подготвя посещение на Путин в чест на годишнината от установяването на дипломатически отношения. Тогава Българската тръба или т.нор. \"Балкански поток\" вероятно ще бъде церемониално открит. Ще успеем ли? Ще угодим ли на всички капризи на великите сили?  е единственият коментар на Борисов пред утрешния ден.         когато на пресконференция след срещата си с австрийския канцлер коментира бъдещето на газопровода \"Северен поток - 2\".   каза Путин, изваждайки за пореден път на показ васалното поведение на българските власти от години наред.    Е, утре е ден да се покажем, че не сме васали.  И че прегръдките с Тръмп и целувките с Путин ще бъдат само и еденствено в името на българските национални интереси. ", "date": "2020.01.07", "title": "Валерия Велева: Между прегръдките с Тръмп и целувките с Путин"}
{"url": "http://epicenter.bg/article/API-pusna-marshrutni-karti-za-virtualna-prodazhba-/203187/4/0", "text": "Превозвачите могат да закупят виртуално маршрутна карта от сайта bgtoll.bg, съобщиха от Агенция \"Пътна инфраструктура\". Тестването е с виртуално плащане за маршрутната карта, предаде БНР.   При тази услуга превозвачите плащат предварително за изминаването на точно определен маршрут, като посочват началната и крайната точка и до четири междинни локации по избор. Посочват се данните за натоварването на камиона, броя оси и емисионния клас.    Системата предоставя на водача информация каква такса дължи за посочения маршрут. Превозвачът има 24 часа след активирането на маршрутната карта, за да измине определеното разстояние, което е задал.    При възникнали въпроси водачите могат да се обръщат към информационния център на Националното тол управление на телефон 0700 10 876.", "date": "2020.01.07", "title": "АПИ пусна маршрутни карти за виртуална продажба "}
{"url": "http://epicenter.bg/article/Zapochva-umartvyavaneto-na-24-500-praseta-v-Nikola-Kozlevo-/203188/4/0", "text": "Започва умъртвяването на прасетата от промишления свинекомплекс „Тетрахиб“ АД край шуменското село Никола Козлево, където бе констатирана африканска чума по свинете.    24 500 прасета ще бъдат умъртвени по хуманен начин и ще бъдат загробени на площадка до село Хърсово. Със заповед са определени всички последващи действия, съобщи директорът на Областната дирекция по безопасност на храните д-р Катя Райкинска.    „Извършване на механично почистване, многократна дезинфекция на помещенията, оборудването, дворовете, транспортните средства, улиците в и около животновъдните обекти. Извършване на епизоотично проучване и проследяване през последните 35 дни. Забранява се влизането и излизането на хора и моторни превозни средства, включително и селскостопанска техника, без разрешение на БАБХ в района на обекта по време на изпълнение на мерките“, посочи тя.    Собствениците на индустриалния обект ще бъдат обезщетени съгласно Закона за ветеринарномедицинската дейност, съобщи още д-р Катя Райкинска. Според предварителни данни, икономическите загуби за свинефермата ще са 10 милиона лева.    Около свинекомбината в Никола Козлево са определени трикилометрова предпазна и десеткилометрова наблюдавана зона.    Заместник-кметът на община Никола Козлево Иван Иванов успокои хората от Хърсово, че загробването на прасетата ще бъде безопасно:    „Полагат се хидроизолационни ленти, които се слепват по особен начин. Те образуват една компактна маса, така че да не позволят нищо да излезе извън тези ленти и извън ямата. Никаква течност!“.    Площадката до Хърсово е избрана още през 2018 г., а причината е, че тя е далеч от всякакви водоизточници и няма опасност от зараза.    За жителите на селото обаче новината е изненадваща и неприятна.      „Не е изненада появата на новото огнище на Африканска чума по свинете, тъй като вирусът е достатъчно устойчив, за да съществува и в зимни условия“. Това отбеляза пред БНР проф. Михни Люцканов, специалист по епидемиология и инфекциозни болести по животни в Тракийския университет в Стара Загора.    В предаването „Преди всички“ проф. Люцканов заяви, че не изключва нито един фактор, който по чисто механичен път може да внесе вируса:    „Теоретично е възможно заразата да се пренесе от гризачи“.    Според него най-рисков източник на заразата е нейният биологичен резервоар - дивата свиня и източнобалканската свиня.    Проф. Михни Люцканов е умерен реалист, дори скептик, че заболяването АЧС може да бъде преодоляно до година-две.", "date": "2020.01.07", "title": "Започва умъртвяването на 24 500 прасета в Никола Козлево "}
{"url": "http://epicenter.bg/article/Pravitelstvoto-tegli-nov-darzhaven-dalg-za-200-mln--leva/203213/4/0", "text": "Българското правителство ще поеме нов 5-годишен дълг за 200 млн. лева през следващата седмица.    Българската народна банка обяви, че на 13 януари ще бъде проведен аукцион за емитирането на нови 5-годишни лихвоносни държавни облигации на стойност 200 млн. лева.  Според условията, определени от Министерството на финансите, книжата са от отворен тип с фиксиран годишен лихвен процент от 0,01% и ще представляват 1827-дневна емисия с началото от 15 януари 2020 година и с падеж на 15 януари 2025 година, отбелязва БНР.", "date": "2020.01.07", "title": "Правителството тегли нов държавен дълг за 200 млн. лева"}
{"url": "http://epicenter.bg/article/Sobstvenikat-na-vnesenite-ot-Italiya-otpadatsi--skladirani-vav-Vratsa--shte-bade-globen-/203225/4/0", "text": "Собственикът на внесените отпадъчни тонер касети от Италия, които са складирани на нелицензирана площадка във Враца, ще бъде глобен след повторна проверка в присъствие на негов законен представител, съобщи директорът на Регионалната инспекция по околната среда и водите (РИОСВ) Христо Христов, цитиран от БТА.   Той допълни, че врачанската екоинспекция се е свързала с фирмата и проверката трябва да се състои в следващите дни. На собственика на незаконно складираните отпадъци ще бъде връчен акт за административно нарушение по Закона за околната среда и по Закона за управление на отпадъците, както и предписание тонер касетите да бъдат изнесени от площадката в най-кратки срокове - не по-късно от месец. Санкцията за нарушението е от 7 до 20 хиляди лева, уточни Христов.   На 4 януари експерти от РИОСВ-Враца, териториалното звено на ДАНС и Областната дирекция на МВР извършиха проверка по сигнал за нерегламентирано складиране на отпадъци на площадка в складова база в града. Установено е, че се съхраняват 50 тона отпадък - използвани тонер касети, внесени от Италия. Повечето от касетите са опаковани, но има и в насипно състояние. Според представените документи при проверката, отпадъкът е тръгнал към България като неопасен. Вероятността почвата да бъде замърсена от касетите при валежи е малка, тъй като са складирани на бетонирана площадка, обясни Христо Христов.   Въпреки, че площадката може да отговаря на някои законови изисквания, складирането на отпадъци на нея е нарушение, тъй като не е лицензирана по изискванията на закона за управление на отпадъците, категоричен е Христо Христов.   При повторната проверка, ще бъде поискана и информация за намеренията на вносителя за обработката на отпадъците. По първоначална информация те ще бъдат използвани като суровина за отделяне на пластмасата и метала от касетите, но обработката няма да бъде извършвана във Враца.", "date": "2020.01.07", "title": "Собственикът на внесените от Италия отпадъци, складирани във Враца, ще бъде глобен "}
{"url": "http://epicenter.bg/article/Prof--Atanas-Tasev--Sanktsiite-sreshtu--quot-Turski-potok-quot--ne-bi-tryabvalo-da-se-otrazyat-na-Balgariya-/203238/4/0", "text": "\"Българската енергийна дипломация става все по-професионална и проактивна. Ние дори изпреварихме откриването на двете тръби на \"Турски поток\", като заместихме част от капацитета на \"Турски поток 1\". Сега дори по втората тръба на газопровода получаваме газ, който отива и в Турция, захранва газотранспортната ни система и транзитната система за Гърция и Македония\". Това каза пред БНР енергийният експерт проф. Атанас Тасев във връзка с предстоящото утре официалното откриване на \"Турски поток\". По думите на експерта това е безспорен успех, за който трябва да се изтъкне ролята на премиера Бойко Борисов.    \"Това е интересен случай, който очевидно ще остане в историята - да успееш да примириш великите сили на енергийното поле и интересите в района на Балканите и България\", е мнението на експерта.    В предаването \"12+3\" проф. Тасев коментира, че американските санкции срещу \"Турски поток\" не би трябвало да се отразят на България.    \"\"Турски поток\" приключва до нашата газоизмерителна станция \"Странджа 2\", нататък ние имаме нашата газотранспортна система, която се подчинява на правилата на Третия енергиен пакет, и реално реализира идеята на Гюнтер Йотингер (европейски комисар за енергетиката в Комисията „Барозу II“ от 2010 до 2014 г.) да има пълна междусистемна свързаност между държавите, при което ние предоставяме услуга на всеки, който желае да вкарва или да транзитира газ през нашата страна. Това дава възможност нашата газотранспортна система да бъде с пълен капацитет,\" подчерта проф. Тасев.    По думите му не трябва да се притесняваме от името \"Турски поток\", дори не трябва да го наричаме \"Балкански поток\", защото той е част от нашата газотранспортна система.    Той уточни, че на наша територия няма руско участие в изграждането на газопровода.    \"Строи се разширението на газотранспортната система в посока Зайчар изцяло за наша сметка\", уточни той и добави, че газовият хъб \"Балкан\" е включен в списъка с проекти, които са от общ интерес за страните членки на Европейския съюз.    Според енергийния експерт със спирането на транзита през Трансбалканския газопровод България получава още един интерконектор, който ни дава възможност да транзитираме газ, в това число и втечнен, от южното направление към Украйна.  ", "date": "2020.01.07", "title": "Проф. Атанас Тасев: Санкциите срещу \"Турски поток\" не би трябвало да се отразят на България "}
{"url": "http://epicenter.bg/article/Udalzhava-se-srokat-za-grupovo-lovuvane-na-diva-svinya-do-kraya-na-yanuari/203249/4/0", "text": "До 31 януари 2020 г. се удължава срокът за групово ловуване на дива свиня в цялата страна. Мярката се предприема със заповед на министъра на земеделието, храните и горите Десислава Танева. Целта е максимално редуциране на популацията на дива свиня във всички ловностопански райони на страната като мярка за ограничаване разпространението на заболяването Африканска чума по свинете (АЧС). Отпада забраната за лов в територии, в които е установен случай на африканска чума по свинете. Това съобщиха от пресцентъра на Министерство на земеделието, храните и горите. Освен удължаване на сроковете за ловуване, със заповед на министъра на земеделието, храните и горите се отменя и зонирането на инфектираните зони при констатирани случаи на АЧС. Отпада забраната за лов в територии, в които е установена дива свиня с наличие на вируса. Ловните дружинки следва да спазват стриктно мерките за биосигурност. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. Всички отстреляни по време на лов диви свине задължително се изследват за вируса на АЧС като изследванията са за сметка на БАБХ.", "date": "2020.01.07", "title": "Удължава се срокът за групово ловуване на дива свиня до края на януари"}
{"url": "http://epicenter.bg/article/Spetsializiranata-prokuratura-se-samosezira-zaradi-informatsiya-za-potentsialna-vodna-kriza-v-Botevgrad-/203190/3/0", "text": "Специализираната прокуратура се самосезира по повод публикация в „Медиапул“ (\"Ботевград на път да стане втори Перник заради частна ВЕЦ на Златеви\"), както и публикации в други електронни и печатни медии в периода 28 - 30 декември 2019 г., основани на изявления на кмета на Ботевград Иван Гавалюгов за потенциална скорошна водна криза в града. Това съобщиха от пресцентъра на Апелативна специализирана прокуратура.    Според изложените в публикациите данни, при сегашните налични водни количества от полезния обем на язовир „Бебреш“ (основен водоизточник на Ботевград) и сегашния приток и отток, вода за питейно-битово снабдяване на града ще има за още около 6 седмици. Останалите налични водоизточници не могат да задоволят нуждите на гражданите.    Според кмета Иван Гавалюгов причина за потенциалната водна криза в града е не само остарялата ВиК мрежа, но и действащата от 2014 г. частна ВЕЦ „Бебреш“, собственост на дружеството „Агрохолд“ с управител бившия кмет на Правец Васил Златев. Според цитираните думи на кмета на Ботевград тази централа „работи извън обхвата на своето разрешително“.    С разпореждане на прокурор от Специализираната прокуратура е възложена проверка на ДАНС по изнесените в публикацията данни.   Дадени са конкретни указания за работата по установяване на изнесените в публикацията обстоятелства, в т.ч.:   - да се изясни как от кога и при какви обстоятелства работи частната ВЕЦ, описана в публикациите, като се приложат и съответните документи; -да се изискат съответните справки за обстоятелствата, касаещи намаленото количество вода в яз. \"Бебреш\", както и за това какви мерки са били предприети за решаване на проблема с недостига;   - да се изясни дали действително за гражданите на община Ботевград има опасност от режим на вода за питейно-битови нужди, от кога и по какви причини;   - да се изискат експертни справки с данни за количеството на водата в яз. \"Бебреш\", в която да се посочи какъв е очакваният прогнозен период, за който тя ще бъде достатъчна. Следва да бъде изяснено налице ли са други източници на вода за питейно-битови нужди в община Ботевград.", "date": "2020.01.07", "title": "Специализираната прокуратура се самосезира заради информация за потенциална водна криза в Ботевград "}
{"url": "http://epicenter.bg/article/Povdignaha-obvineniya-za-11-prestapleniya-kam-arestuvanite-za-smartta-na-balgarina-v-Solun/203193/3/0", "text": "Прокуратурата отправи обвинения за 11 престъпления към арестуваните за смъртта на българина в Солун. Двама от задържаните са обвинени в различни престъпления от хулиганство до нанасяне на тежка телесна повреда, довела до смърт, съобщава БНР.    Арестувани са двама мъже на възраст 24 и 26 години за участие в сблъсъците, както и 26-годишна жена, управлявала автомобила, блъснал българина, докато се е опитвал да избяга от група местни футболни хулигани.   Водачката на автомобила, прегазил българина, е с обвинение за причиняване на смърт по невнимание. Днес се очаква становището на медицинската експертиза за причините за трагичния край на 28-годишния Тоско Бозаджийски.    Полицията не съобщава имената на задържаните, но по информация от медиите, единият от тях е син на висш полицейски служител от отдела за борба с футболното хулиганство.    В четвъртък арестуваните ще се явят пред следовател.   Разследването продължава. Инцидентът с нападението върху българските фенове е заснет от охранителни камери и се очаква да има още обвинени лица.", "date": "2020.01.07", "title": "Повдигнаха обвинения за 11 престъпления към арестуваните за смъртта на българина в Солун"}
{"url": "http://epicenter.bg/article/Zadarzhaha-bashtata-na-2-godishnoto-dete--zasneto-s-butilka-bira-v-raka--VIDEO--/203199/3/0", "text": "Във връзка с публикувано в социалните мрежи видео, показващо малко момче, танцуващо под звуците на музика с бутилка бира в ръка, вчера служители на отдел „Криминална полиция“ към Главна дирекция „Национална полиция“ инициирали незабавни оперативно-издирвателни действия с цел изясняване на фактите и обстоятелствата по случая. В хода им те установили, че видеото е заснето в правешкото село Джурово, съобщиха от МВР, предава Нова тв.    Работата по случая продължили криминалисти и инспектори от „Детска педагогическа стая“ към ОДМВР- София. Установена е самоличността на 2-годишното момченце и неговите родители.    По случая в РУ-Правец е образувано досъдебно производство за извършено престъпление по чл. 182 от НК. Материалите по случая са докладвани в отдел „Закрила на детето“ за предприемане на действия по компетентност. За срок до 24 часа е задържан бащата на детето. Той е криминално проявен, на 24 години.    Действията по разследването продължават под надзора на районната прокуратура в Ботевград.   ", "date": "2020.01.07", "title": "Задържаха бащата на 2-годишното дете, заснето с бутилка бира в ръка (ВИДЕО) "}
{"url": "http://epicenter.bg/article/Arestuvaha-mazh-za-napadenie-s-nozh-nad-politsai/203211/3/0", "text": "Полицията в София задържа мъж, който се барикадирал в дома си и нападнал служители на МВР с нож, съобщава БНР.    Инцидентът е станал в столичния квартал Гео Милев. Задържаният работи като компютърен специалист.   Сигналът до полицията е подаден от колежка на мъжа, която той опитал да заключи в апартамента си.   При обиските в жилището са намерени и наркотици. Вероятно агресията на мъжа е следствие на въздействието на веществата.   По случая е образувано досъдебно производство.", "date": "2020.01.07", "title": "Арестуваха мъж за нападение с нож над полицаи"}
{"url": "http://epicenter.bg/article/Biznesmen-se-samoubi-vav-Veliko-Tarnovo--skochi-ot-chetvartiya-etazh/203212/3/0", "text": "Известен търговец на климатици от Велико Търново сложи край на живота си на Ивановден, като скочи от четвъртия етаж на кооперацията, в която живее, съобщи Kanal 3.   52-годишният В. Д. излязъл на терасата малко преди 8 часа във вторник и полетял към земята от голямата височина. В жилището била съпругата на бизнесмена, но тя така и не разбрала за фаталния избор, защото вероятно още била в спалнята. Жената научила какво е направил съпругът ѝ, когато на вратата позвънила полицията.    На страшната гледка се натъкнали минувачи, които отивали на работа по ул. „Йоновка” във В. Търново, където се разиграва трагедията.   По предварителна информация предсмъртно писмо не е било намерено. Въпреки добрата репутация на фирмата, се предполага, че В. Д. е имал лични проблеми и личен мотив, за да сложи край на живота си.   Според една от версиите, той бил затънал на хазарт и дължал много пари. Полицията работи по всички възможни версии и по случая е образувано досъдебно производство за склоняване към самоубийство.", "date": "2020.01.07", "title": "Бизнесмен се самоуби във Велико Търново, скочи от четвъртия етаж"}
{"url": "http://epicenter.bg/article/Geshev-razporedi-spetsialen-nadzor-po-delata-za-finansirane-na-kashti-za-gosti-/203215/3/0", "text": "Днес, 07.01.2020 г., главният прокурор Иван Гешев разпореди на апелативните прокуратури в София, Пловдив, Варна, Бургас и Велико Търново вземане на специален надзор на 23 досъдебни производства за престъпления, засягащи финансовите интереси на Европейския съюз и др. престъпления от общ характер, при финансиране на т.нар. къщи за гости.    Главният прокурор е указал на административните ръководители на апелативните прокуратури в страната по всяко досъдебно производство прокурор да определят конкретен наблюдаващ прокурор, който да оказва засилена методическа и организационна помощ по отношение на прокурорите от първоинстанционните прокуратури, ръководещи разследванията.    Припомняме, че по разпореждане на главния прокурор от м. април 2019г. стартираха проверки за общо 746 къщи за гости, финансирани със средства на Европейския съюз.    Към настоящия момент на територията на страната са образувани 23 досъдебни производства за представяне на неверни сведения, за да бъде получено финансиране от фондове, принадлежащи на Европейския съюз или предоставени от ЕС на българската държава /престъпления по чл. 248 а от Наказателния кодекс/.    Досъдебни производства са образувани от Софийска градска прокуратура -11 бр., от Окръжна прокуратура –Монтана – 3 бр., от Окръжна прокуратура – Хасково- 1 бр., от Окръжна прокуратура – Пазарджик – 1 бр., от Окръжна прокуратура – Пловдив – 1 бр., от Окръжна прокуратура Ямбол – 1 бр., от Окръжна прокуратура – Плевен – 1 бр., от Окръжна прокуратура – Велико Търново – 2 бр., от Окръжна прокуратура – Силистра – 1 бр., от Окръжна прокуратура – Варна – 1 бр.    По всички останали случаи продължава извършването на проверки, като се осъществява и служебен контрол върху постановените прокурорски актове до върховното ниво в Прокуратурата на Република България.    Главният прокурор ще продължи да следи произнасянията на прокуратурите в страната и ще указва вземане на специален надзор върху всяко новообразувано досъдебно производство за престъпленията засягащи финансовите интереси на Европейския съюз и др. престъпления от общ характер, при финансиране на т.нар. къщи за гости.  ", "date": "2020.01.07", "title": "Гешев разпореди специален надзор по делата за финансиране на къщи за гости "}
{"url": "http://epicenter.bg/article/Blasnaha-i-raniha-dete-na-pista-v-Pamporovo-/203235/3/0", "text": "11-годишно момиче от Смолян е със счупена ключица, след като е било блъснато на писта в Пампорово. Това съобщиха от пресцентъра на ОДМВР – Смолян.    Инцидентът е станал около 11.00 часа на 6 януари 2020 г. на писта „Стойките“, когато молдовски гражданин на 24 години е блъснал малолетното момиче.    В резултат удара детето е със средна телесна повреда.    То е транспортирано в МБАЛ – Смолян за оказване на медицинска помощ, след което е освободено за домашно лечение.", "date": "2020.01.07", "title": "Блъснаха и раниха дете на писта в Пампорово "}
{"url": "http://epicenter.bg/article/Rayonna-prokuratura---Plovdiv-predade-na-sad-dvama-mladezhi-za-telefonna-izmama/203241/3/0", "text": "Районна прокуратура - Пловдив предаде на съд двама младежи за телефонна измама. Това съобщиха от пресцентъра на Апелативна прокуратура - Пловдив, цитирани от Агенция \"Фокус\".   Районната прокуратура е внесла в съда обвинителен акт спрямо младежи с инициали К.В. (на 20 г.) и Й.А. (на 18 г.) за това, че на 22 август 2018 г., в гр. Пловдив, в съучастие, както и с неустановено лице, като извършители са поддържали заблуждение в 71-годишен мъж, като с това му причинили имотна вреда в размер на 700 лева, като обвиняемият Й.А. е извършил деянието като непълнолетен. В началото на 2018 г. неустановено по делото лице позвънило на мобилния телефон на обвиняемия Й.А., като се представил с името Иво и споделил, че се занимава с фирма за дограма. По-късно поискал да намери хора, които да се включат в извършването на телефонни измами. Й.А. го свързал с обвиняемия К.В. На 22 август 2018 г. в гр. Пловдив пострадалият получил обаждане на стационарния телефон в жилището си от непозната жена. Тя плачела и твърдяла, че е в болница със сина си. Пострадалият затворил телефона с думите: „Довиждане, много здраве на болницата“. Веднага след това му позвънил непознат мъж, който се представил за инспектор от полицията. Той обяснил на 71-годишния мъж, че бил набелязан за жертва на телефонни измамници, които преди малко се свързали с него „от болницата“. Предупредил го, че към адреса му пътуват трима участници в схема за телефонни измами. Полицаите щели да ги задържат, но трябвало да им съдейства. 71-годишният мъж се съгласил. Получил и ново обаждане от непознат, който попитал: „Парите, готови ли са? Иначе моите момчета се качват на втория етаж, разбиват ти вратата и ще ти режат пръстите един по един и главата“. Мнимият полицай отново се обадил, за да съобщи, че пред входа имало трима бандити, които възнамерявали да разбият вратата на жилището на възрастния мъж и да му вземат парите. За да не се случи, той трябвало да даде парите, съхранявани в дома му. Пострадалият събрал 700 лева, които бил спестил. По указание на „полицая“, възрастният мъж увил парите във фолио, постави ги в найлонова торба и ги скрил във фризера, за да не ги засече апаратурата на измамниците. По-късно той хвърли парите от балкона, за да не му разбиват вратата бандитите. Там чакали двамата обвиняеми, които взели пакета с банкнотите. Пострадалият бил въведен в заблуждение, че те са участници в престъпната група, които ще бъдат заловени след получаване на парите. Мнимият полицай се обадил отново на възрастния мъж и казал, че трима от измамниците вече са задържани. Той получил и второ обаждане с думите: „Хванаха трима от моите братя. Предупреждавам те никъде да не излизаш“. По-късно разбрал, че е измамен и подал сигнал в полицията. Междувременно двамата обвиняеми отишли в с. Обнова, общ. Левски. Те оставили парите зад автобусна спирка по дадени указания от непознатия. От тях взели по 100 лева, които си разделили. По делото са изготвени експертизи, разпитани свидетели и др. Щетите не са възстановени. Предстои Районен съд - Пловдив да насрочи заседание.", "date": "2020.01.07", "title": "Районна прокуратура - Пловдив предаде на съд двама младежи за телефонна измама"}
{"url": "http://epicenter.bg/article/Gotovi-sa-rezultatite-ot-autopsiyata-na-pochinaliya-v-Solun-mladezh/203246/3/0", "text": "Резултатите от аутопсията на починалия в Солун Тоско Бозаджийски са готови, съобщи БНТ. Причината за смъртта на футболния фен е съобщена на семейството му.   На този етап от консулството ни в Солун отказаха да оповестят дали смъртта е настъпила в следствие на побоя, нанесен на Бозаджийски от футболни фенове или заради пътно транспортно произшествие, при което той е прегазен от лек автомобил.   От консулството добавиха, че само семейството на момчето може да реши дали да направи резултатите публично достояние.   Към момента на двамата мъже, задържани за смъртта на българина, са повдигнати по 11 обвинения. По две са за извършено тежко престъпление и по 9 за хулигански прояви, допълниха от консулството в Солун.", "date": "2020.01.07", "title": "Готови са резултатите от аутопсията на починалия в Солун младеж"}
{"url": "http://epicenter.bg/article/Zasyakoha-bezumets-s-238-km-ch-po-magistrala-Trakiya/203262/3/0", "text": "Рекордно превишаване на скоростта е заснето с мобилна камера на сливенския участък на автомагистрала \"Тракия\" в празничните дни. Това съобщиха от пресцентъра на ОДМВР-Сливен и Канал 3.    Водач с лек автомобил \"Алфа Ромео\", с варненска регистрация, е бил засечен да управлява в посока София с 238 км/ч при ограничение 140 км/ч. Превишението на скоростта е с 98км/ч и е своеобразен рекорд, засечен в участъка.    На нарушителя е съставен електронен фиш, като глобата за това нарушение е 1050 лева.", "date": "2020.01.07", "title": "Засякоха безумец с 238 км/ч по магистрала Тракия"}
{"url": "http://epicenter.bg/article/Krasimir-Velchev--Nyama-kak-da-se-ochakva-ostavka-na-pravitelstvoto/203252/2/0", "text": "Няма как да се очаква оставка на правителството, защото водната криза в Перник е неглижирана последните години. Когато правителството взе всички възможни мерки, БСП реши да иска вот на недоверие. Всеки ден министрите са там. От сутрин до вечер, само на 1-ви януари не бяха. Взимат се мерки и се работи за справянето с проблема. Това заяви зам.-председателят на ПГ на ГЕРБ Красимир Велчев в предаването \"Плюс - минус\" по Нова телевизия. Той коментира водната криза, довела до режим на водата, в Перник.    По думите му налягането на водата в града се повишава от 4-та на 7-ма степен умишлено. \"Очакваме проверките, те трябва да кажат кой прави това. Много неща се разбират сега от премиера, когато кризата е факт и се е задълбочила, а министър-председателят е научил постфактум\", обясни още Велчев.  Велчев заяви, че в предишния мандат са били изтеглени 3,5 млн. лева, а не е направен ремонт на колектора. \"Там се губи адски много вода. Къде са тези пари - това трябва да каже прокуратурата.Не мога да си обясня как КЕВР вдига водата. Никой не знае колко вода се изпраща към потребителите, единствените уреди са на хората водомерите, това е несериозно\", каза още депутатът от ГЕРБ.    Що се отнася до това дали ще има водна криза и в Ботевград, той заяви: Не мога да вярвам на човек, който е излъгал веднъж. Според него информацията изнесена от градоначалника на града - Иван Гавалюгов не отговаря на истината.  \"Нинова иска властта, защото нещата вървят добре, никой не иска да е пъдар на обран бостан. Затова опозицията иска да управлява. Премиерът е премиер на всички българи, кметът на Перник е кмет на всички перничани, така трябваше да е и с президента, ама не е\", каза още Красимир Велчев, като замеси кой знае защо и държавният глава.    Дразни ме това, което прави Корнелия Нинова, защото бяха оставили една община с дългове от 35 млн. лева и блокирани сметки, а Церовска ги разблокира, продължи Велчев.    Попитан дали ще имат проблем с мнозинството след излизането на Атака, Велчев заяви, че те имат нужда от всички, които искат страната да е добре и да върви напред.", "date": "2020.01.07", "title": "Красимир Велчев: Няма как да се очаква оставка на правителството. Всеки ден министрите са в Перник"}
{"url": "http://epicenter.bg/article/Analiz--Nad-edna-chetvart-ot-balgarskite-uchenitsi-izobshto-ne-chetat-knigi-/203253/2/0", "text": "Над една четвърт от българските ученици изобщо не четат книги или го правят много рядко, показва анализ на Института за изследвания в образованието, цитиран от БНР.    Анализът, за изготвянето на който са използвани данни от международното проучване “Пиза“ за 2018-а. г., показва още, че разликата в четивната грамотност на учениците, които четат редовно художествена литература и онези, които не го правят никога, се равнява на почти двугодишно обучение в училище.    Колкото повече учениците четат за удоволствие, толкова по-високи са техните резултати, е друг извод, който прави изследването.    То поставя акценти върху личния пример, който дават родителите.    24 на сто от учениците казват, че в домовете им има до 10 книги, а 9% посочват, че книгите в къщи са от 200 до 500.    Разликата в напредъка на двете групи ученици се равнява на четири години обучение в училище, отбелязват експертите в Института за изследвания в образованието.  ", "date": "2020.01.07", "title": "Анализ: Над една четвърт от българските ученици изобщо не четат книги "}
{"url": "http://epicenter.bg/article/Korneliya-Ninova--Poskah-sreshtata-s-Ivan-Geshev-po-iskane-na-zhitelite-na-Pernik-/203258/2/0", "text": "Посках срещата с главния прокурор Иван Гешев по искане на жителите на Перник, заяви в предаването \"Лице в лице\" по БТВ лидерът на БСП Корнелия Нинова. Вчера обвинител №1 отмени срещата.   Не съм обидена на Гешев, упорита съм, зададох въпросите на перничани писмено, каза още Нинова.   \"Преди Нова година бях на среща в общината, срещнахме се с жителите на града, обсъдихме кризата и те ме помолиха - тъй като нямат достатъчно информация, да проведа среща с главния прокурор, да поискам информация води ли се разследване за ремонта на стената, но и вървят слухове, че е източен язовирът, за да е по-евтино. Аргументите за отказ от срещата ги видях публикувани, че прокуратурата се опасява, че може да бъде използвана за политически цели. Аз исках информация от жителите на Перник, идвам от тяхно име, задавам техните въпроси и щях да ги информирам след това. В Перник искат отговорност. Искат да знаят кой е отговорен за състоянието, до което е докаран язовирът и кой ще понесе отговорността. Зададох тези въпроси на перничани писмено и очаквам отговор“, каза Корнелия Нинова.   Тя коментира и появилата се информация, че кметът на Перник Станислав Владимиров е отказал среща с лидера на БСП.   Кметът на Перник се изказа неподготвен - не съм искала среща с него. Той не може да откаже среща, която не му е искана, така че не мога да съм обидена. Кметът да си гледа кметските работи, но да не забравя, че той е избран като алтернатива на ГЕРБ и неговото място е на страната на перничани, а те искат да знаят кой е виновен и кой ще понесе отговорност. Ние ще си свършим работата като парламентарна група, подчерта лидерът на БСП.   Кметът е издигнат и избран от БСП. Разговорът с него е нормален, чуваме се периодично. Тук се получи преиграване и се е изказал неподготвен, ако наистина е казал, че отказва такава среща. А и въпросът с Перник вече не е само пернишки, той е национален въпрос, национална криза, добави социалистката.     Вода, въздух, боклуци - това са темите на вота на недоверие, който ще пискаме, внасяме го на 20 януари, посочи Конелия Нинова. Тя обясни, че ще потърсят съюзници за вота и сред другите парламентарни групи.   \"Вече близо половин милион българи нямат ежедневен достъп до вода, а водната криза се разраства в цялата страна. Вотът на недоверие, който внасяме, ще бъде също заради боклуците и мръсния въздух\", каза още Нинова в ефира на БТВ.    \"Години наред у нас няма контрол на вноса на боклуци - категорична бе тя. - Фактите са налице за вота на недоверие - това е държавна политика.\"   \"Надявам се, че не ме питате сериозно дали участваме в заговор за сваляне на кабинета чрез кризата с водата. Управляващите да обяснят на хората в страната в очите има ли такива сценарии\", каза още Нинова.   Запитана убедена ли е, че цялата червена група ще подкрепи искания вот на недоверие, Нинова отговори: \"120 процента съм сигурна, ще всички колеги в БСП ще гласуват вот на недоверие на правителството!\"    Корнелия Нинова обвини правителството в умишлено укриване на информация, свързана с боклука, опасна за българите. Тя използва думи на бившия министърът на икономиката Ивелина Василева на пресконференция по-рано днес. Василева каза, че не е внасян болничен отпадък у нас, припомни лидерът на левицата, като посочи изказването й - \"Категорично болничен отпадък от трети страни и страни от ЕС не е внасян у нас\".    „Аз разполагам с писмен документ отговор на въпроси от господин Горанов до наши колеги, народни представители, зададени преди, в който пише „Общото количество внесени от трети страни болнични отпадъци и отпадъци от фармацевтични производства в това число утайки през периода 2014- 2019, е 2,9 т“, каза Корнелия Нинова. И показа документа в ефира на „Лице в лице“. \"Да отидат при Горанов и при премиера и да се разберат кой какво казва и кой какво крие. Освен безхаберие, некомпетентност и корупция, умишлено прикриват информация\", заяви Нинова.  Според Нинова това е още един повод за вот на недоверие.   ", "date": "2020.01.07", "title": "Корнелия Нинова: Не съм искала среща с кмета на Перник! Изказа се неподготвен!"}
{"url": "http://epicenter.bg/article/Boyko-Borisov-i-Hero-Mustafa-shte-otkriyat-Parvata-sesiya-na-Strategicheskiya-dialog-Balgariya-SASht-/203260/2/0", "text": "Министър-председателят Бойко Борисов и посланикът на САЩ Херо Мустафа ще открият Първата сесия на Стратегическия диалог България-САЩ, която ще се проведе утре, 8 януари, с участието на американска делегация. Това съобщи правителствената информационна служба.    В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона.    Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ.    Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО. Ще се постави акцент също върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36%. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7% на годишна база.    В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа.  ", "date": "2020.01.07", "title": "Бойко Борисов и Херо Мустафа ще открият Първата сесия на Стратегическия диалог България-САЩ "}
{"url": "http://epicenter.bg/article/Dimitar-Ganev--Borisov-nyama-politicheski-interes-ot-ostavka-na-koyto-i-da-e-ministar/203261/2/0", "text": "\"Ако водната криза се разрасне и в други градове, това може да породи социално недоволство със сериозен мащаб, което може да има непредвидими последици\". Това каза пред БНР политологът Димитър Ганев от \"Тренд\". Мащабът на проблема с водата в Перник е съизмерим с екологично бедствие, посочи политологът.    Според него правителството разбира много добре потенциалното социално напрежение, което може да роди кризата с водата и то в момент от политическия календар, който се характеризира с повишено социално напрежение - от първите дни на януари до края на февруари, когато хората са поизхарчили парите около празниците и сметките за комуналните услуги са по-високи.    \"Кметът на Перник си дава сметка, че проблемът с водата е колосален и ако той няма добър диалог с властта, проблемът може да остане по-дълго време нерешен. Затова той е в много тясна връзка с изпълнителната власт\", каза той в предаването \"Нещо повече\" и добави, че това е причината, според него, Станислав Владимиров, макар да е издигнат от БСП за кмет на Перник, да се въздържа от съвместни изяви с лидерката на социалистите Корнелия Нинова, защото тя се опитва да политизира темата, а това може да подейства контрапродуктивно за действията на кмета и да влоши отношенията му с управляващите.    Във връзка със заявения от БСП вот на недоверие към правителството заради водната криза, Димитър Ганев заяви, че това е нормално опозиционно поведение, но той няма да има успех. Според него този вот ще бетонира ресорните министри на постовете им:    \"Бойко Борисов не може да си позволи оставка на министър в навечерието на вот на недоверие. Второ - при създадено високо напрежение премиерът винаги реагира с искане на оставка, за да се тушира социалното напрежение, но в момента ситуацията е много различна - една оставка не може да напълни язовир \"Студена\".    Политологът обясни, че, след като с евентуална оставка на министър състоянието с липсата на вода няма да се подобри, социалното напрежение няма да спадне и тогава въпросите ще бъдат насочени към самия министър-председател.    \"Борисов няма политически интерес от оставка на който и да е министър\", категоричен бе той.    Димитър Ганев коментира, че обявената за 13-и януари национална транспортна стачка няма потенциал да събори правителството:    \"Опасните протести за властта са антисистемните, които нямат ясни искания и казват, че трябва да се махат всички\", заяви политологът.  ", "date": "2020.01.07", "title": "Димитър Ганев: Борисов няма политически интерес от оставка на който и да е министър"}
{"url": "http://epicenter.bg/article/MVnR--Svetovniyat-evreyski-kongres-tseni-visoko-usiliyata-na-premiera-Borisov-v-borbata-s-antisemitizma/203263/2/0", "text": "Световният еврейски конгрес (СЕК) изрази благодарност към премиера Бойко Борисов и българското правителство, в лицето на националния координатор за борба с антисемитизма Георг Георгиев, за усилията в борбата с омразата и насърчаването на толерантността в България. Това се посочва в писмо от вицепрезидента на СЕК Марам Щерн до Георг Георгиев, заместник-министър на външните работи, съобщиха от пресцентъра на МВнР.    „Бих искал да засвидетелствам отново пред Вас, че ние от Световния еврейски конгрес високо ценим подкрепата на премиера Бойко Борисов за българската еврейска общност и неговия ангажимент да се бори срещу всички прояви на антисемитизъм и други форми на расизъм в България“, се посочва в писмото от вицепрезидента на Световния еврейски конгрес, който обединява повече от 100 еврейски общности.    „Искам да изразя дълбоката ни благодарност и уважение към Вашите лични постижения и ангажираност в борбата срещу омразата и насърчаването на толерантността. От назначаването Ви на поста Национален координатор за борба с антисемитизма и за запазване на паметта на Холокоста Вие наистина работите неуморно, съвместно с българската еврейска общност и други организации, за да следите и да се борите с антисемитизма“, заявява Щерн.    В писмото Световният еврейски конгрес подчертава солидарността от страна на вицепремиера и министър на външните работи Екатерина Захариева, кмета на София Йорданка Фандъкова, ръководителите на Българската православна църква към своите съграждани евреи.    Вицепрезидентът на Световния еврейски конгрес изразява своята увереност, че организацията ще продължи както тясното сътрудничество със заместник-министър Георгиев, но така също и изразява задоволство от изключителното взаимодействие между българските институции и официалната представителна организация на евреите в България „Шалом”, в лицето на нейния председател доц. д-р Александър Оскар.    В писмото се посочва още, че СЕК категорично осъжда и се дистанцира от всички опити да бъдат подкопавани усилията на българското правителство и организацията „Шалом”, в съвместната им борба с антисемитизма и езика на омразата.  ", "date": "2020.01.07", "title": "МВнР: Световният еврейски конгрес цени високо усилията на премиера Борисов в борбата с антисемитизма"}
{"url": "http://epicenter.bg/article/Korneliya-Ninova--GERB-prikrivat-informatsiya--opasna-za-zdraveto-na-balgarite-/203264/2/0", "text": "„ГЕРБ ни дадоха още един аргумент за вот на недоверие. Освен че са некомпетентни и проявиха безхаберие за кризата с водата и боклука, умишлено прикриват информация, опасна за здравето на българския народ. Ивелина Василева каза, че не е внасян болничен отпадък в България. Разполагам с писмен отговор от Владислав Горанов, който гласи, че общото количество, внесени от трети страни болнични отпадъци, през периода 2014- 2019г. е 2,9 тона. Г-жа Василева е била министър по това време. И днес излиза и лъже българския народ или прикрива тези факти”. Това заяви председателят на БСП Корнелия Нинова пред БТВ.   „Защо никой не отидат да кажат на хората в Перник, Шумен и другите градове, където няма вода, че те нямат проблем, че има вода, и че просто им внушават. Да не го обясняват по студията. Да се изправят пред хората. Защото ние сме били там. Знаем техните тревоги и представляваме техните искания”, каза Корнелия Нинова.   Тя поясни, че БСП ще свърши работата си като партия: „Ние сме народни представители и когато хората ни повикат - отиваме,когато има проблем- им помагаме”.    Нинова изброи причините за вота на недоверие - че близо половин милион българи са на воден режим, вносът на боклуци, преработката и изгарянето им и замърсяването на въздуха вследствие на това.    Председателят на БСП припомни, че през 2015г., след наводнението в Мизия, е поставила въпроса за контрола на язовирите.   „Преди 1 месец отчитат, че 400 язовира са в аварийно състояние и че над 113 язовира са с неустановен собственик. 10 години управляваш държавата и не можеш да разбереш кой е собственикът на тези язовири. Отпуснаха 500 милиона извън бюджета за ремонт на язовири и 400 са в критично състояние. А с парите какво стана?” попита Нинова.   Тя подчерта, че цената на водата се е увеличила 3 пъти за 10 години : „Колко милиона събрахте за тези години от българския народ? Защо само близо 1% от водопреносната мрежа е ремонтирана. Защо изтича 80% от водата на България? Къде отидоха тези пари?”, попита лидерът на социалистите.    Нинова заяви, че по искане на жителите на Перник преди Нова година е била на среща в общината с кмета, кметове, общински съветници, жители на Перник и те са помолили да поиска среща с главния прокурор, за да поиска информация дали се водят разследвания за водната криза.   „Още когато поисках срещата с г-н Гешев, обявих, че я искам от името на хората, задавам техните въпроси и ако има среща, ще се върна, за да предам информацията на перничани. Те искат да знаят кой е виновен за състоянието, до което ги докараха и кой ще понесе отговорността. Зададох въпросите писмено и очаквам отговори”, каза тя.    „Не съм искала среща с кмета на Перник и затова няма как тя да ми е отказана. Имах среща с жителите на Перник, срещнах се с хората в квартал Мошино, с общинската и областната структура на БСП, с хора от Радомир, които също се вълнуваха от въпроса”, каза Корнелия Нинова. Тя изрази надежда кметът на Перник да не забравя, че е бил избран като алтернатива на ГЕРБ, а не като част от статуквото. „Неговото място е на страната на перничани, а не на страната на партии и правителство. Те искат да знаят кой е виновен”, каза Нинова.    На въпрос дали е 100 процента подкрепена за председател Нинова отговори : „Ако имам сто процента подкрепа, това е проблем. Аз не съм Бойко Борисов, на чиито конгреси 100 процента гласуват за и никой не се изказва. Предстоящият пряк избор на председател на БСП е много модерно, европейско решение на левицата. Гордея се, че го предложих и че се прие, защото така се дава сила на всеки член на партията”, завърши Корнелия Нинова.", "date": "2020.01.07", "title": "Корнелия Нинова: ГЕРБ прикриват информация, опасна за здравето на българите "}
{"url": "http://epicenter.bg/article/Borisov-pozdravi-Pedro-Sanches-po-povod-izbiraneto-mu-za-premier-na-Ispaniya-/203265/2/0", "text": "Премиерът Бойко Борисов поздрави Педро Санчес по повод поемането на поста министър-председател в новосформираното правителство на Кралство Испания. Това съобщиха от правителствената информационна служба.    В поздравителния си адрес до Санчес българският премиер изразява своята увереност в перспективите за задълбочаване на сътрудничеството между България и Испания във всички области от взаимен интерес, както на двустранно ниво, така и в рамките на Европейския съюз и международните организации.    Министър-председателят Борисов пожелава на своя испански колега успех в бъдещата дейност.   ", "date": "2020.01.07", "title": "Борисов поздрави Педро Санчес по повод избирането му за премиер на Испания "}
{"url": "http://epicenter.bg/article/Georgi-Svilenski--Motivite-za-vota-na-nedoverie-gi-napisaha-balgarskite-grazhdani--ostanali-bez-voda-/203267/2/0", "text": "„Мотивите за този вот на недоверие ги написаха българските граждани - перничани, хората в Ботевград, Сливен. Ние трябва да обобщим това, което хората изпитаха на гърба си. Да сложим край на мъката от управлението на „Борисов 3“. Това е нашата работа“. Това заяви зам.-председателят на ПГ на „БСП за България“ Георги Свиленски пред БНТ, цитиран от пресцентъра на партията.    Той обясни, че самото искане за вота на недоверие ще бъде внесено на 20 януари. По думите му дотогава експертна група работи върху мотивите и те ще бъдат дадени на другите парламентарни групи, които не подкрепят управлението.    „Ще направим дебат с тях и ще бъдат внесени в парламента“, поясни Свиленски.    „Всичко, което се случва в държавата, е политика. Няма как да приемем обвинението, че някой „яха нещо“. Политиците трябва да са близо до хората и да решават проблеми. Опозицията трябва да показва недостатъците на управлението и да е там, където управлението го няма. Ние сме единствената опозиционна сила“, подчерта Свиленски, като коментира, че при гласуването на вота ще стане ясно коя партия подкрепя кабинета „Борисов 3“ и коя - не.    Депутатът от левицата обърна внимание, че вотът на недоверие, иницииран от левицата, вече има резултат – прокуратурата е разпоредила проверки.    „Съюзници са ни българските граждани, останали без вода, чист въздух, на българските граждани, свидетели на изгарянето на боклуци нерегламентирано в Европа“, категоричен е Свиленски.    Той посочи още, че основният виновник за кризите – водата, въздухът, боклуците, се казва Борисов. По думите му министрите в кабинета са изпълнители и от тях не зависи нищо.  ", "date": "2020.01.07", "title": "Георги Свиленски: Мотивите за вота на недоверие ги написаха българските граждани, останали без вода "}
{"url": "http://epicenter.bg/article/Petya-Avramova--Ostavkata-za-men-ne-e-problem--moga-da-nosya-otgovornost--/203268/2/0", "text": "\"Аз съм човек, който знае как се носи отговорност. За мен оставката е най-малкото нещо, което мога да направя в създалата се обстановка. Странното е, че изведнъж толкова много започна да се иска моята оставка. Вторачването в оставката на един министър не решава проблемите. За мен не е проблем да поема отговорност, но много по-важно е какво правим за решаването на проблемите с водната криза в Перник, с превозвачите. Това дали аз трябва да си подам оставката, може да го прецени един човек и той се казва Бойко Борисов. Ако той прецени, че не съм се справила, категорично съм готова да се съобразя с неговото решение.\"    Това каза в предаването \"Още от деня\" по БНТ министърът на регионалното развитие Петя Аврамова, която коментира зачестилите искания за нейна оставка във връзка с водната криза в Перник и недоволството на превозвачите от тол системата.    \"Последните дни чух много издадени присъди по медиите. Всеки раздава присъди за водната криза в Перник. Аз искам да изчакаме проверките на компетентните органи. Нека прокуратурата се произнесе за язовир \"Студена\". Аз днес дори чух вицепремиер да казва, че язовирът е бил източен заради ремонтни дейности. Това категорично не отговаря на истината и не мога да си представя, че човек от правителството говори такива неща. Ремонтът на язовирната стена е напълно приключил през 2018 година и не е имало източване. Ако не беше извършен цялостно този ремонт, сега нямаше да си говорим за язовир \"Студена\". Всички документи, с които ние разполагаме, показват, че този ремонт е качествен. В страната на воден режим са предимно малки населени места, като това се дължи на замръзване на водопреносната мрежа, на а не на проблеми с язовири. Няма язовирен апокалипсис в България\", категорична бе Аврамова.    Тя говори и по темата за тол системата, след като днес стана ясно, че превозвачите стягат национален протест на 13 януари.    \"В България всички се упражняват да говорят, че трябват реформи. Когато обаче някой тръгне да прави реформи, всички изведнъж стават недоволни. Тол системата е една необходима и важна реформа за България. Целта е всеки, който ползва и руши повече, да плаща повече. Тол системата е обсъдена с превозвачите. Чули сме всички техни искания и предложения. Отстъпките, които направихме към тях, са доста сериозни. Не може да се сравнява структурата на пътищата в България с други европейски държави само по сухи цифри. Нещата са много различни. Ясно е, че има нужда от сериозно финансиране на ремонтите на пътища. Всеки ден получавам писма от кметове на различни населени места. Ако се съобразим с всички искания на превозвачите, това означава да събираме средства колкото от винетките, а целта не е това. Трябва да бъдем разумни\", призова министър Петя Аврамова.  ", "date": "2020.01.07", "title": "Петя Аврамова: Оставката за мен не е проблем, мога да нося отговорност! "}
