{"url": "http://epicenter.bg/article/Sotsiolozite--GERB-pecheli-6-7-mandata--BSP---5-/184132/2/48", "text": "ГЕРБ печели убедително изборите за европарламент, сочат данните на четири социологически агенции към 21 ч. Единствената въпросителна е дали управляващата партия ще има 6 или 7 евродепутати. Данните на три агенции - \"Алфа рисърч\", \"Тренд\" и \"Сова Харис\" дават на ГЕРБ 7 мандата. Единствено \"Галъп\" дава на ГЕРБ 6 мандата.  И според четирите социологически агенции БСП получава 5 мандата.  На трето място убедително е ДПС с твърди 3 мандата.  Четвърти са патриотите от ВМРО. На тях \"Галъп\" дава 2 мандата, докато останалите три агенции им отреждат един.  И според четирите агенция пети са от \"Демократична България\", които получават един мандат в Европарламента, но според \"Галъп\" той все още е на кантар.  ", "date": "2019.05.26", "title": "Социолозите: ГЕРБ печели 6-7 мандата, БСП - 5 "}
{"url": "http://epicenter.bg/article/Kam-16-00-chasa--Generalskite-streli-s-32-km-ch-drapvat-stremitelno-pred-Chervenite-asove-s-24-km-ch-/184081/2/0", "text": "  В ралито участват 318 автомобилисти от 13 отбора, 8 сборни тима и 6 самостоятелни състезатели     Как ще бъдат подредени, ще зависи от публиката, която на всеки завой по трасето ще аплодира своите любимци. Измерваме скоростта, с която се движат автомобилите, с помощта на водещи автомобилни агенции, и ще ви информираме на всеки час за разположението на състезателите по трасето.       Какво ще се случи с отборите зад волана, каква скорост ще развият автомобилите им, какви препятствия ще преодолеят по пътищата на страната -     Българската купа в Националното автомобилно евросъстезание \"Новите 17\" ще бъде най-оспорваното досега, заредено с неизвестни завои и много неочаквани препятствия.   Ето и представяне на основните отбори за Купата на Националното еврорали „Новите 17\":    - са неизменни победители досега в 4-те издания на рали \"Европа\". Те не познават загуба, умело взимат всички тежки завои по пътищата на страната, летят се неподозирана скорост по магистралите и накрая се поздравяват с генералска победа.    - са изненадата по пътищата на Родината, заредени с много енергия и с хъс за победа, която чакат от години. Имат умела водачка, която знае как да пришпорва отбора, за да стигне до финалния успех.    - без тях нито едно състезание не може да финишира. Те са опасен конкурент, с който всички се съобразяват. Те защитават родната земя от предатели, които се пръкнаха из между редиците им.    -   не си поплюват, щом стане дума за защита на родната земя и са готови да гонят до дупка всички чужди нашественици, особено ако напират от южната ни граница.    - се появява за първи път на европистата, много е агресивен, не признава правила, отборът му е съставен предимно от роднини, на всеки завой хвърля на публиката или евтини хапове, или туби с евтин бензин.    - са много наперени, но не могат да се похвалят с някакви реални постижения досега. Влизат в яростни словесни битки, скарани са с всички останали отбори и предварителните, но все пак имат шансове за успех.    - са наследници на водач, който направлява отбора от резервната скамейка. Имат и хитра партньорка, която винаги е готова да премери сили на пистата.    са съчетали неуморния български дух с невероятна енергия и за първи път се впускат на европистата. Ако вложат майстроски умения зад волана, могат да се класират до големите на финала.   Отборите вече стартираха, финалът е в 20.00 часа тази вечер.   Кой ще победи в оспорваното българско еврорали \"Новите 17\", следете през целия ден в   и на Фейсбук страницата ни", "date": "2019.05.26", "title": "Към 16.00 часа! Генералските стрели с 32 км/ч дръпват стремително пред Червените асове с 24 км/ч "}
{"url": "http://epicenter.bg/article/Kam-17-30-chasa--Generalskite-streli-s-31-km-ch-uspokoyavat-skorostta-pred-Chervenite-asove-s-26-5-km-ch-/184095/2/0", "text": "  В ралито участват 318 автомобилисти от 13 отбора, 8 сборни тима и 6 самостоятелни състезатели     Как ще бъдат подредени, ще зависи от публиката, която на всеки завой по трасето ще аплодира своите любимци. Измерваме скоростта, с която се движат автомобилите, с помощта на водещи автомобилни агенции, и ще ви информираме на всеки час за разположението на състезателите по трасето.       Какво ще се случи с отборите зад волана, каква скорост ще развият автомобилите им, какви препятствия ще преодолеят по пътищата на страната -     Българската купа в Националното автомобилно евросъстезание \"Новите 17\" ще бъде най-оспорваното досега, заредено с неизвестни завои и много неочаквани препятствия.   Ето и представяне на основните отбори за Купата на Националното еврорали „Новите 17\":    - са неизменни победители досега в 4-те издания на рали \"Европа\". Те не познават загуба, умело взимат всички тежки завои по пътищата на страната, летят се неподозирана скорост по магистралите и накрая се поздравяват с генералска победа.    - са изненадата по пътищата на Родината, заредени с много енергия и с хъс за победа, която чакат от години. Имат умела водачка, която знае как да пришпорва отбора, за да стигне до финалния успех.    - без тях нито едно състезание не може да финишира. Те са опасен конкурент, с който всички се съобразяват. Те защитават родната земя от предатели, които се пръкнаха из между редиците им.    -   не си поплюват, щом стане дума за защита на родната земя и са готови да гонят до дупка всички чужди нашественици, особено ако напират от южната ни граница.    - се появява за първи път на европистата, много е агресивен, не признава правила, отборът му е съставен предимно от роднини, на всеки завой хвърля на публиката или евтини хапове, или туби с евтин бензин.    - са много наперени, но не могат да се похвалят с някакви реални постижения досега. Влизат в яростни словесни битки, скарани са с всички останали отбори и предварителните, но все пак имат шансове за успех.    - са наследници на водач, който направлява отбора от резервната скамейка. Имат и хитра партньорка, която винаги е готова да премери сили на пистата.    са съчетали неуморния български дух с невероятна енергия и за първи път се впускат на европистата. Ако вложат майстроски умения зад волана, могат да се класират до големите на финала.   Отборите вече стартираха, финалът е в 20.00 часа тази вечер.   Кой ще победи в оспорваното българско еврорали \"Новите 17\", следете през целия ден в   и на Фейсбук страницата ни", "date": "2019.05.26", "title": "Към 17.30 часа! Червените асове с 26,5 км/ч скъсяват дистанцията след Генералските стрели с 31 км/ч "}
{"url": "http://epicenter.bg/article/Parvi-prognozni-rezultati--GERB-pecheli-vota-s-dva-mandata-pred-BSP-/184110/2/48", "text": "Коалицията около ГЕРБ печели европейските избори с близо 32,8% от гласовете. Това показват първите прогнозни данни от екзитпола на „Алфа Рисърч”,    БСП остават втори с 23,1%. Третото място е за Движението за права и свободи с 13,6%.  Според първите данни, представители в ЕП изпращат и ВМРО (6,8%) и „Демократична България” (5,9%).  За момента под чертата е „Воля – Българските родолюбци” с 3,9%.  При такова развитие на вота, ГЕРБ ще имат 7 мандата, а БСП – 5. ДПС изпраща трима в ЕП, а ВМРО и „Демократична България” – по един.  Някакви грандиозни изненади не бива да се очакват в последния един час от изборния ден, коментира пред камерата на bTV Павел Вълчев от „Алфа Рисърч”.  Той отбеляза, че към 18:30 часа данните от екзитпола показват 26,5% активност, което е по-ниско от миналия евровот и вероятно до края на изборния ден няма да бъдат постигнати даже 35,8-те процента от 2014 г.  Оказва се, че избирателите масово са гласували с преференция. А именно близо 40 процента от българите са посочили предпочитан кандидат в предложената от партията листа. Разместванията обаче тепърва ще станат ясни, когато се преброят бюлетините.  Вероятните имена на новите евродепутати, преди да са отчетени преференциите, са Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова (ГЕРБ); Елена Йончева, Петър Витанов, Цветелина Пенкова, Иво Христов, Сергей Станишев (БСП); Мустафа Карадайъ, Делян Пеевски, Илхан Кючюк (ДПС); Ангел Джамбазки (ВМРО) и Радан Кънев (\"Демократична България\").  ", "date": "2019.05.26", "title": "Първи прогнозни резултати на \"Алфа рисърч\": ГЕРБ вкарва 7 евродепутати, БСП - 5"}
{"url": "http://epicenter.bg/article/Mustafa-Karadaya--Narodoizbiratelyat-e-madar---toy-si-znae-rabotata-/184115/2/0", "text": "Очакваме да видим изборните резултати такива, каквито са. Ще има пресконференция на базата на фактическата картина, към момента не смятам, че трябва да правим коментари. Това каза с усмивка председателят на ДПС Мустафа Карадайъ пред централата на движението, като деликатно отклони журналистическите молби да коментира прогнозните резултати на социологическите агенции.  \"Когато имаме изборни резултати, а не прогнози, във всички случаи ще направим коментар\", подчерта той.  Карадайъ не скри, че сигналите за ДПС са добри: \"Като гледам информацията, която получаваме от страната, добра е работата. Убеден съм, че всичко е свършило работа - не само предизборната кампания, а и преди изборите. Народът, избирателят е мъдър - той си знае работата!\"   Източник: Канал 3", "date": "2019.05.26", "title": "Мустафа Карадайъ: Народът, избирателят е мъдър - той си знае работата! (ВИДЕО)"}
{"url": "http://epicenter.bg/article/Kam-19-30-chasa--Galap--GERB-vodi-s---pred-BSP--koyato-sabira---na-evrovota/184106/2/48", "text": "\"Коалицията ГЕРБ-СДС е победителят у нас на изборите за Европейски парламент с 30,5% пред БСП, която събира 25,4% на евровота. Това гласят първите данни на \"Галъп Интернешънъл\".   Според прогнозите ГЕРБ  вкара 6 евродепутати, БСП - 5.   Очаквано ДПС запази третото място с 12,8% и трима евродепутати.   Четвърти са патриотите от ВМРО-БНД с 8% и двама евродепутати.   На пето място в Европарламента влиза коалицията \"Демократична България\" с 6,5% и 1 евродепутат.   Избирателната активност е 29,5 процента.   3,3% са гласували с \"Не подкрепям никого\".    ", "date": "2019.05.26", "title": "Първи екзит пол на \"Галъп\": ГЕРБ води с 30,5% пред БСП, която събира 25,4% на евровота"}
{"url": "http://epicenter.bg/article/Goranov--Borisov-mozhe-da-upravlyava-oshte-dalgi-godini--podtsenyavat-go/184118/2/48", "text": "Със сигурност тези избори ги спечели Бойко Борисов, заяви финансовият министър Владислав Горанов на влизане в партийната централа на финала на изборния ден.  13 юни наближава, това е едно ново начало за Борисов. Не мисля, че е време да се оттегля. Бях с него, пътувах с него, може още много дълго още да управлява джипа\", отсече Горанов с намек и за предстоящия 60-годишен юбилей на премиера. Попитан за бъдещето на втория в ГЕРБ Цветан Цветанов, за грешките и за прошката, финансовият министър коментира, че това вече е \"анализ за лидера\", предаде Канал 3.  \"Борисов е фактор който всеки обича да подценява и точно в момента, в който го подценят, той се появява. На него това му е талантът, винаги са го подценявали, от 2006 насам\", категоричен беше Владислав Горанов.  Кампанията на БСП целеше да дискредитира целия политически модел, анализира още той. Хората очакват резултати за себе си, а не негативна кампания, разкритикува Горанов социалистите.  За втори път социологията даваше предимство на БСП, но те са заложили на една кампания, която отдалечи хората от политиката.  \"Твърде рано е да се радваме, добрият резултат на едни избори дава политическо доверие и дава перспектива\", обобщи финансовият министър.  Ниската избирателна активност Горанов обясни с това, че има много хора, които са извън България и пътуват.  ", "date": "2019.05.26", "title": "Горанов: Тези избори ги спечели Борисов, може още дълго да кара джипа "}
{"url": "http://epicenter.bg/article/Valeri-Simeonov--Reshenieto-da-se-yavim-otdelno-beshe-na-VMRO/184119/2/0", "text": "Решението да се явим отделно беше на ВМРО, два месеца настоявахме да се явим заедно. Това коментира лидерът на НФСБ Валери Симеонов, който се яви на изборите за ЕП, регистрирайки листа \"Патриоти за Валери Симеонов\". По думите му, цитирани от БНТ, по този начин от ВМРО са опитали да покажат водеща роля в коалицията.   Напрежението в т.нар. малка управляваща коалиция Обединени патриоти не е от вчера. От ВМРО предлагаха да се направят вътрешни избори, които да излъчат водача на общата евролиста, но тази идея не бе възприета. И така трите партии от Обединени патриоти се явиха поотделно на изборите за Европейски парламент.    ", "date": "2019.05.26", "title": "Валери Симеонов: Решението да се явим отделно беше на ВМРО"}
{"url": "http://epicenter.bg/article/MVR--Normalno-bez-narusheniya-e-zapochnal-izborniyat-den/184021/3/0", "text": "Нормално без нарушения е започнал изборният ден съобщават от МВР, предаде БНР.   От вътрешното министерство призовават гражданите да подават сигнали, когато станат свидетели на нарушения, които възпрепятстват нормалното протичане на изборния процес.    Създадена е и организация за звената.  те ще работят в днешния ден от 8,30 до 19,30 ч. Ще издават удостоверения за изгубени, откраднати, повредени или унищожени лични карти или документи, или с изтекъл срок, с оглед на упражняване на избирателните права на гражданите.   , както и такива, носещи предмети, опасни за живота.  , както и друга техника с цел заснемане начина на гласуване.   Служители на МВР ще се намесват във възстановяване на реда, когато това е необходимо или има съответно решение на Избирателната комисия.", "date": "2019.05.26", "title": "МВР: Нормално без нарушения е започнал изборният ден"}
{"url": "http://epicenter.bg/article/Tsatsarov--12-dosadebni-proizvodstva-e-zavela-prokuraturata-za-evrovota/184026/3/0", "text": " По думите му до 18 ч. снощи са били заведени 147 преписки и 13 досъдебни производства, от които едното е прекратено и остават 12.   \"За сравнение с предходните избори за ЕП, сигналите са били над 500. Според Цацаров евровотът протича повече от нормално. Във всеки град има дежурни прокурори, които са готови да реагират при евентуални нарушения. Схемите при нарушенията са вариации на досегашните. Няма по-различни модификации\", посочи Цацаров.   Относно забраната медиите да публикуват екзит-полове на своите социални страници, главният прокурор каза, че гледат на това като на законова разпоредба, но смята, че публикуването на междинни данни в изборния ден не би повлияло кой знае колко на хората, защото те подобно на него са определили за кого да дадат гласа си. Той поясни, че в социалните мрежи и сега могат да се видят прогнози във вид на кулинарни рецепти, програми и т.н.", "date": "2019.05.26", "title": "Цацаров: 12 досъдебни производства е завела прокуратурата за евровота"}
{"url": "http://epicenter.bg/article/Prof--Anna-Krasteva--Tri-faktora-mobilirizat-evropeyskite-izbirateli---klimatichnite-promeni--populis/184104/11/0", "text": "    - Един парадокс ще опише избори 2019. Уникални избори, огромен интерес, 1300 журналисти са акредирани в Брюксел. Парламентът в Брюксел е превърнат в огромно медийно студио. От друга страна, както и на миналите избори печелившите кои бяха, кое беше мнозинството, което спечели?! Това бяха негласуващите. Повече от половината, 57 %. От тази гледна точка няма радикално картината да се промени. Но има три големи предизвикателства пред тези избори, очакваме с интерес как ще ги подреди европейският избирател. Първото е климатичните промени, второто е популистката вълна, а третото са младите. По отношение на климатичните промени виждаме безпрецедентни мобилизации, протестни мобилизации. И тези дни имаше голяма в Европа и в света, най-емблематичната остава на 15 март, където 1,5 млрд. в над 2000 града, в над 100 страни излязоха на улиците. Този огромен потенциал, този огромен граждански и гняв, и загриженост дали ще намери електорален израз, дали ще се преведе в подкрепа за партии, чиято основна цел е климатът, промяната на климата, зелени политика, това е първата голяма интрига. Наистина много интересна, тя, разбира се, и в Европа варира от страна в страна, най-високи са зелените загрижености в Дания, 68 % ги поставят на първо място. В Германия е другата много, много интересна тема. На второ място е това, което повечето поставят на първо, но наистина така ги аранжирам. Това е популистката вълна, докъде ще стигне тя. Тук трябва да се открият в европейските парадокси, че като правило евроскептиците винаги получават повече места именно на евроизбори.   - Ами точно заради този парадокс, че повече подкрепа получават именно на европейски избори. Ако вземем най-емблематичния пример на Франция, Мари льо Пен спечели предишните европейски избори, загуби с гръм и трясък президентските избори. Сега отново е в двубой с Еманюел Макрон за европейските избори. Така че на национално и европейско ниво по различен начин са представени. Но само един пример, да илюстрирам този сблъсък. Отново преди няколко дни във Верона, който е познат като града на любовта от класиката на Шекспир, се превърна в мястото на срещата на върха на крайнодесните партии с много мощна подкрепа от американски, от консерватори, които идват с много милиони в Европа за подкрепа на тази вълна, които резюмират мотото на крайната десница, продава им го, така да се каже, им го подарява даже с многомилионни бонуси, което е библия, граници, Брекзит. Но само, и с това ще завърша примера, докато течеше тази среща на върха, на улиците имаше огромна гражданска мобилизация против крайнодесните. И както и активисти казваха, бяхме, тези отвън бяхме повече от тези вътре. Ние сме загрижени, но не и уплашени от тази вълна. И на трето място с едно изречение, за да завърша, това са младите, защото говорим за негласуващи, но най-негласуващите сред негласуващите навсякъде в Европа, във всички страни със симпатичното изключение на Швеция, младите не гласуват. И това е една тревожна тенденция. А ако вържем първата и третата, младите искат да живеят в Европа и свят, където климатът, промените в климата няма да разрушат планетата, а в същото време мобилизират се мощно за улицата и не се мобилизират да отидат до урните.   - Ние често сме в златната среда, ако на миналите между най-високите стойности, които бяха в Малта, над 70 %, и смайващо ниските в Словакия, 13 %, ние бяхме около 35 %. И смятам, че това средно ниво, което би трябвало и малко да се покачи заради задължителния характер на гласуването, но няма радикално да се промени. Няма да бъдем нито сред отличниците, нито сред изоставащите. Няколко са факторите, които мобилизират европейските гласоподаватели, така да подадат своя глас. Как това ще се отрази у нас, дали ние ще имаме така поне средна избирателна активност в сравнение с миналите избори.  ", "date": "2019.05.26", "title": "Проф. Анна Кръстева: Климатичните промени и популистката вълна сред предизвикателствата на евровота!"}
{"url": "http://epicenter.bg/article/--quot-The-Voyager--Melodii-za-glas-i-piano-quot----v-zala-Balgariya/184093/6/0", "text": "На 26 май (неделя) в камерна зала \"България\" от 19 ч. Вероник Носбаум – сопран и Роман Носбаум - пиано (Люксембург) ще представят най-новия компактдиск на  Албена Петрович Врачанска  \"The Voyager: Мелодии за глас и пиано\"   В програмата: Клаудио Монтеверди, Бах-Силоти, Джулио Качини, Тору Такемицу, Джон Кейдж, Албена Петрович Врачанска   Албена Врачанска е внучка на самобитния композитор Андрей Врачански. Живее и твори в Люксембург от 25 години и заема доста специално място в културния живот на тази страна. Дълъг е списъкът с наградите, получила в последните години, сред тях най-престижна е люксембургското признание “Кавалер на ордена за заслуги на страната”. Написала е над 600 произведения в различни жанрове, между които 4 камерни опери и 2 концерта за оркестър – единият е за туба, а другият двоен – за баритон саксофон и пиано.   Нейното творчество е своеобразен мост между културите на двете страни – България, където е родена и получава своето образование, и Люксембург, който ѝ дава всичко, за да се развива и реализира. Албена Врачанска е чест гост на родна сцена: на фестивалите Piano Extravaganza, ррIANISSIMO [в последното 22-то издание на фестивала например, специално пристигна, за да изпълни нейна творба японският пианист Котаро Фукума. Световноизвестният музикант изнесе клавирен рецитал в София и Пловдив с участието на българския вокален ансамбъл DAI MONTI VERDI (с диригент Северин Василев).   Музикалната програма е част от инициативата „Европейска столица на културата – Пловдив 2019” и включва световни премиери на специално написани композиции от Сомей Сато (Япония) и Албена Петрович Врачанска (Люксембург)],  а световната премиера на нейната опера „Любов и ревност“ на сцената на Държавната опера и балет Стара Загора, през май 2018 г., е една oт първите премиери на опера от български композитор през XXI век.   Издава CD „Crystal Dream“ –като изпълнението на творбите си е поверила на пианиста Роман Носбаум – през 2016 година с българската фирма GEGA new, което получава изключително висока оценка от пресата в чужбина и в България. Отново нейният предпочитан изпълнител – Роман Носбаум, този път със сестра си – сопраното Вероник Носбаум, са в основата на следващия мащабен проект за CD, който става реалност през 2019.   Новият албум THE VOYAGER излиза под престижния label Solo.musica и много бързо получава прекрасни отзиви от професионалната критика в чужбина (klassik.de, pizzicato.lu, RITMO Испания и много други).   Представянето му е свързано с международно турне, което включва 8 концерта в Люксембург, България, Испания, Германия, Австрия. Започна на 8 май в престижната PHILHARMONIE LUXEMBOURG – eдна от най-важните европейски зали от последните години.   На българската публика албумът ще бъде представен на 26 май в Камерна зала „България“ в програмата на Софийски музикални седмици `2019.   Вокалните произведения на Албена Врачанска Петрович са представени в диалог с исторически предшестващите произведения на Мотеверди, Качини и Дебюси, които третират вечните теми и са източник на нейното вдъхновение.   За Роман Носбаум (Romain Nosbaum) средмузикантските среди се знае, че е пианист със свеж, модерен допир. Камерен музикант, търсещ свободата в звуковия спектър от Бах до импресионист като Албена Петрович Врачанска, която освен модерното пиано често прибавя допълнително и различни перкусионни инструменти (гонг, камбанки).  Изпълненията му се открояват с интелигентност, фина индивидуалност и техническо съвършенство. Търси цвета на звука, нови начини за въздействие на инструмента, а не върви по утъпканите пътища на класическия музикант. Защото изкуството не е музей, а се развива. В съпровод с вокала на Вероник, адаптира пианото към гласа и се получава  очарователна спойка.   Люксембургското сопрано Вероник Носбаум получава солидно образование в Париж, от Кралската консерватория в Лиеж, има златен медал за бароковото си пеене от Консерваторията в Мец (фр: Metz), усъвършенствала се е и в съвременната опера, участва в оперния фестивал Tête-à-Tête в Лондон. Тя пее на сцена, но и преподава в Консерваторията в Люксембург. Сред вокалните среди е известна със своя красив, топъл, нюансиран глас и способността да живее на сцената. Пълната програма на Фестивала на:  и   ", "date": "2019.05.26", "title": " \"The Voyager: Мелодии за глас и пиано\" - в зала България"}
{"url": "http://epicenter.bg/article/Grigor-Dimitrov-pobedi-Tipsarevich-v-Parizh/184087/8/18", "text": "Григор Димитров спечели трудно първия си двубой от Откритото първенство на Франция по тенис.   Хасковлията победи сърбина Янко Типсаревич с 3-2 сета - 6-3, 6-0, 3-6, 6-7(4), 6-4 за малко повече от 3 часа игра на корт №1 в Париж.   Източник: Нова.тв", "date": "2019.05.26", "title": "Григор Димитров победи Типсаревич в Париж"}
{"url": "http://epicenter.bg/article/Kitaets-se-prebi-ot-62-riya-etazh-zaradi-selfi-za--3400/184072/10/99", "text": "Компенсация от 3400 долара, това е сумата, която бе присъдена да се изплати на майката на прочутия китайски екстремен катерач Ву Йонгнин, загинал при падане от 62-етажен небостъргач. Компенсацията трябва да се преведе от една от медийните платформи, на която Ву качвал своите спиращи дъха записи от върховете на най-високите сгради в страната.  Катастрофално се оказало изкачване на 62-етажен небостъргач през ноември 2017 г. в Хуайнан, столицата на провинция Хунан в Централен Китай.  Ву планирал с парите от видеото да плати за сватбата с приятелката си, на която щял да поиска ръката на следващия ден. Част от средствата били предназначени и за лечението на болната му майка, съобщи \"Морнинг Булетин\".  Клипът бил споделен 15 милиона пъти, на него се вижда как Ву се нагласява да прави своите традиционни набирания на ръба на сградата. След 3-4 набирания той изведнъж блокира, не успява да се изтегли на покрива, изпуска ръба, пада и изчезва от обхвата на камерата, фиксирана да заснеме каскадата му.  Изчезването му от социалните мрежи разтревожило милионите му последователи и фенове. Безжизненото му тяло било открито от чистач на прозорци. Според полицията Ву е паднал от около 15 м височина върху една от терасите на сградата.   Източник: Канал 3", "date": "2019.05.26", "title": "Китаец се преби от 62-рия етаж заради селфи за $3400 (Видео)"}
{"url": "http://epicenter.bg/article/V-stila-na-Megan-Markal--Desislava-Radeva-blesna-v-dalga-cherna-roklya-na-priem-za-24-may--Snimki-/184074/10/0", "text": "Жената до президента - Десислава Радева, засия с кралски блясък по време на традиционния прием в НИМ по случай Деня на българската просвета и култура - 24 май.   Половинката на Румен Радев се появи в елегантна черна дълга. С деколте тип \"лодка\" и голи рамене, тоалетът изключително напомняше на любимия стил на херцогинята на Съсекс - Меган Маркъл.   Красивата ѝ визия бе допълнена от дълъг перлен гердан, който стоеше като акцент на фона на тъмния тоалет, и нежни бели обувки.   За разлика от президентшата, вицепрезидентът на Република България - Илияна Йотова, бе заложила на широка бяла туника с декорация от черни флорални бродерии, съчетана със стилен черен панталон.   На събитието присъстваше и генералният директор на ЮНЕСКО Одри Азуле, която посети България по покана на президента и активно участва в тържественото отбелязване на Деня на българската култура и славянската писменост.   \"Тя сподели не само уникалния празник на един народ на духа, но изрази своята признателност към нашето богато духовно наследство и остана истински възхитена от таланта на българските деца\", заяви Румен Радев.   Азуле също се оказа фен на класическия тъмен натюрел, привличайки вниманието с модерната за сезона рокля тип \"риза\", прибрана в талията с широк колан. Контрастните елементи от светъл шал и артистично висящи обеци придаваха на гостенката особено арт обаяние.   Всички гости бяха очаровани от музикалната програма, която хорът на Националното музикално училище \"Любомир Пипков\" им поднесе по повод празника на братята Кирил и Методий. Източник: woman.bg", "date": "2019.05.26", "title": "В стила на Меган Маркъл: Десислава Радева блесна в дълга черна рокля на приемa за 24 май (Снимки)"}
{"url": "http://epicenter.bg/article/Predlozhenie-v-Kan--Milioner-predlozhi-na-40-godini-po-mladata-si-priyatelka/184078/10/100", "text": "63-годишният милионер Милош Кант избра впечатляващ начин да направи предложение на 25-годишната си приятелка Маргарита Аранха.   Двойката, която има  почти 40-годишна разлика се появи на червения килим на филмовия фестивал в Кан. Милионерът коленичи пред нея и наниза пръстен на ръката й. Романсът на двойката започнал в средата на април. Маргарита и Милош се срещнали в нощен клуб и от тогава били неразделни.   Източник: Канал 3  ", "date": "2019.05.26", "title": "Годеж в Кан! Милионер предложи на 40-години по-младата си приятелка"}
{"url": "http://epicenter.bg/article/Borisov-glasuva-/184076/2/0", "text": "Премиерът Бойко Борисов даде своя глас на изборите за Европейски парламент. Лидерът на ГЕРБ даде вот в Банкя.   На медийните въпроси за какво гласувахте, Борисов каза: \"Как така - за Европа! Ние сме Европа и Европа е такава, каквато на нас ни харесва - сигурна, просперираща!\"   По повод думите на президента относно разгласяването на данни от социологически проучвания в изборния ден, премиерът коментира:       „Не може да се лъже така безогледно, да взимат сума ти пари. Честността е най-важното нещо.  каза още Борисов.   „Видно е, че лъжата, измамата, клеветите и злобата плашат хората и надали това носи успеех“, продължи темата със социологическите проучвания в изборния ден министър-председателят.   \"Да си пожелаем от вторник тези 17 души да работят заедно за България\", пожела още Борисов.   Спря се и на ниската избирателна активност. \"Много хора са навънка, спряхме тировете, за да може да се приберат хората, имат пари - пътуват\", коментира ниската избирателна активност той.    Според Борисов избирателната активност е висока там, където има диктатура и хората възприемат изборите като гражданска война. И даде за пример Венецуела.   После, на тръгване, се обърна към медиите: \"И утре е ден, и утре ще можете да ме питате!\" А към присъстващите малчугани отпрви въпросите: \"Ти на кой си?\" И като чуваше отговорите, пращаше поздрави на родителите.   \"Преди да отида да гласувам посетих църквата „Св. Св. Кирик и Юлита“ в Банкя. Помолих се за здраве и просперитет\", написа по-късно във фейсбук Бойко Борисов. И пусна снимки.  ", "date": "2019.05.26", "title": "Борисов: Лицемерие е да не се публикуват резултати от екзитпола! (ВИДЕО)"}
{"url": "http://epicenter.bg/article/Kam-15-15-ch--Generalskite-streli-s-30-3-km-ch-trayno-izprevarvat-Chervenite-asove--s-27-2-km-ch-/184079/2/0", "text": "  В ралито участват 318 автомобилисти от 13 отбора, 8 сборни тима и 6 самостоятелни състезатели     Как ще бъдат подредени, ще зависи от публиката, която на всеки завой по трасето ще аплодира своите любимци. Измерваме скоростта, с която се движат автомобилите, с помощта на водещи автомобилни агенции, и ще ви информираме на всеки час за разположението на състезателите по трасето.       Какво ще се случи с отборите зад волана, каква скорост ще развият автомобилите им, какви препятствия ще преодолеят по пътищата на страната -     Българската купа в Националното автомобилно евросъстезание \"Новите 17\" ще бъде най-оспорваното досега, заредено с неизвестни завои и много неочаквани препятствия.   Ето и представяне на основните отбори за Купата на Националното еврорали „Новите 17\":    - са неизменни победители досега в 4-те издания на рали \"Европа\". Те не познават загуба, умело взимат всички тежки завои по пътищата на страната, летят се неподозирана скорост по магистралите и накрая се поздравяват с генералска победа.    - са изненадата по пътищата на Родината, заредени с много енергия и с хъс за победа, която чакат от години. Имат умела водачка, която знае как да пришпорва отбора, за да стигне до финалния успех.    - без тях нито едно състезание не може да финишира. Те са опасен конкурент, с който всички се съобразяват. Те защитават родната земя от предатели, които се пръкнаха из между редиците им.    -   не си поплюват, щом стане дума за защита на родната земя и са готови да гонят до дупка всички чужди нашественици, особено ако напират от южната ни граница.    - се появява за първи път на европистата, много е агресивен, не признава правила, отборът му е съставен предимно от роднини, на всеки завой хвърля на публиката или евтини хапове, или туби с евтин бензин.    - са много наперени, но не могат да се похвалят с някакви реални постижения досега. Влизат в яростни словесни битки, скарани са с всички останали отбори и предварителните, но все пак имат шансове за успех.    - са наследници на водач, който направлява отбора от резервната скамейка. Имат и хитра партньорка, която винаги е готова да премери сили на пистата.    са съчетали неуморния български дух с невероятна енергия и за първи път се впускат на европистата. Ако вложат майстроски умения зад волана, могат да се класират до големите на финала.   Отборите вече стартираха, финалът е в 20.00 часа тази вечер.   Кой ще победи в оспорваното българско еврорали \"Новите 17\", следете през целия ден в   и на Фейсбук страницата ни", "date": "2019.05.26", "title": "Към 15:15 ч! Генералските стрели с 30,3 км/ч трайно изпреварват Червените асове, с 27,2 км/ч "}
{"url": "http://epicenter.bg/article/BSP-podade-signali-za-porochni-praktiki-v-izborniya-den-v-Dobrich--Pernik--Plovdiv-i-Kyustendil/184080/2/0", "text": "БСП подаде сигнали за порочни практики в изборния ден в Добрич, Перник, Пловдив и Кюстендил. Това съобщиха от пресцентъра на БСП. БСП - Добрич сигнализира за купуване на вот в изборния ден от регистрираните в секция 83 и 84 представители на ГЕРБ в училище „Йордан Йовков”.  БСП - Перник сигнализира за агитация и раздаване на предизборни материали на партия ГЕРБ в СИК №37 в ОУ „Св. св. Кирил и Методий”, град Перник.  В град Пловдив са получени сигнали за предизборни билбордове на „Воля” в непосредствена близост до СИК-ове 90, 91, 93, 94, 95 и 96.  БСП - Кюстендил съобщава за сигнали от представители, застъпници, членове на СИК и гласоподаватели за установени технически проблеми с печатите, поставяни на гърба на бюлетините.  ", "date": "2019.05.26", "title": "БСП подаде сигнали за порочни практики в изборния ден в Добрич, Перник, Пловдив и Кюстендил"}
{"url": "http://epicenter.bg/article/Otstraniha-piyan-chlen-na-SIK-v-Dupnishko--zhenata-imala-1-5-promila-alkohol/184082/2/0", "text": "Член на секционната избирателна комисия в село Баланово е отстранен заради това, че е бил в нетрезво състояние. Това съобщи Красимир Петров, председател на Районна избирателна комисия – Кюстендил, предаде Радио „Фокус” – Кюстендил.   По думите му сигнал за случая е подаден от председателя и членове на секционната избирателна комисия.   Според сигнала жената се е държала агресивно в комисията. На място са повикани служители на полицията, които са направили тест с дрегер. Резултатите са показали, че членът на секционната избирателна комисия е в алкохолно опиянение – 1.5 промила алкохол в издишания въздух.   С решение на секционната избирателна комисия, мнозинство от две трети, жената е отстранена. Изборният процес в секцията продължава нормално.    ", "date": "2019.05.26", "title": "Отстраниха пиян член на СИК в Дупнишко, жената била 1.5 промила алкохол"}
{"url": "http://epicenter.bg/article/Borisov-se-pomoli-za-zdrave-i-prosperit-predi-da-glasuva/184084/2/0", "text": "\"Преди да отида да гласувам посетих църквата „Св. Св. Кирик и Юлита“ в Банкя. Помолих се за здраве и просперитет.\"   Това написа във фейсбук премиерът Бойко Борисов.   И пусна снимки, на които е в храма и с граждани в двора на църквата.   След това отиде да гласува. В двора на училището отново го заобиколиха съграждани от Банкя и малчугани с велосипеди. Борисов спря при тях, щракна се за спомен с всички желаещи. Попита децата \"Чии са\" и отправи поздрави на родителите им.  ", "date": "2019.05.26", "title": "Борисов се помоли за здраве и просперитет, преди да гласува"}
{"url": "http://epicenter.bg/article/GERB-Razgrad-podade-zhalba-do-RIK-za-masovo-zasnemane-na-byuletini-s-mobilni-telefoni-/184086/2/0", "text": "ГЕРБ-Разград сезира Районната избирателна комисия за нарушение в изборния ден. Това съобщиха от пресцентъра на ПП ГЕРБ.  В избирателна секция в село Ясеновец, община Разград, около 14.00 часа е констатирано, че масово гласоподаватели заснемат с мобилен телефон бюлетината си.  В сигнала се посочва, че пред въпросната избирателна секция стоят лица, които са на разстояние по-малко от 50 метра от входа ѝ, извършват агитация и проверяват вота върху заснетите бюлетини.  Посочените обстоятелства представляват нарушение на чл.182, ал.4 и чл.227, ал.1 от Изборния кодекс.  ", "date": "2019.05.26", "title": "ГЕРБ-Разград подаде жалба до РИК за масово заснемане на бюлетини с мобилни телефони "}
{"url": "http://epicenter.bg/article/-quot-Galap-quot--20-4--e-izbiratelnata-aktivnost-v-stranata-kam-15-chasa/184089/2/0", "text": "20,4% е избирателната активност в страната към 15 часа. Това каза социологът Първан Симеонов от „Галъп интернешънъл”в ефира на предаването „Плюс-Минус. Коментарът след новините” по Нова телевизия. Това е с близо 4% по-ниска активност от тази на изборите за Европейски парламент през 2014 г.  „Това означава, че ще трябва да гледаме с любопитство последните часове на изборния ден, когато едната хипотеза е, че е възможно връщащите се от почивка хора да гласуват и да има скок на активността, а другата хипотеза е, че така ще се движи до края на изборния ден. Каквото и да се случи, нещата отиват към прогнозите на „Галъп” по отношение на активността. Въпросът е дали до края на изборния ден ще има гласуване, както в секциите по Беломорието, така и за хората, които се връщат”, обясни той.  \"Процентът на избирателната активност не е нещо неочаквано на фона на прогнозите, които различни социологически агенции даваха. Очакваше се интересът към тези избори да не е толкова голям\", добави той.  Според него една от причините за ниската активност е, че изборите съвпадат с поредица от почивни дни. „Другото възможно обяснение е, че кампанията погрозня в един момент. И , разбира се, не на последно място част от обяснението е, че няма големи и нови играчи. Те обикновено са тези, които предизвикват някакъв интерес към изборния процес. Този път е по-специфично”, подчерта той.  Според данните на „Галъп” около половината от избирателите са използвали преференциите.  По повод на машинното гласуване, което се осъществява за първи път в България, Симеонов коментира: „Трябва бавно и полека хората да свикват с нововъведенията. Искрено се надявам, че тази стъпка накриво няма да помрачи идеята за въвеждането на машинното гласуване, защото генерално тази идея не е лоша”, каза още Първан Симеонов. ", "date": "2019.05.26", "title": "\"Галъп\": 20,4% е избирателната активност в страната към 15 часа"}
{"url": "http://epicenter.bg/article/Sunay-Hasan--Glasuvah--za-da-se-chuva-glasa-na-Momchilgrad-v-Evropa/184090/2/0", "text": "\"Гласувах за едно по-добро бъдеще на община Момчилград, на цяла България и на Европа. Гласувах, за да се чува гласа на момчилградчани в силна и обединена Европа\", заяви Сунай Хасан след като упражни правото си на глас. Той гласува в 7-ма секция на детска градина \"Щастливо детство\". До там го придружи председателят на общинския съвет в Момчилград Юмер Юсеин. \"В ден като днешният трябва да покажем, че момчилградчани сме единни и обединени като Европа. Оптимист съм, че през следващия мандат европарламентът ще направи животът в по-малките населени места по-добър\", заяви Юмер Юсеин. Той упражни правото си на глас в секцията в село Чуково.", "date": "2019.05.26", "title": "Сунай Хасан: Гласувах, за да се чува гласа на Момчилград в Европа"}
{"url": "http://epicenter.bg/article/Hasan-Azis--Glasuvah-za-Evropa--koyato-da-mozhe-da-bade-sigurno-myasto-za-zhivot-i-za-razvitie/184091/2/0", "text": "Кметът на Кърджали инж. Хасан Азис упражни своето право на глас в 21-ва секция в СУ \"Йордан Йовков\", предаде БНР. Той заяви, че гласува за по-силна Европа и за младите хора.   „Гласувах за Европа на гражданите, на регионите, гласувах за Европа, която може да се грижи за своите граждани, жители, независимо в коя част на ЕС се намираме. Гласувах за Европа, която да може да бъде сигурно място за живот, за инвестиции, за работа, за развитие. Гласувах за младите хора на Европа, които да намерят своето бъдеще и отново в местата, където те са родени, където са израснали. Гласувах за Европа, която да дава равни възможности за развитие и в Брюксел и в Кърджали.“, каза Хасан Азис.", "date": "2019.05.26", "title": "Хасан Азис: Гласувах за по-силна Европа и за младите хора"}
{"url": "http://epicenter.bg/article/GERB-Oblast-Plovdiv-s-nova-zhalba-do-RIK-za-nepravomerno-izvozvane-na-hora-do-izborni-sektsii/184094/2/0", "text": "Втора жалба за неправомерно извозване на гласоподаватели входира упълномощеният представител на ГЕРБ-Стамболийски Стоян Богданов в РИК 17 – Пловдивски.  След сигнал от членове на СИК с № 174100022; 174100023; 174100024 в с. Ново село, община Стамболийски, и проверка на място се установява превоз с два автомобила - микробус, марка „Форд“, модел „Транзит“, бял на цвят, с рег. номер PA 1480 КМ, както и автомобил марка „Опел“, модел „Кадет“, сив на цвят с рег. номер PB 3923 HH, на жители от Ново село до съответните изборни секции.", "date": "2019.05.26", "title": "ГЕРБ-Област Пловдив с нова жалба до РИК за неправомерно извозване на хора до изборни секции"}
{"url": "http://epicenter.bg/article/Mihail-Konstantinov--Ofitsialnite-danni-za-izbiratelnata-aktivnost-u-nas-ne-sa-realistichni/184097/2/0", "text": "Според председателя на управителния съвет на „Информационно обслужване“ Михаил Константинов официалните данни за избирателната активност у нас не са реалистични.   В предаването „Обеден блок“ на програма „Хоризонт“ Константинов каза: „В България наличните избиратели са 5 милиона и 800 хиляди души да кажем, може и по-малко, а според данните на ЦИК в списъците има шест милиона и триста хиляди и нагоре… Тъй като гласовете от чужбина са много малко, а там има 1 млн. избиратели, е ясно, че това число е абсолютно изкривено“   „Така, че нека да не го използваме това, което е официалната данна, тя е фалшива данна, а да смятаме, че избирателната активност е някъде над 30, 35, може да отиде и 40 на сто, ако разделим накрая с истинската база. Избирателната активност трябва да се мери с абсолютни числа, а не с проценти. Сто или сто и петдесет по-малко души ще гласуват, а може и двеста хиляди по-малко от очакваното. Очертава се някъде да гласуват във всеки случай над два милиона души, което е в рамките, в които гласува България на европейски избори“.   Той припомни, че евроизбори у нас привличат около 2-2,5 млн. гласоподаватели и отново активността ще бъде в тези граници.   Крайният срок на ЦИК да обяви окончателни резултати от евровота след преброяване на всички гласове е сряда, но още към 20 часа днес социолозите ще обявят достоверни данни или най-малкото разпределението на мандатите, каза още Михаил Константинов.  ", "date": "2019.05.26", "title": "Михаил Константинов: Официалните данни за избирателната активност у нас не са реалистични"}
{"url": "http://epicenter.bg/article/Dnes-glasuvat-v-21-ot-28-te-strani--Sred-tyah-sa-Germaniya--Frantsiya-i-Polsha/184014/7/0", "text": "  Днес гласуват 21 от 28-те страни. Сред тях са Германия, Франция и Полша. Британците и холандците гласуваха на 23 май, ирландците - на 24-ти, а латвийците, малтийците и словаците - на 25-ти. В Чехия гласуваха два дни - на 24 и 25 май.   Европейският съюз налага избори по пропорционалната система, но страните членки избират конкретния вариант.   Има три типа избори: - Преференциален вот - в 19 страни, като Италия, Полша, Холандия и нордическите страни. Избирателят може, в зависимост от страната, да променя реда в листата с кандидати, по която гласува, да зачерква кандидати или дори да групира няколко листи. - Гласуване чрез затворена листа. По тази система се гласува в седем страни, включително Германия, Франция Испания, Великобритания (без Северна Ирландия). Избирателите гласуват листи, в които не могат да променят нито реда, нито състава. - Единичен преносим вот. Използва се в Малта, Ирландия и Северна Ирландия. Избирателят не гласува по предварително подготвена листа, а съставя собствена, като подрежда кандидатите според предпочитанията си.   Гласуването е задължително в пет страни: Белгия, Гърция, България, Кипър и Люксембург. В Белгия и Люксембург неспазването на това задължение се наказва с глоба. В останалите три страни санкциите, където съществуват, са по-малки.   Само пет страни са разделили територията си на избирателни райони: Италия (5), Полша (13), Белгия (3), Ирландия (3) и Великобритания (12). Избирателните райони са географски с изключение на Белгия, където избирателните колегии са езикови (холандскоезична, френскоезична и немскоезична). В останалите страни избирателите гласуват в един-единствен национален избирателен район.   Гласуването по пощата е разрешено в 16 държави в съюза, в повечето случаи за да се даде възможност да упражнят правото си на глас гражданите, живеещи в чужбина. Така е в Германия, Великобритания, Испания и нордическите страни. Шест страни разрешават гласуването с пълномощно - за всички избиратели, както е във Франция, Великобритания, Холандия и Белгия, или само за възрастни избиратели или инвалиди, които не могат да отидат до урните (Полша и Швеция). Този вариант позволява да поискаш друг избирател да гласува от твое име. Електронното гласуване все още не е разпространено. Естония, която е много напреднала в използването на новите технологии, единствена дава възможност на гражданите си да гласуват по интернет.   Единадесет страни налагат квоти по пол в листите с кандидатите. Френските, италианските, белгийските и люксембургските листи трябва да включват равен брой мъже и жени. В Испания, Словения и Хърватия те трябва да съдържат най-малко 40 процента кандидати от всеки пол, в Полша изискването е за 35 процента, а в Гърция и Португалия - 33 процента. В листите в Румъния трябва да има най-малко една жена (или мъж). В някои страни квотите са придружени от мерки, предназначени да гарантират присъствието на жени, но санкциите не винаги са убедителни. Ако в Гърция неотговарящите на изискванията листи се смятат за невалидни, в други страни като Франция или Люксембург нарушителите са заплашени единствено от глоба.   В почти всички страни в ЕС трябва да си навършил 18 години, за да имаш право да гласуваш. Изключение правят три държави: в Гърция минималната възраст е 17 години, а в Малта и Австрия - 16. Възрастовият праг за кандидатите е по-разнообразен. В 15 страни, включително Германия и Франция, тя е 18 години, в 10 страни, като Полша и Чехия, е 21 години, в Румъния - 23 години, а в Италия и Гърция - 25 години.  ", "date": "2019.05.26", "title": "Днес гласуват в 21 от 28-те страни. Сред тях са Германия, Франция и Полша"}
{"url": "http://epicenter.bg/article/j/184024/7/0", "text": "Президентът на САЩ Доналд Тръмп и японският министър-председател Шиндзо Абе откриха визитата на американския президент в Страната на изгряващото слънце на голф игрище   За днес програмата на Тръмп включва ”турнир“ по любимия на двамата политици спорт, преди да отидат да наблюдават турнир по сумо.   Тръмп и Абе отидоха в Мобара кънтри клуб в Чиба край Токио при температури над 30 градуса по Целзий. Впоследствие Абе пусна в мрежата селфи, на която двамата са ухилени в камерата преди в понеделник да започне официалният елемент на четиридневната екскурзия на Тръмп с посещение на новия император.   Определено може да се каже, че Северна Корея ще бъде една от основните теми на разговорите, които Тръмп ще води в Япония, след като днес той започна деня със съобщение в туитър, в което принизява значението на двата опита на Пхенян на ракетно оръжие. Определяйки изпробваните оръжия като ”оръжия с малък обсег“, американският президент заключава, че „те смутиха някои от моите хора, както и други, но не и мен“. Сред тези \"хора“ очевидно е съветникът по национална сигурност Джон Болтън, който в събота каза, че \"няма съмнение“, че ракетните изпитания противоречат на резолюции на Съвета за сигурност на ООН. Но Тръмп подчерта:“Имам доверие, че председателят Ким ще спази обещанията си пред мен.“   След голфа Тръмп и Абе ще наблюдават финалния кръг от турнир по сумо в Токио. Американският президент ще връчи на японския майстор Асанояма \"Купата на президента\" - с тегло 60-70 килограма.   В понеделник започва сериозната дипломация. Тръмп ще бъде първият чуждестранен държавник, който ще се срещне с новия император Нарухито, който зае трона в началото на месеца.   Съединените щати и Япония, съответно първа и трета икономика в света, са в процес на обсъждане на сложни въпроси по деликатна търговска сделка между двете страни. Тръмп е на обичайната си позиция, критикуващ това, което определя като небалансирани търговски отношения, заявявайки, че те ще станат „в известна степен по-честни“ след постигането на сделка. След голфа той написа в Туитър, че е бил постигнат ”голям успех“ в преговорите, но ”ще трябва малко да се изчака“ до след изборите за горната камара на японския парламент през юли. Висшия търговски представител на Щатите Робърт лайтхайзър проведе повече от два часа в разговори с японския министър на търговията Тошимицу Мотеги в събота вечерта, но няма подаден знак за постигане на пробив. След разговора Лайтхайзър заяви, че \"се задълбочиха нашето разбирателството по нашите позиции и начина ни на мислене“. \"Но това не означава, че нашите позиции са в идеална хармония.   Източник: БГНЕС", "date": "2019.05.26", "title": "Тръмп мери сили с Шиндзо Абе на игрището за голф "}
{"url": "http://epicenter.bg/article/Samolet-katastrofira-v-Holtsvikede--Germantsi-visyaha-dva-chasa-na-darvo/184034/7/0", "text": "Двама германци са прекарали около два часа на дърво след като техният самолет катастрофира, съобщават световните медии. Инцидентът е станал вчера около 16 часа българско време. Двуместният летателен апарат се е ударил  в короната на дърво в гора край западното селище Холцвикеде. След двучасова спасителна операция 56-годишният пилот и неговата спътница са били свалени на земята.   \"Състоянието на хората е добро. Жената и мъжът са се отървали с лек уплах\", каза служител на пожарната в провинция Северен Рейн Вестфалия. Материалните щети са били оценени на около 130 000 евро.   Източник: Канал 3", "date": "2019.05.26", "title": "Самолет катастрофира в Холцвикеде. Германци висяха два часа на дърво"}
{"url": "http://epicenter.bg/article/Irlandtsite-glasuvaha-kategorichno-v-polza-na-pravoto-na-razvod/184056/7/0", "text": "Ирландците гласуваха с преобладаващо мнозинство, за отмяна на конституционните ограничения за развод, показват резултатите, предава AFP, цитирана от \"Фокус\". Това e последната от поредицата реформи за модернизиране на законодателството на някога предано католическата нация. Около 82% от гласоподавателите са гласували в полза на премахването на разпоредба, която изисква двойките да живеят отделно за четири от предходните пет години, преди да разтрогнат брака си. Ирландското правителство заяви, че ще представи ново законодателство, което ще скъси изискването до две от предходните три години. В момента ирландският закон за развода се счита за един от най-рестриктивните в Европа. Смята се, че именно поради него, това е страната, която има най-нисък дял на разтрогнатите бракове от която и да е държава-членка на ЕС, според данните от Централната статистическа служба на страната за 2015 година. Резултатът от референдума в петък също ще даде възможност на ирландските депутати да легализират признаването на разводи в друга страна, след като законът бъде подписан от президента.  ", "date": "2019.05.26", "title": "Ирландците гласуваха категорично в полза на правото на развод"}
{"url": "http://epicenter.bg/article/Tornado-e-preminalo-prez-Oklahoma--ubi-dvama-dushi-/184057/7/0", "text": "Торнадо премина през град в Оклахома, убивайки поне двама души и оставяйки много други ранени, съобщиха властите, цитирани от CNN.  Длъжностни лица проверяват жилищата за жертви и пострадали и оценяват щетите в град Ел Рено късно вечерта в събота. Един от районите, които са най-сериозно засегнати, е мобилен парк, каза началникът на местната противопожарна служба. Град Ел Рено, с население от около 19 000 души, е на около 29 мили западно от Оклахома Сити.  В допълнение към мобилния парк е пострадал хотел, разположен до него. Всички гости са открити невредими.  Един служител е счупил крак и се лекува в болницата, според собственика на хотела.  \"Силните бури, които предизвикват много силен дъжд, продължават да се движат на изток през централната част на Оклахома,\" предупреди Националната метеорологична служба в Норман, Оклахома.   Източник: Новини.бг", "date": "2019.05.26", "title": "Торнадо, преминало през Оклахома, уби двама души "}
{"url": "http://epicenter.bg/article/Balgariya-izbira-dnes-deputatite-si-za-Evropeyski-parlament/184013/2/0", "text": "Избирателните секции отвориха врати точно в 7.00 ч.   в предварителните списъци в изборите за членове на Европейския парламент от България.   Броят на избирателните секции в цялата страна е 11 897, а на тези в чужбина - 191 в 64 държави. Най-голям брой избирателни секции извън страната са разкрити в Германия - 24, Великобритания - 24, Испания - 16, Гърция - 13, Франция - 10. В Турция секциите са четири. Данните са от сайта на Централната избирателна комисия.     На този евровот няма да се стигне до феномена 15/15, благодарение на който Момчил Неков стана евродепутат. Тази година в бюлетината номерата на преференциите започват от 101до 117 - за водача на листата.      Предизборната кампания беше открита на 26 април и приключи в 24.00 ч. на 24 май 2019 г.   Забранена е политическата агитация, както и обявяването на резултатите от социологическите изследвания до 20.00 часа.   Избирателите в България гласуват в конкретни избирателни секции, определяни спрямо постоянния адрес на гражданите според документите за самоличност. Възможно е гласуване и в избирателни секции спрямо настоящия адрес, но е нужна предварителна регистрация при съответната общинска администрация по настоящия адрес, не по-късно от 14 дни преди изборния ден.   Избирателите с трайни увреждания, които не им позволяват да упражнят избирателното си право в изборното помещение, могат да гласуват с подвижна избирателна кутия, но трябва също да заявяват желанието си не по-късно от 14 дни преди изборния ден. Изключения при гласуването по постоянен адрес са възможни за студенти и ученици.    коалицията или независимия кандидат и след това може да се избере преференция със син химикал със знаците Х или V.  партия или коалиция, но отбележи две или повече преференции в нея. Преференциите в такива бюлетини обаче няма да важат.     В България по време на избори за членове на Европейския парламент територията на страната, включително секциите извън страната, представлява един многомандатен изборен район, което означава, че всички избиратели избират измежду едни и същи списъци с кандидати.   Справка за мястото на секциите в чужбина може да се направи на страницата на ЦИК или в дипломатическото ни представителство, където се намират.     За изборите за ЕП избирателят трябва да е живял не по-малко от три месеца в България или в страна на ЕС. Това означава, че той трябва да има регистрация по постоянен или настоящ адрес в съответната държава.    Сред кандидатите за евродепутати има един гражданин на Нидерландия и един на Унгария.     Според законодателството на ЕС всички страни трябва да използват избирателни системи, които гарантират пропорционално представителство. Това означава, че броят на избраните членове от всяка партия зависи пропорционално от броя на подадени гласове за съответната партия.   В България при избор на членове на Европейския парламент има и преференциален вот, който дава на избирателите възможност да посочат своя предпочитан кандидат в рамките на партията, която са избрали. Преференциалният вот не е задължителен. Кандидатите, които са получили повече преференции, имат по-голяма възможност да бъдат избрани.   За разлика от местните и парламентарните избори, на европейските    При местни и парламентарни избори всеки глас за листата на партията се брои като глас за водача, ако няма отбелязана преференция. При европейските избори обаче това правило не важи, което означава, че възможността да бъде изместен водача е по-реалистичен. Така например през 2014 г. Светослав Малинов измести водача на листата на Реформаторския блок - Меглена Кунева, тъй като гласуваните предпочитания за нея бяха по-малко от тези за него.    На изборите ще има машинно гласуване и то с високи стандарти за надеждност и сигурност на вота, увериха от ЦИК.  и със спецификациите на ЦИК.   ЦИК определи конкретните секции, в които ще има машини за гласуване. Те са във всички 31 района в страната и са определени по специална методика и справка за тях може да се направи в интернет страницата на Централната избирателна комисия.   В срок от 48 часа след 26 май районните избирателни комисии трябва да представят в ЦИК резултатите от изборите при тях, а до пет дни ЦИК да се произнесе с решение за изборния резултат. Обикновено, за този вид избори, ЦИК се произнася по-рано от крайния срок.  ", "date": "2019.05.26", "title": "България избира днес депутатите си за Европейски парламент"}
{"url": "http://epicenter.bg/article/Kam-11-30--Chervenite-asove-s-29-2-km-skasyavat-distantsiyata-sled-Generalskite-streli-s-30-6-km-ch/184044/2/0", "text": "  В ралито участват 318 автомобилисти от 13 отбора, 8 сборни тима и 6 самостоятелни състезатели     Как ще бъдат подредени, ще зависи от публиката, която на всеки завой по трасето ще аплодира своите любимци. Измерваме скоростта, с която се движат автомобилите, с помощта на водеща автомобилна агенция, и ще ви информираме на всеки час за разположението на състезателите по трасето.       Какво ще се случи с отборите зад волана, каква скорост ще развият автомобилите им, какви препятствия ще преодолеят по пътищата на страната -     Българската купа в Националното автомобилно евросъстезание \"Новите 17\" ще бъде най-оспорваното досега, заредено с неизвестни завои и много неочаквани препятствия.   Ето и представяне на основните отбори за Купата на Националното еврорали „Новите 17\":    - са неизменни победители досега в 4-те издания на рали \"Европа\". Те не познават загуба, умело взимат всички тежки завои по пътищата на страната, летят се неподозирана скорост по магистралите и накрая се поздравяват с генералска победа.    - са изненадата по пътищата на Родината, заредени с много енергия и с хъс за победа, която чакат от години. Имат умела водачка, която знае как да пришпорва отбора, за да стигне до финалния успех.    - без тях нито едно състезание не може да финишира. Те са опасен конкурент, с който всички се съобразяват. Те защитават родната земя от предатели, които се пръкнаха из между редиците им.    -   не си поплюват, щом стане дума за защита на родната земя и са готови да гонят до дупка всички чужди нашественици, особено ако напират от южната ни граница.    - се появява за първи път на европистата, много е агресивен, не признава правила, отборът му е съставен предимно от роднини, на всеки завой хвърля на публиката или евтини хапове, или туби с евтин бензин.    - са много наперени, но не могат да се похвалят с някакви реални постижения досега. Влизат в яростни словесни битки, скарани са с всички останали отбори и предварителните, но все пак имат шансове за успех.    - са наследници на водач, който направлява отбора от резервната скамейка. Имат и хитра партньорка, която винаги е готова да премери сили на пистата.    са съчетали неуморния български дух с невероятна енергия и за първи път се впускат на европистата. Ако вложат майстроски умения зад волана, могат да се класират до големите на финала.   Отборите вече стартираха, финалът е в 20.00 часа тази вечер.   Кой ще победи в оспорваното българско еврорали \"Новите 17\", следете през целия ден в   и на Фейсбук страницата ни", "date": "2019.05.26", "title": "Към 11.30! Червените асове с 29,2 км скъсяват дистанцията след Генералските стрели с 30,6 км/ч"}
{"url": "http://epicenter.bg/article/Karadaya--Glasuvah-za-mir--demokratsiya-i-tolerantnost/184048/2/0", "text": "\"Гласувах за мир, демокрация, толерантност, за по-достоен живот на всички ни в България и на младите хора\". Това каза пред журналисти в Кърджали лидерът на ДПС и водач на листата на партията във вота за членове за Европейски парламент Мустафа Карадайъ.   Той упражни правото си на глас в 58-а секция в СУ \"П.Р. Славейков\", като предпочете да пусне електронна бюлетина.   Карадайъ каза още, че е гласувал за това \"да произвеждаме добри кадри за нашата икономика\". И допълни: \"Гласувах за ускорено и догонващо развитие на страната, в рамките на Европа и ЕС\".   Източник: Нова.тв", "date": "2019.05.26", "title": "Карадайъ: Гласувах за мир, демокрация и толерантност"}
{"url": "http://epicenter.bg/article/GERB-Blagoevgrad-podade-zhalba-do-RIK--zam-kmetat-na-Zhadzhidimovo-ot-BSP-agitira-pred-sektsiite/184051/2/0", "text": "ГЕРБ-Благоевград сезира РИК Благоевград за грубо нарушение на изборното законодателство от страна на БСП.   В сигнала се посочва, че зам.-кметът на община Хаджидимово Димитър Баханов от БСП агитира и раздава агитационни материали пред изборни секции в с. Копривлен, общ. Хаджидимово.   В сигнала се посочва още, че зам.-кметът на община Хаджидимово отмята гласувалите избиратели в списък и всява ненужно напрежение.", "date": "2019.05.26", "title": "ГЕРБ-Благоевград подаде жалба до РИК, зам.-кметът на Жаджидимово от БСП агитира пред секциите"}
{"url": "http://epicenter.bg/article/GERB-Smolyan-sezira-TsIK-za-izborno-narushenie-ot-dostavchik-na-mediyni-uslugi/184052/2/0", "text": "ПП ГЕРБ в Смолян сезира ЦИК за изборно нарушение от доставчик на медийни услуги. Жалбата е във връзка с публикуван агитационен предизборен материал, отразен в електронния онлайн вестник „Отзвук” – Смолян, със заглавие: „Радан Кънев в Смолян: Да счупим тази азиатска форма на управление!“ по повод проведена среща на кандидатите на \"Демократична България\" за евродепутати Радан Кънев, Албена Симеонова и Стоян Михалев в Смолян на 24.05.2019 г. „От извършената справка в сайта на доставчика на медийни услуги се установи, че не е публикувана информация за сключен договор между онлайн вестника „Отзвук“ и Обединение „ Демократична България”, съгласно чл. 180, ал.1 от Изборния кодекс „Доставчиците на медийни услуги са длъжни да обявяват на интернет страниците си информация за договорите, в т.ч. безвъзмездните договори, сключени с партиите, коалициите и инициативните комитети, регистрирали кандидати, и/или с друг възложител във връзка с предизборната кампания, включително ако договорът е сключен с посредник.“ и във връзка с изискването на чл.180, ал.3 и ал.4 от ИК, пише в жалбата.  В нея се допълва, че е допуснато и друго нарушение, изразяващо се в липса задължителния текст „Купуването и продаването на гласове е престъпление” като този текст следва да заема не по-малко от 10 на сто от лицевата площ на агитационния материал и е разположен в обособено поле.  На базата на изложените факти ГЕРБ-Смолян твърди, че онлайн вестник „Отзвук” не е спазил изискването да представи публично и по указания ред и начин информация за сключени договори във връзка с предизборната кампания, както и че обединение „Демократична България” с въпросния материал са нарушили спомената разпоредба от ИК по повод проведено предизборно мероприятие в гр. Смолян, отразено онлайн в сайта на електронната медия.", "date": "2019.05.26", "title": "ГЕРБ-Смолян сезира ЦИК за изборно нарушение от доставчик на медийни услуги"}
{"url": "http://epicenter.bg/article/GERB-podade-signal-za-nepravomerno-izvozvane-na-zhiteli-na-selo-Yoakim-Gruevo-do-izborni-sektsii-/184053/2/0", "text": "Упълномощеният представител на община Стамболийски Стоян Богданов от ГЕРБ - Пловдив област подаде жалба до председателя на РИК 17 – Пловдивски във връзка с неправомерно извозване на жители на село Йоаким Груево, съобщиха от партията.  Става дума за многократен превоз на граждани с автомобил марка “Ауди“, сив на цвят, с регистрационен номер РВ 7198 ТХ, които са извозвани до няколко секции в селото, за да гласуват.  ", "date": "2019.05.26", "title": "ГЕРБ подаде сигнал за неправомерно извозване на жители на село Йоаким Груево до изборни секции "}
{"url": "http://epicenter.bg/article/Dimitar-Nikolov--Glasuvam-za-silen-Burgas-v-Evropa/184054/2/0", "text": "„Гласувам за силен Бургас в Европа, за по-голяма представителност и присъствие, защото бургазлии са не по-малко европейци и заслужават още по-добро качество на живот”, заяви кметът Димитър Николов.  Той упражни правото си на глас в Професионалната гимназия по автотранспорт.  „Важно е да се гласува, за да имаме силна гражданска позиция, за да имаме по-сериозна тежест, когато имаме претенции към тези, които ни управляват и към тези, от които зависи нашия живот”, заяви Николов.   На влизане в избирателната секция той бе поздравяван от бургазлии.   Източник: Новини.бг", "date": "2019.05.26", "title": "Димитър Николов: Гласувам за силен Бургас в Европа"}
{"url": "http://epicenter.bg/article/Tsveta-Karayancheva--Glasuvah-za-obedinena-i-silna-Evropa/184055/2/0", "text": "„Гласувах за обединена и силна Европа. Европа на здравия разум, не на популизма. Срещу всички крайно леви и десни течения. Силният глас на Европа да се зачита”.  Това каза председателят на Народното събрание Цвета Караянчева.  Тя упражни правото си на глас в секция №51 в Кърджали.   Източник: Новини.бг", "date": "2019.05.26", "title": "Цвета Караянчева: Гласувах за обединена и силна Европа"}
{"url": "http://epicenter.bg/article/Kam-13-00-ch--Generalskite-streli-s-31-3-km-ch-sas-stabilna-distantsiya-pred-Chervenite-asove-s-28-1-km-ch/184059/2/0", "text": "  В ралито участват 318 автомобилисти от 13 отбора, 8 сборни тима и 6 самостоятелни състезатели     Как ще бъдат подредени, ще зависи от публиката, която на всеки завой по трасето ще аплодира своите любимци. Измерваме скоростта, с която се движат автомобилите, с помощта на водещи автомобилни агенции, и ще ви информираме на всеки час за разположението на състезателите по трасето.       Какво ще се случи с отборите зад волана, каква скорост ще развият автомобилите им, какви препятствия ще преодолеят по пътищата на страната -     Българската купа в Националното автомобилно евросъстезание \"Новите 17\" ще бъде най-оспорваното досега, заредено с неизвестни завои и много неочаквани препятствия.   Ето и представяне на основните отбори за Купата на Националното еврорали „Новите 17\":    - са неизменни победители досега в 4-те издания на рали \"Европа\". Те не познават загуба, умело взимат всички тежки завои по пътищата на страната, летят се неподозирана скорост по магистралите и накрая се поздравяват с генералска победа.    - са изненадата по пътищата на Родината, заредени с много енергия и с хъс за победа, която чакат от години. Имат умела водачка, която знае как да пришпорва отбора, за да стигне до финалния успех.    - без тях нито едно състезание не може да финишира. Те са опасен конкурент, с който всички се съобразяват. Те защитават родната земя от предатели, които се пръкнаха из между редиците им.    -   не си поплюват, щом стане дума за защита на родната земя и са готови да гонят до дупка всички чужди нашественици, особено ако напират от южната ни граница.    - се появява за първи път на европистата, много е агресивен, не признава правила, отборът му е съставен предимно от роднини, на всеки завой хвърля на публиката или евтини хапове, или туби с евтин бензин.    - са много наперени, но не могат да се похвалят с някакви реални постижения досега. Влизат в яростни словесни битки, скарани са с всички останали отбори и предварителните, но все пак имат шансове за успех.    - са наследници на водач, който направлява отбора от резервната скамейка. Имат и хитра партньорка, която винаги е готова да премери сили на пистата.    са съчетали неуморния български дух с невероятна енергия и за първи път се впускат на европистата. Ако вложат майстроски умения зад волана, могат да се класират до големите на финала.   Отборите вече стартираха, финалът е в 20.00 часа тази вечер.   Кой ще победи в оспорваното българско еврорали \"Новите 17\", следете през целия ден в   и на Фейсбук страницата ни", "date": "2019.05.26", "title": "Към 13.00 ч! Генералските стрели с 31,3 км/ч със стабилна дистанция пред Червените асове с 28,1 км/ч"}
{"url": "http://epicenter.bg/article/Ivelina-Vasileva--Glasuvah-detsata-ni-da-rastat-v-chista-i-zdravoslovna-sreda-/184060/2/48", "text": "Кандидатът за евродепутат Ивелина Василева даде своя глас за представители в Европейския парламент. Тя упражни правото си на вот в секция № 220 на Английската езикова гимназия \"Гео Милев“ – град Бургас, чийто възпитаник е била. Василева избра ековота и гласува машинно, тя бе придружена от майка си Христина, съобщиха от пресцентъра на ГЕРБ.  „Гласувах за бургаско присъствие в Европейския парламент, за развитието на Черноморския регион, за екокаузата и за това децата ни да растат в чиста и здравословна среда. Всеки глас има значение, важно е днес да се гласува, защото това са избори за Европа, за България, за Бургас“, сподели кандидатът за евродепутат от листата на ГЕРБ и СДС.  ", "date": "2019.05.26", "title": "Ивелина Василева: Гласувах децата ни да растат в чиста и здравословна среда "}
{"url": "http://epicenter.bg/article/Signal-za-politicheska-agitatsiya-s-shokoladi-e-postapil-v-RIK-Smolyan/184061/2/0", "text": "Сигнал за раздаване на шоколадови изделия с логото на политическа партия в изборния ден е постъпил в РИК-Смолян, съобщиха от комисията. При проверката от страна на РИК не са открити такива способи на агитация в посочената секция.  Подаденият сигнал е от наблюдател, упълномощен представител на Институт за социална интеграция. Според твърденията на наблюдателя, в секция 3 в областния град са раздавани шоколадови изделия с логото на определена партия, което представлява непозволена агитация.  Отговорът на РИК към автора на сигнала е, че проверката не е установила раздаване на шоколади като агитация в изборния ден.", "date": "2019.05.26", "title": "Сигнал за политическа агитация с шоколади е постъпил в РИК-Смолян"}
{"url": "http://epicenter.bg/article/Eva-Maydel--Glasuvah-za-silna-Balgariya-v-obedinena-Evropa/184062/2/0", "text": "Изборът е право, но и отговорност. Днес гласувах за европейска България, която има правото и може да бъде сред най-добрите в Европа и носи отговорност за собственото си бъдеще. Гласувах за модерна България на дръзките, борбените и способните хора, които знаят, че общността е опора, но утрешния ден си го създаваш сам.   Избирайте смело и стойте зад избора си. Това заяви кандидатът за евродепутат от ГЕРБ Ева Майдел след като гласува в столичното 163-о ОУ „Черноризец Храбър“, съобщиха от пресцентъра на ПП ГЕРБ.", "date": "2019.05.26", "title": "Ева Майдел: Гласувах за силна България в обединена Европа"}
{"url": "http://epicenter.bg/article/Patriarh-Neofit-glasuva-za-Evropeyski-parlament-v-Shesto-osnovno-uchilishte--Sv--Sedmochislenitsi-/184066/2/0", "text": "Негово Светейшество Българският патриарх и Софийски митрополит Неофит упражни правото си на глас в провеждащите се днес избори за Европейски парламент.   Той гласува в първа секциионна избирателна комисия в Шесто основно училище “Св. Седмочисленици” в София, съобщиха от Св. Синод, предаде БГНЕС. Светейшият патриарх даде вота малко след Божествената литургия по повод Неделя на Самарянката.   Той благопожела спорен и успешен ден на трудещите се в секционната комисия и сподели надеждите си изборите да минат мирно и без проблеми.  ", "date": "2019.05.26", "title": "Патриарх Неофит гласува след Божествената литургия по повод Неделя на Самарянката"}
{"url": "http://epicenter.bg/article/Radev--Karayancheva-i-Tsatsarov-poiskaha-mediite-da-publikuvat-rezultati-v-izborniya-den-/184069/2/0", "text": "Председателят на Народното събрание Цвета Караянчева обяви, че е съгласна да се публикуват данни от екзитполовете в изборния ден.   \"Лично говоря от моя лице, защото гражданите трябва да бъдат информирани\", каза Караянчева, след като гласува на еврозиборите в Кърджали.  Повод за коментара ѝ станаха промените в Изборния кодекс, които бяха приети на среднощно парламентарно заседание през февруари тази година. Чрез тях се забранява на медиите да оповестяват резултати в изборния ден на страниците си във фейсбук, туитър и други подобни социални мрежи.  По-рано през деня президентът Румен Радев също разкритикува решението на парламента да промени Изборния кодекс. Според него това е \"още една възможност за манипулация\".  Главният прокурор Сотир Цацаров също се обяви против забраната. \"Излишно е да лицемерничим. Едва ли статистиката в деня на вота ще повлияе в последния момент на избирателя\", каза Цацаров.", "date": "2019.05.26", "title": "Радев, Караянчева и Цацаров поискаха медиите да публикуват резултати в изборния ден "}
{"url": "http://epicenter.bg/article/TsIK-s-posledni-danni-za-izbiratelnata-aktivnost---15-47-/184073/2/0", "text": "15,47% са гласували в страната към 13 часа. Правото си на глас са упражнили 992 856 избиратели. 6 355 633 е броят на избирателите според данните в избирателните списъци. Това заяви говорителят на ЦИК Александър Андреев. \"Най-много са гласувалите в Перник - 22,21%. Най-малко са гласувалите в 24-а РИК в София - 11,01% и в Пловдив - 11,28%. В РИК-23 София избирателната активност е 15,17 %\", коментира Андреев.  \"Избирателната активност днес е по-ниска в сравнение с предишните евроизбори през 2014 г. Тогава към 13 ч гласувалите са били 19,05%\", допълни той.  \"Към момента са постъпили 71 сигнали и жалби за нарушения в изборния ден. 11 са сигналите за машинното гласуване, а 45 са за нарушаването на избирателните права, както и един сигнал за диктуване на глас на лични данни на гласоподавател\", разкри той.  \"Няма как всеки гражданин да гласува машинно, тъй като няма достатъчно машини\", допълни говорителят на ЦИК, цитиран от Новини.бг.  ", "date": "2019.05.26", "title": "ЦИК с последни данни за избирателната активност - 15,47%"}
{"url": "http://epicenter.bg/article/Denitsa-Zlateva--Glasuvah-za-Evropa--koyato-namalyava-neravenstvata/184075/2/0", "text": "\"Гласувах за една по-справедлива и социална Европа. За Европа, която намалява неравенствата и достига до всеки регион и всеки дом\".  Това заяви зам.-председателят на БСП и кандидат за евродепутат от \"БСП за България\" Деница Златева след като упражни правото си на глас.  \"За Европа на гражданите, а не на политическите елити. За Европа, която поставя младите хора във фокуса на своите политики\", каза още тя.", "date": "2019.05.26", "title": "Деница Златева: Гласувах за Европа, която намалява неравенствата"}
{"url": "http://epicenter.bg/article/V-Burgas---na-plazh-vmesto-na-izbori-/184077/2/0", "text": "В разгара на изборния ден Централният плаж на Бургас се оказа... пълен. Обещаното слънце и температура на въздуха от 23 градуса изкушиха десетки жители на морския град да предпочетат да се припичат на слънце вместо да отидат до урните за гласуване, предава chernomorie-bg.  Това е една от причините и за ниската до обяд избирателна активност в Бургас. Активността в община Бургас към обяд бе 13,79%. Тук живеят най-много избиратели в областта - 186 611 души.  Една част от бургазлии, които релаксират край морския бряг, ще отидат все пак до избирателните си секции в късния следобед или надвечер. Изборният ден приключва в 20.00 часа. А по традиция активността се увеличава след 17.00 часа.  ", "date": "2019.05.26", "title": "В Бургас - на плаж вместо на избори "}
{"url": "http://epicenter.bg/article/1257-dushi-v-zatvori-i-aresti-v-stranata-uprazhniha-pravoto-si-na-glas/184099/2/0", "text": "1257 души в затвори и арести в страната са гласували на евроизборите. Това съобщиха от Министерството на правосъдието, съобщи Агенция „Фокус“.   1425 български граждани, които в момента са на територията на затворите и арестите в страната, имат право да гласуват, сочат данни на ГД „Изпълнение на наказанията“. Към момента 1257 - или 88% от тях, са упражнили правото си на вот.   Това са обвиняемите и подсъдимите, които нямат влязла в сила присъда към датата на провеждането на избори за членове на Европейския парламент. Работата на избирателните секции на територията на затворите и арестите в страната ще приключи в 20.00 часа.  ", "date": "2019.05.26", "title": "1257 души в затвори и арести в страната упражниха правото си на глас"}
{"url": "http://epicenter.bg/article/Iliyana-Yotova-uprazhni-pravoto-si-na-glas/184102/2/0", "text": "„Гласувах за знаещите и грамотни хора, които трябва да изпратим в Европа, а не хора, които вдигат само лозунги. Гласувах за хора със силна воля и кураж да променят Европа, които владеят най-голямото изкуство – да търсят и намират съюзници. Няма значение от коя страна идваш – малка или голяма, важното е да знаеш какво искаш и как да го отстояваш.“ Това заяви вицепрезидентът Илияна Йотова пред журналисти, след като гласува на изборите за български представители в Европейския парламент.  Според вицепрезидента е необходима промяна в европейските политики и тяхното съдържание. „Трябват по-координирани политики в сферата на сигурността, на отбраната, на миграцията“, изтъкна Илияна Йотова.  „На прага сме на приемането на следващата Многогодишна финансова рамка на съюза. От това как ще бъдат разпределени средствата зависи как ще се развива Европа през следващите пет години“, заяви вицепрезидентът. Илияна Йотова е категорична, че по-лоша от липсата на реформа в Европейския съюз е инерцията, в която той се намира в момента.  На въпрос ще успее ли България да се пребори с „акулите“ в ЕС, вицепрезидентът посочи, че това зависи от 17-те българи, които ще изпратим в Европарламента, от правителството и позициите, които отстоява в Съвета, от следващия български еврокомисар. „Надявам се следващият български еврокомисар да бъде резултат от публичен дебат, а не кабинетно решение, от което след това да се срамуваме“, заяви Илияна Йотова. Вицепрезидентът посочи, че би било добре той да отговаря за разширяването, предвид успешното Българско председателство на Съвета на ЕС. „България е най-добрият посредник между ЕС и страните от Западните Балкани“, отбеляза Илияна Йотова.  Вицепрезидентът призова всички, които не са гласували, да дадат своя глас, защото „трябва да имаме самочувствието, че ние променяме Европа“. Илияна Йотова посочи негативната кампания срещу ЕС като фактор много граждани да не гласуват.    Вицепрезидентът гласува в Професионална гимназия по фризьорство и козметика „Княгиня Евдокия“ с традиционна хартиена бюлетина.  ", "date": "2019.05.26", "title": "Илияна Йотова: В Европа трябва да изпратим грамотни хора, със силна воля за промяна"}
{"url": "http://epicenter.bg/article/TsIK--Obshto-84-sa-postapilite-zhalbi-i-signali-kam-18-chasa/184105/2/0", "text": "Общо 84 са жалбите и сигналите, постъпили в Централната избирателна комисия в изборния ден до момент. Това заяви говорителят на ЦИК Таня Цанева. \"Сигналите не влияят на изборния процес, като изключим тези за огласяване на изборните резултати от социологически агенции, по повод изборите\", посочи тя. ЦИК е взела решение да санкционира 4 агенции, като е дала указания тази информация да бъде незабавно премахната.   Сигналите са свързани основно с нарушения в работата на секционните избирателни комисии, за това, че много избиратели желаят да гласуват машинно. Има сигнал от секция в Германия за това, че се е водила предизборна агитация, но като цяло ЦИК не е могла да даде указания, тъй като агитацията се е водила извън сградата, в която се намира СИК . Проблемите с машинното гласуване са в две направления - в част от секциите гласуването с машини не е могло да стартира, поради проблем с машините, а в други е започнало, но е преустановено заради дефект с машините. \"Разписките от машините, с които е било извършено гласуване, ще бъдат броени ръчно и те ще бъдат приобщени към общия протокол\", каза Таня Цанева.    Проблемите с неявяването на членове на СИК в началото на изборния ден от определени политически сили са своевременно отстранени, като на техните места са назначени нови от резервите.  Избирателната активност в   до 18.00 часа е 27,51 процента, правото си на глас са упражнили 24 460 избиратели. Това съобщи председателят на Районната избирателна комисия Емил Емилов. В две общини от област Видин - Бойница и Брегово, избирателната активност е над 50 процента. Най-висока е в община Брегово, където до 18.00 часа са гласували 53,64 процента от имащите право на глас, а най-ниска е в община Видин - 21,46 процента. В община Бойница избирателната активност е 50,55 процента. В област Видин броят на избирателите е 88 826.   Избирателната активност в   към 17.30 часа е 30.39 на сто, съобщиха от Районната избирателна комисия /РИК/ в Силистра. В пет от седемте общини на Силистренска област активността е надхвърлила 30 на сто; най-висока е в Алфатар - 39.47 на сто.  Под 30 на сто е избирателната активност в Силистра и Тутракан - съответно 26.6 и 28.07 на сто. Право на глас в района имат 108 845 души. Получени са 130 400 бюлетини. Открити са 225 избирателни секции, от които четири са подвижни. В тях работят 1830 души. Петдесет и пет машини за гласуване са получени в Силистренско. Около 260 полицейски служители се грижат за охраната и опазването на обществения ред в изборния ден. Според председателя на РИК Теодора Тодорова изборният ден засега протича нормално.    Избирателната активност в  към 17.30 часа е 25,85 процента. Гласувалите към този час са 92 687 избиратели от общо имащите право на глас 358 506. Това съобщи председателят на РИК Елка Стоянова. Най-ниска е избирателната активност в Община Карнобат 22,72 на сто, следвана от Общините Камено и Бургас. В Община Бургас гласувалите към 17,30 часа са 42 751 души от имащите право на глас 185 275. В другите две морски общини - Несебър и Созопол, активността е 24,74 процента и 26,50 на сто. Най-активни днес са гласоподавателите в Община Руен. Там към 17,30 часа своя вот са дали 42,21 на сто.   Към 17.30 часа избирателната активност във   е 26,5 процента, съобщи председателят на РИК в крайморския град Велин Жеков. До урните са отишли 105 806 души. В четири секционни комисии машините са блокирали, допълни Жеков и припомни, че общият брой СИК в региона, в които може да се гласува по този начин, е 173.   Процентът на гласувалите в   достигна 33 в последните часове от изборния ден, според данни на РИК към 17.30 часа. Най-висока е изборната активност в община Борино, където са упражнили правото си на вот 47 на сто от избирателите. В общините Доспат и Рудозем гласувалите са около 43 на сто. В най-голямата община в областта - Смолян, пред урните са застанали 27.1 процента от гласоподавателите. Най-ниският процент на гласувалите е в община Неделино- 22.4 на сто. В РИК- Смолян е постъпила жалба за нарушение на застъпник, гласувал в секция, в която е дописан в избирателния списък.   В   към 17.30 часа са гласували 23.01 на сто от имащите право на вот, съобщиха от Районната избирателна комисия /РИК/ в Плевен. Своя вот са дали досега 55 834 избиратели от общо 242 610 по избирателни списъци. Най-висока продължава да бъде избирателната активност в община Никопол - 32.29 на сто, следвана от община Пордим - 29.29 на сто. Висока е активността на избирателите и в община Кнежа - 26.98 на сто. В най-голямата община - Плевен, където живеят около половината избиратели в района, са гласували 23.13 на сто от имащите право. Най-много гласоподаватели са отишли до урните в община Плевен - над 28 000 души, следват общините Червен бряг - близо 5 400, Левски - над 4 000, Долна Митрополия - над 3 300. Избирателите гласуват с бюлетини или с машини.   В  избирателната активност към 17.30 часа е 21.81 процента, съобщи говорителят на Районната избирателна комисия /РИК/ - Сливен Стелли Стефанова. Своят вот за членове на Европейския парламент от България от областта са дали 37 238 души от общо 170 732 имащи право на глас. В община Сливен избирателната активност е 20.78 процента, в община Нова Загора - 22.74 на сто, в община Котел - 26.38 процента, а в община Твърдица - 22.33 на сто. На изборите за членове на Европейския парламент през 2014 г. активността в Сливенска област, към 17 часа в изборния ден е била 23.32 процента, съобщават от областната администрация. В две от секциите, в които се провежда машинно гласуване, преди близо два часа е било преустановено гласуването чрез машини, заради повреди, посочи Стелли Стефанова. И двете секции са в град Сливен, като за цялата област машинно гласуване има в общо 81 секции. Две преписки са били образувани в прокуратурата в Сливен днес, съобщи говорителят Ваня Белева. Те са по сигнали за купуване на гласове в града, но са били приключени, защото няма данни за извършено престъпление.   Към 17,30 часа активността в участието на изборите за Европейски парламент в   е 29,49 процента, съобщиха от 29-а РИК. Извадката в 12,30 часа бе 17,77 процента, а в 10 часа - 8,46 процента. Най-активни са гласоподавателите в община Минерални бани, където 57,20 на сто от имащите право на вот вече са го упражнили. Най-ниска е активността в община Димитровград, където процентът на гласувалите е 19,59 процента. Това е с почти 8 пункта по-малко от втората по най-ниско участие в изборите община Хасково с 27,28 процента. По думите на председателя на РИК Веселина Тенчева от началото на изборния ден до сега в комисията са постъпили 10 жалби и сигнали за изборни нарушения. В два от случаите те са били преценени като основателни.   Изборният орган е разпоредил в единия случай да бъдат премахнати неправилно поставени в центъра на Хасково агитационните материали, а в другия - да бъде осигурен достъп до изборна секция на пълномощник на политическа сила.   Избирателната активност в - град /16 МИР/ към 17.30 часа е 22,16 процента, това съобщи за БТА говорителят на 16 РИК Гергана Костадинова. До момента правото си на глас в Пловдив са упражнили 66 566 жители на града. До 17.30 часа най-много избиратели 17 369 са упражнили правото си на глас в пловдивския район \"Централен\" или 26.89 процента, а най-малко гласоподаватели са отишли до урните в пловдивския район \"Източен\"- 15,77 на сто или 7 160 жители.  От 16-та РИК са се произнесли по два несъществени сигнала, които не опорочават изборният процес и са дадени указания на членовете на СИК да спазват методическите указания при работата си, посочи Костадинова.   В   42 195 граждани, или 25.55 на сто от имащите право на глас са пуснали бюлетина за българските представители в новия Европейски парламент, съобщават от областната управа обобщените данни към 17.30 часа. В областния град избирателната активност е под средната за региона - 23.26 на сто. Най-много гласоподаватели са дали вота си в общините Крушари - 33.71 на сто, Тервел - 33.30 на сто, Добричка - 30.87 на сто. Най-ниска е активността в Каварна - 21.67 на сто, Балчик - 24.77 на сто, и Шабла - 24.81 на сто. В община Генерал Тошево са гласували 26.85 на сто от избирателите, посочват от областната управа.   Избирателната активност в  към 17.30 часа е 24.64 процента, гласували са 27 583 души от 111 955 имащи право на глас, съобщи председателят на Районната избирателна комисия Екатерина Янева. Най-висока е избирателната активност в община Болярово - 52.22 процента, в община Тунджа е 28.90 на сто, в Стралджа - 27.11 на сто. Най-малко са гласувалите в Ямбол - 22.29 и в община Елхово - 22.72 процента. В Районната избирателна комисия не са постъпвали сигнали и жалби за нарушения. Във всичките пет общини на областта е въведено машинно гласуване, като общият брой на машините е 53.   До 17,30 часа в  са гласували 40 084 избиратели, които представляват 31,83 на сто от всички избиратели, съобщиха от Областната управа в Монтана. Най-висока е избирателната активност в най-малката община в региона Георги Дамяново, където са гласували 50,13 на сто от избирателите. В община Чипровци правото си на глас са упражнили 49,07 на сто от избирателите, в община Брусарци - 46,78 на сто, в община Бойчиновци - 44,32 на сто, в община Вършец - 38,00 на сто и т.н. Най-ниска избирателна активност е отчетена в община Монтана - 26,79 на сто, в община Берковица избирателната активност е 27,66 на сто и в община Лом - 29,35 на сто.   От ЦИК припомниха, че изборният ден приключва в 20.00 часа, но ако има струпване на избиратели пред СИК, то той може да бъде удължен.   Приключил е изборният ден в Камбера, Австралия, каза още говорителят на ЦИК. За избирателната активност в страната в Комисията няма нови данни, към 13.00 часа тя бе 15, 47 на сто. Очаква се новите данни да бъдат обявени след 18.00 часа.    Източник: Нова.тв", "date": "2019.05.26", "title": "ЦИК: Общо 84 са постъпилите жалби и сигнали към 18 часа"}
{"url": "http://epicenter.bg/article/Aleksandar-Andreev--Aktivnostta-e-26-22--I-v-momenta-razglezhdame-zhalbi/184108/2/0", "text": "Избирателната активност към 17 ч е 26,22 %, съобщи БНР, позовавайки се на ЦИК. Най-активни са били гражданите в Кърджали - 34,99%. Най-слаба е активността в центъра на София - в 24 избирателен район - 21,23%. Говорителят на ЦИК Александър Андреев заяви пред националната телевизия, че и в момента изборните надзорници разглеждат сигнали за нарушения. Активността е с 6 пункта по-ниска от гласуването на предишните евроизбори през 2014 г. Тогава е била 27,97%.   На 10 места имаше проблеми с машинното гласуване. Гласовете които са били подадени с машините, които в последствие са се развалили, ще бъдат преброени. Това каза за БТВ Александър Андреев.   „Те ще бъдат отчетени с протокола на Секционната избирателна комисия. Това няма как да компрометира днешния вот. В нашите методически указания е предвидено в случаите, в които машината спре, че се продължава с хартиени бюлетини за гласуване, съответно се преброяват разписките и се отчитат гласовете, които са били подадени с машините”, допълни той.  ", "date": "2019.05.26", "title": "Александър Андреев: Активността към 17 ч. е 26,22% И в момента разглеждаме жалби"}
{"url": "http://epicenter.bg/article/BSP---Sofiya--Ima-seriozna-opasnost-ot-narushavane-na-IK-pri-predavaneto-na-protokolite-na-SIK/184109/2/0", "text": "БСП – София подаде сигнали до 23-та, 24-та и 25-та РИК, както и до ЦИК, за нарушаване на разпоредбите на чл.100, ал.1, т. 2, т. 3, т. 4 на Изборния кодекс, съобщиха от пресцентъра на партията.  Представители на ПП „Воля“ масово не се явявиха в изборните помещения, с което затрудниха сериозно действията на СИК от 23-ти, 24-ти и 25-и ИР в предизборния ден, при откриването на изборния ден, при осигуряването на свободното и спокойно протичане на гласуването в избирателните секции, както и при преброяване на гласовете за кандидатските листи.  Налице е сериозна опасност за нарушаване на чл. 285, ал.1, връзка с чл. 378 от ИК, които изискват предаването на протоколите с изборните резултати на РИК, да се осъществи от председател или зам.-председател, секретар и член на СИК, предложени от различни партии и коалиции. При отсъствие на представители на три различни политически сили е невъзможно законосъобразно предаване на протоколите.  БСП – София настоява 23-та, 24-та и 25-та РИК и ЦИК да предприемат съответните мерки с цел нормално приключване на гласуването, отчитане на изборните резултати и предаването на секционните протоколи на РИК.", "date": "2019.05.26", "title": "БСП – София: Има сериозна опасност от нарушаване на ИК при предаването на протоколите на СИК"}
{"url": "http://epicenter.bg/article/Po-razporezhdane-na-Zaharieva-dopalnitelen-broy-byuletini-byaha-prenasocheni-kam-sektsii-v-Gartsiya/184112/2/0", "text": "С решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой от 100 бюлетини към избирателната секция, разкрита в Неа Мудания, Гърция. Причината е огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в курортния район на Халкидики. Българските граждани могат да гласуват в изборите за членове за Европейски парламент от Република България в общо 13 избирателни секции в Гърция.", "date": "2019.05.26", "title": "По разпореждане на Захариева допълнителен брой бюлетини бяха пренасочени към секции в Гърция"}
{"url": "http://epicenter.bg/article/Tomislav-Donchev--Niskata-aktivnost--Slanchev-den--poreditsa-pochivni-dni---tova-e-obyasnenieto/184113/2/0", "text": "Слънчев ден, поредица от почивни дни - това за мен е обяснението. Така вицепремиерът Томислав Дончев коментира данните за ниската изборна активност в България.  \"Няма нищо, което да е в състояние да подмени или провокира резултата от изборите. Радостното е, че за разлика от преди - помните как беше през 2015 г., няма сериозни киберинциденти\", добави пред входа на централата на ГЕРБ, като се въздържа от още коментари преди обявяването на резултатите.   Източник: Канал 3", "date": "2019.05.26", "title": "Томислав Дончев: Ниската активност? Слънчев ден, поредица почивни дни - това е обяснението"}
{"url": "http://epicenter.bg/article/Turski-fotograf-predstavya-Zhelyaznata-tsarkva/184098/10/0", "text": "От 1 до 9 юни, “Къщата на София” представя фотографии на известния турски фотограф Кенан Кахраман, който през изтеклата учебна година преподаваше в българското неделно училище в Истанбул, като част от екипа на Стилиян Иванов.   Освен творби, носители на призове в международни конкурси, експозицията включва и най-нови фотоси от Желязната църква край Златния рог.   Само до преди дни част от снимките радваха гостите на българския храм “Св. Стефан” и Генералното ни консулство в Истанбул", "date": "2019.05.26", "title": "Турски фотограф представя Желязната църква"}
{"url": "http://epicenter.bg/article/Yuzhnokoreyski-film-triumfira-sas--quot-Zlatnata-palma-quot--v-Kan/184101/10/99", "text": "49-годишният Джуун-хоу е първият южнокореец, който печели най-високото отличие на най-големия филмов фестивал в света.   Братята Дарден от Белгия взеха наградата за най-добра режисура за \"Младия Ахмед\", филм за радикализиран мюсюлмански младеж.   35-годишната британска актриса Емили Бийчъм спечели наградата за най-добра актриса за ролята си в \"Малкия Джо\" на учен, който работи върху цвете, от чийто аромат хората може да изпаднат в еуфория.    Източник: Канал 3", "date": "2019.05.26", "title": "Южнокорейски филм триумфира със \"Златната палма\" в Кан"}
{"url": "http://epicenter.bg/article/Vav-vtornik---faliti--bolesti--depresivni-sastoyaniya--bezverie-i-lipsa-na-stabilnost/184116/10/101", "text": "Дневно предназначение: Започваме новата седмица с ден, предназначен за международни и исторически изяви. Аспектът е активен, ангажира с работа, пътувания, срещи и семейни разговори за пари и наследство.     Денят е подходящ за семейни празненства, пътуване до море, сбирки на трапеза с домашно приготвена храна, вземане назаем, кредит, сватби и годежи.   Основна цифрова характеристика – 1, 2, 3, 5, 8, 9. Ден за инвестиции и трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре.   Часова характеристика:  Мото: Моите желания стават реалност! Дневно предназначение: Ден за изпитания, трудности и проблеми. Дневната нумерологична карта активира фалити, болести, депресивни състояния, безверие и липса на стабилност. Бъдете предпазливи и не влизайте в конфликти, които могат да предизвикат крайни решения и неблагоприятни избори. Денят не е подходящ за предприемане на важни дела, нови начинания и подписване на споразумения. Моментът е подходящ за профилактика на здраве, операции и приключване на взаимоотношения. Основна цифрова характеристика – 1, 2, 3, 4, 5, 6, 8, 9. Ден, който носи разруха, самоограничение и развод.   Часова характеристика:  Мото: Аз съм силен човек и с лекота се справям с всичко!   Дневно предназначение: Днес може да осъществите важни и мечтани планове. Дневната нумерологична карта активира добри пътувния в чужбина, преговори, спасяване на важни бизнес сделки, успех в рекламна дейност и бляскави представяния пред публика.    Денят е подходящ за дейности, свързани с дома и офиса, покупки на кола, изложби, семинари, интервюта за работа, туристически дейности, кариерно развитие. Използвайте деня за важни неща и правете всичко с желание. Това, което пожелаете днес, ще има шанса на вашата воля.   Основна цифрова характеристика – 1, 2, 3, 5, 7, 8, 9. Активен ден, който носи положителни дивиденти във времето.   Часова характеристика:  Мото: Всичко, от което се нуждая, винаги идва при мен!   Дневно предназначение: Ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки. Основна цифрова характеристика – 1, 2, 3, 5 , 6, 8, 9. Ден за търговски обмен, разговори в семейството и партниране.   Часова характеристика:  Мото: Моето мнение има значение!     Дневно предназначение: Ден, предназначен за работа и помощ на другите. Дневната нумерологична карта активира шансове, късмет и успех. Ще успеете да се справите със задълженията и да постигнете хармония и успех. Моментът е подходящ за подобрения в дома и на работното място. Всичко, което се случва, ще ви напомня да харесвате живота си.   Основна цифрова характеристика – 1, 2, 3, 5, 6, 9. Ден за преживяване на работа и справяне с троен проблем.   Часова характеристика:   Мото: Лесно научавам това, което все още не зная!  Дневно предназначение:  Ден, подходящ за работа от къщи или на място в офиса. Дневната нумерологична карта е с пасивен характер, така че прекалените действия и активност няма да доведат до гарантиран резултат.    Активира се лично приемане на случващото се, съобразяване с ново мнение и запознанство с нов колега. Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време на място или в дома. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Пасивен ден, подходящ за ремонтни дейности и подредба на дом или офис. Часова характеристика:  Мото: Изпълвам всеки свой ден с радост и любов!   Дневно предназначение: Завършваме седмицата с ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки.   Основна цифрова характеристика – 1, 2, 3, 5 , 6, 8, 9. Ден за търговски обмен, разговори в семейството и партниране.   Часова характеристика:  Мото: Прощавам си, защото прошката лекува! За консултация и записване на час при Милена Иванова ЕАF@Ealife.bg", "date": "2019.05.26", "title": "Във вторник - фалити, болести, депресивни състояния, безверие и липса на стабилност"}
{"url": "http://epicenter.bg/article/Nezabravim-praznik-za-abiturientite-ot-kamenodelnoto-i-uchilishteto-za-detsa-sas-sluhovi-problemi/184121/10/0", "text": "За пета поредна година хотел Marinela Sofia организира бала на единственото каменоделно училище в България, а за втора година създаде незабравим празник и за зрелостниците от Столичното училище за деца със слухови проблеми „Проф. д-р Дечо Дечев“ .   За трета поредна година и Megami Club-Hotel Marinela се включва в тази благородна инициатива и посреща след тържествената вечеря абитуриентите от “Професионална гимназия по каменообработване”.   Учениците от „Професионалната гимназия по каменообработване“ в с. Кунино получиха дизайнерски костюми от брандовете Stoyan Radichev, Desizo Monni, Maniac и Atanas Parushev с които изглеждаха неповторимо и успяха да прекарат незабравима бална вечер изпълнена с много положителни емоции.   Салонът за красота Code Beauty на бизнесдамата Мария Бонева и коафьорът Петя Йорданова се погрижиха за завършека на тяхната блестяща визия.   Екипите на Хотел Marinela Sofia   и Megami Club-Hotel Marinela пожелават  успех и светло бъдеще на зрелостниците!", "date": "2019.05.26", "title": "Незабравим празник за абитуриентите от каменоделното и училището за деца със слухови проблеми"}
{"url": "http://epicenter.bg/article/Stiliyan-Petrov--Momchetata-mi-me-vidyaha-v-sastoyanie--v-koeto-ne-biva-da-bade-vizhdan-nikoy-roditel/184088/8/16", "text": "Стилиян Петров даде обширно интервю за „Тhe Guardian”, в което намекна, че ще се опита да стане старши треньор. Българинът бе потърсен във връзка с плейофа за влизане във Висшата лига, който бившият му тим Астън Вила ще играе срещу Дарби Каунти на Франк Лампард. Петров говори и за трудностите, причинени му от левкемията.   Ето какво каза още Стенли. „Ние знаем колко важни са социалните мрежи и интернет. Искаме децата да помнят какво сме играли, какво сме постигнали и головете, които сме вкарали. Но виждам децата ми да гледат и клиповете, в които аз говоря за левкемията. Всеки път, когато те напишат името ми в Google, първо излизат информации с „оцелял от рак”. Където и да отидем, където и да излезем, хората ме питат как съм със здравето. Моят по-малък син, Кристиян, каза преди няколко месеца: „Защо всички питат това? Сега си добре.” Децата не разбират, но това ще продължи да се случва”, сподели Стенли.   „Научих се да обичам. Защото трябва да обичаме. Това, което правим, е да помагаме на хората чрез фондацията”, допълва още Стенли за днешната си роля. „Моите момчета ме видяха в състояние, в което не бива да бъде виждан никой родител. Децата имат спомени\", допълни Петров.   „Хората си мислят, че съм го превъзмогнал. Но това не действа по този начин. Болестта винаги ще бъде в съзнанието ми. Имаме фондация и работим с много хора, всеки ден има по една история, от която си казваш: „О, Боже!”.   „Би ми харесало да бъда мениджър. Не очаквам хората да ми дадат мениджърска работа заради името ми. Искам да ми дадат работа, защото искам да правя това и искам да постигна много. И ако трябва да се докажа на по-ниско ниво, ще отида и ще се докажа”, заяви бившият национал.    Източник: Нова.тв", "date": "2019.05.26", "title": "Стилиян Петров: Момчетата ми ме видяха в състояние, в което не бива да бъде виждан никой родител"}
{"url": "http://epicenter.bg/article/Kandidatite-za-myastoto-na-Tereza-Mey-veche-sa-sedem/184037/7/0", "text": "Вече седем станаха британските политици, които открито заявиха намерението си да се кандидатират за лидер на управляващата Консервативна партия и премиер на мястото на Тереза Мей, твърдейки, че ще успеят там, където тя се провали - да изведе дълбоко разделената Великобритания от Европейския съюз, предаде Ройтерс.   Шести е бившият министър за Брекзит Добиник Рааб, който вчера обеща, че ще се бори за по-справедлива сделка за Брекзит.   \"Успешното изпълнение на Брекзит ще изисква фокусиране, дисциплина и решителност. Като бивш адвокат във Форин офис и министър за Брекзит аз имам необходимия опит\", написа Рааб в статия за в. \"Мейл он сънди\", предаде БТА.   Седма в списъка се нареди Андреа Ледсъм, бивш лидер на Камарата на общините (де факто представител на правителството в долната камара на парламента), която обяви амбициите си на страниците на \"Сънди таймс\".   Тя заяви, че притежава \"опит и увереност в собствените сили\", за да поведе страната към по-светло бъдеще, като обеща, че ако тя заеме премиерския пост, Великобритания ще напусне ЕС през октомври при всички случаи - със сделка или без.   Ледсъм също така обеща, че ще прокара законопроект за гарантиране на правата на гражданите, за да сложи край на неопределеността около правомощията на гражданите на ЕС в Обединеното кралство, и че ще се стреми към решаване на въпроса за взаимното оказване на медицински услуги на жителите на ЕС в Обединеното кралство и на британците в страните от ЕС, както и към решение на проблема с Гибралтар.   Преди това намерението си за участват в надпреварата обявиха бившият външен министър Борис Джонсън, външният министър Джереми Хънт, министърът на международното развитие Рори Стюарт, министърът на здравеопазването Мат Ханкок, бившата министърка на труда Естер Маквей.   Засега за несъмнен фаворит в надпреварата се смята Борис Джонсън, но според британските медии негов конкурент ще бъде министърът на околната среда Майкъл Гоув, който се очаква да обяви официално кандидатурата си тази вечер, предаде ТАСС.   \"Сънди таймс\" и \"Сънди телеграф\" съобщават, че Гоув вече е уведомил депутатите консерватори, че смята себе си за оптималната фигура, способна да попречи на победа на лейбъристите на общите избори и да не позволи на лидера им Джереми Корбин да заеме премиерския пост. Така Гоув може за втори път да се опита да застане на пътя на Борис Джонсън в борбата за лидерството, както непосредствено след референдума през 2016 г., когато Джонсън пак се смяташе за фаворит, но се отказа по неясни и досега причини. Освен Гоув според британската преса още неколцина консерватори обмислят възможността да се включат - министърката на отбраната Пени Мордонт, вътрешният министър Саджид Джавид, както и Греъм Брейди, бивш председател на парламентарния Комитет 1922, обединяващ редовите депутати тори. При това всички претенденти - и официалните, и потенциалните, са далеч по-големи евроскептици от самата Мей и са настроени за по-решително прилагане на резултата от референдума за Брекзит.", "date": "2019.05.26", "title": "Кандидатите за мястото на Тереза Мей вече са седем"}
{"url": "http://epicenter.bg/article/Igri-i-prilozheniya-boryat-dezinformatsiyata-po-vreme-na-izborite--VIDEO--/184049/7/0", "text": "Едно от най-големите предизвикателства пред организацията на избори в последите години са фалшивите новини. Европейските институции ги посочиха за основно препятствие пред честните избори още през 2015-а година. Тогава те създадоха и специална Оперативна група за стратегическа комуникация. А отделни страни-членки сами започнаха война с дезинформацията - с програми, приложения и дори компютърни игри, предава Канал 3.  EUvsDisinfo или Оперативната група за стратегическа комуникация с Източното съседство е структура към Европейска служба за външна дейност, създадена през 2015 г. Тогава Европейския съвет приема решение, този орган да се бори с дезинформацията, идваща от Русия към ЕС. А заедно с Европейската комисия службата и до днес разработва сиситеми за прогнозиране, реагиране и повишаване на осведомеността относно дезинформацията.  На фона на общите европейски услия за борба с феномена обаче, отделни страни-членки подеха собствени кампании срещу дезинформацията. Успешен е примерът на интернет приложението WhoTargetsMe – кой ме атакува, което се закача за търсачката на компютър или телефон, и събира данни за политическите реклами, които потребителя получава - защо вижда конкретното съдържание и кой го изпраща.  В анализирането на данните участват изследователи от Оксфордския университет и Лондонското училище по икономика. До момента над 10 000 доброволци в над 42 държави са инсталирали софтуера.  Холанския проект ДРОГ пък отговаря на проблема с фалшивите новини с онлайн игра, наречена Bad News или лоша новина. Програмата , симулира създаването и разпространяването на фалшиви новини.  Екипът зад играта включва учени, журналисти и медийни експерти. Заедно с представители на ЕП и ЕК месеци преди изборите те изнасят лекции, организират работни срещи и създават образователни програми, за да помогнат потребителите на новини да изграждат устойчивост към дезинформацията.  ", "date": "2019.05.26", "title": "Игри и приложения борят дезинформацията по време на изборите (ВИДЕО) "}
{"url": "http://epicenter.bg/article/V-Italiya-se-ochakva-pobeda-na-Salvini-i-evroskeptitsite-/184058/7/0", "text": "Според предварителните проучвания в Италия водят евроскептиците, предава БНТ. Партията \"Лига\" на вицепремиера и министър на вътрешните работи Матео Салвини е на път да основе четвъртата по големина група на евроскептиците и националистите в Европейския парламент заедно с националистите на Марин льо Пен от Франция, с Алтернатива за Германия, с Партията на свободата от Холандия и австрийската Партия на свободата.  Въпреки че е от основателките на ЕС, Италия се очаква да изпрати най-голямата група евроскептици в Европейския парламент. Прогнозите сочат, че дясната партия \"Лига\" на Матео Салвини е на път да спечели евроизборите в Италия. Социолозите им дават около 30% - доста повече от подкрепата за всички останали партии.  Очаква се \"Лига\" да изпрати 25 депутати в ЕП /италианската квота е от 73 души/. На второ място се очертава да бъде популистката партия \"Пет звезди\". Миналата година двете партии спечелиха извънредните парламентарни избори.  Общо четири от петте партии, които ще прескочат изборната бариера, са евроскептични, включително \"Форца Италия\" на бившия премиер Силвио Берлускони. Според анализаторите единствената преграда пред евроскептицизма се очертава да бъде лявата демократическа партия, която обаче губи все повече популярност.  Според италианците ЕС не дава решения за двата тежки проблема - миграцията и тежката икономика. Рим търси начин да се откъсне от Брюксел и от тежките фискални правила, които той налага. Евроскептиците искат да теглят нови заеми, но за да създават нови работни места.  ", "date": "2019.05.26", "title": "В Италия се очаква победа на Салвини и евроскептиците "}
{"url": "http://epicenter.bg/article/Viktor-Orban--Nadyavam-se--che-antiimigrantskite-partii-shte-naddeleyat/184063/7/0", "text": "Аз искрено се надявам, че на днешните избори за Европейски парламент ще надделеят антиимигранските партии, каза унгарският премиер Виктор Орбан.  Министър-председателят на централноевропейската държава днес в Будапеща даде своя глас за органа за законодателната власт на Европейския съюз. \"Аз се надявам да има промяна на европейската политическа сцена. Моята искрена надежда е, че на тези избори партиите, които се борят срещу нелегалната имиграция, ще имат много гласове\", заяви той, цитира от сръбското радио Б92.  Орбан е бил придружаван от своята съпруга Аника Леваи.   Източник: Новини.бг", "date": "2019.05.26", "title": "Виктор Орбан: Надявам се, че антиимигрантските партии ще надделеят"}
{"url": "http://epicenter.bg/article/Mesten-vot-v-Bremen-mozhe-da-zastrashi-koalitsiyata-na-Merkel/184064/7/0", "text": "Гласоподавателите в северната германска провинция изглежда ще нанесат унизителен удар на германските социалдемократи (ГСДП) в местни избори днес, които може да ускорят края на коалицията на федерално ниво с консерваторите на канцлерката Ангела Меркел, предаде Ройтерс, цитирана от БНР.  Анкетите в най-малката германска провинция сочат, че ГСДП рискува да изгуби своя бастион, който управлява от 73 години. Очакват се сериозни загуби и за ХДС на Меркел.  Ако ГСДП изгуби Бремен, която е най-високо ниво на безработица сред германските провинции, от ХДС, ще се засили натискът над лидерката Андреа Налес да се оттегли или да развали федералната коалиция.   Информационните агенции припомнят, че в най-малката федерална провинция в Германия имат право на глас 478 хиляди души. Според проучванията управляващите социалдемократи ще получат 24,5% и ще отстъпят първото място на ХДС, партията на канцлера Меркел, която ще вземе 26%. Очаква се за \"зелените\" да гласуват 18% от избирателите, за Левицата - около 12%, а за Алтернатива за Германия - 7%.  ", "date": "2019.05.26", "title": "Местен вот в Бремен може да застраши коалицията на Меркел"}
{"url": "http://epicenter.bg/article/Turtsiya-uvelichava-orazheynite-dostavki-za-siriyskata-opozitsiya/184065/7/0", "text": "Анкара увеличава доставките на оръжие за формирования на сирийската опозиция, които се противопоставят на подкрепяната от Русия армия на президента Башар Асад, предаде Ройтерс, цитирана от БНР.  Според опозиционни източници Турция е взела това решение след неуспешни опити да убеди Русия да преустанови ескалацията на напрежението в региона. Настъплението на армията провокира наплив на бежанци към Турция.  Турските власти са доставили в Сирия десетки бронирани машини, системи „Град“, управляеми противотанкови ракети и комплекси.  Според Ройтерс Турция е готова да запази своето влияние в Северозападна Сирия със засилване на военния си контингент в базите, създаден в рамките на споразумението за деескалация. ", "date": "2019.05.26", "title": "Турция увеличава оръжейните доставки за сирийската опозиция"}
{"url": "http://epicenter.bg/article/Desetki-hilyadi-protestiraha-v-Tel-Aviv-sreshtu-zakon--koyto-dava-imunitet-na-Netanyahu-/184067/7/0", "text": "Десетки хиляди израелци протестираха в Тел Авив снощи против предложение за закон, даващ на премиера Бенямин Нетаняху имунитет срещу съдебно преследване по серия обвинения в корупция, предаде Асошиейтед прес, цитирана от БНР.  Протестиращите се събраха пред Музея на изкуството по призив на опозиционните партии „Синьо и бяло“, „Авода“ и „Мерец“, съвместно с групи за граждански права под лозунга „щит за защита на демокрацията“.  Събитието беше демонстрация на сила от страна на новата опозиция, месец след преизбирането на Нетаняху за четвърти пореден мандат като премиер, отбелязва Асошиейтед прес.  „Няма да допуснем въвличането на Израел в опасно законодателство в турски стил, при което управникът е над закона“, написаха организаторите във Фейсбук, цитирани от ДПА.  Нетаняху е във финалната фаза от сформирането на ново коалиционно правителство и, според опозицията, подготвя закон, който да го защити от съдебно преследване, като ограничи властта на Върховния съд.  ", "date": "2019.05.26", "title": "Десетки хиляди протестираха в Тел Авив срещу закон, който дава имунитет на Нетаняху "}
{"url": "http://epicenter.bg/article/Manfred-Veber--Ne-iskam-nito-populistka--nito-lyava-Evropa/184070/7/0", "text": "Германският десноцентристки кандидат за следващ председател на Европейската комисия Манфред Вебер изрази надежда, че на завършващите днес избори за Европейски парламент гласоподавателите ще подкрепят Европа на стабилността на един обединен и амбициозен континент, предаде АП.  Вебер, чиято Европейска народна партия (ЕНП) се надява да остане най-голямата група и в следващия европарламент, гласува в родната си Бавария. \"Не искам да виждам една дясна популистка Европа, която иска да унищожи идеята за заедност, а също съм против Европа в ръцете на левицата\", каза още той.  Австрийският канцлер Себастиан Курц изрази надежда, че на тези европейски избори ще бъдат укрепени центристките партии, а не крайната левица и десница. Курц заяви във Виена, че се надява десноцентристката му Европейска народна партия да запази първото място в Европейския парламент.  Вотът в Австрия е и първи тест за подкрепа преди националните избори през септември след разпадането на управляващата коалиция на Курц преди седмица в скандал с вече подалия оставка лидер на крайнодясната Австрийска партия на свободата Хайнц-Кристиан Щрахе, която участваше в кабинета.  Независимо от резултата на европейските избори, утре парламентът ще гласува по внесен от опозицията вот на недоверие на правителството. Курц каза, че очаква този вот да бъде подкрепен от социалдемократите и Австрийската партията на свободата, което би означавало падане на правителството.", "date": "2019.05.26", "title": "Манфред Вебер: Не искам нито популистка, нито лява Европа"}
{"url": "http://epicenter.bg/article/Martva-praistoricheska-gora-izpluva-sled-uragan-v-Uels/184071/7/0", "text": "Праисторическа гора, която стояла погребана под пясъка и водата в продължение на 4500 години, внезапно се показа след неотдавнашния ураган в Уелс.   Под напорите на силния вятър морето отстъпи, оголвайки залежите от торф, под които бяха дърветата. След това вятърът отстранява и торфа. Вкаменените дървета могат да се видят от брега.   През XVII век е записан мит за изчезнала под водата цивилизация, която била наречена \"Потъналата стотня“.   Смята се, че тази територия някога е била плодородна земя със селища, защитени с водни шлюзове и язовири. В легендите се разказва, че територията не един път е била наводнявана по време на силни бури. През VI век били наводнени 16 села в местността, при което загинали много хора.   Според един от митовете тези плодородни в миналото земи са се намирали приблизително на около 30 км. западно от сегашната брегова линия, в днешната акватория на залива Кардигън.   Източник: Канал 3", "date": "2019.05.26", "title": "Мъртва праисторическа гора изплува след ураган в Уелс"}
{"url": "http://epicenter.bg/article/Aleksis-Tsipras--Dnes-e-den-na-otgovornost/184083/7/0", "text": "Днешният ден е ден на отговорност, каза гръцкият премиер Алексис Ципрас, написа местният в. Катемерини, цитиран от Новини.бг Министър-председателят на южната ни съседка днес е упражнил правото си на глас за депутати в Европейския парламент. \"Днес е ден на отговорност, ние трябва да обединим усилия в името на икономическото възстановяване и напредък\", е посочил още той в избирателна секция в Атина. Ципрас е допълнил, че резултатът от вота за ЕП може да реши дали в страната ще има предсрочни избори за парламент.  Водачът на най-голямата опозиционна сила \"Нова демокрация\" Кириякос Мицотакас също е упражнил правото си на глас в Атина. \"Време е хората да си кажат думата. Убеден съм, че за Гърция отново ще изгрее светъл ден\", е посочи той.  Според социологически проучвания десноцентристката \"Нова демокрация\" се е очертала като фаворит при евентуални избори за парламент може да победи лявата коалиция на премиера СИРИЗА.", "date": "2019.05.26", "title": "Ципрас: Днес е ден на отговорност, обединяваме усилия в името на икономическото възстановяване"}
{"url": "http://epicenter.bg/article/Po-visoka-izbiratelna-aktivnost-otchitat-reditsa-strani-ot-ES---Ungariya--Slovakiya--Frantsiya/184085/7/0", "text": "427 милиона граждани могат да гласуват днес на изборите за Европейски парламент. Според първите данни (повечето към 12 часа) в много от страните избирателната активност е по-висока в сравнение с вота през 2014 година, пише онлайн изданието на \"Шпигел\".  Две от тези страни, където повече хора са отишли до урните, са Унгария и Словакия.  Във Франция според данните на вътрешното министерство към 12 часа активността е 19,27%. През 2014-а тя е била 15,9% В Италия трендът е запазен почти същия, като към обяд на днешния ден (26 май) 15,9% са упражнили правото си на глас срещу 16 на сто преди пет години.  В Полша избирателите са се удвоили – 14,39 на сто сега при 7,31 на сто. „Шпигел“ припомня, че общо на изборите преди 5 г. едва 23,3 на сто от поляците са отишли до урните. В Дания към 12 ч. почти всеки четвърти е упражнил правото на глас, като активност е с 4% по-висока в сравнение в Европейски избори 2014 и сега е близо 25%.  Междинните резултати в Румъния също показват по-голям интерес към днешния вот. Към 12 часа са гласували почти 20 на сто от избирателите срещу 12,4% преди 5 г. Пред консулствата на страната в западната част от Европа има опашки, а според коментара на „Шпигел“ това е лош знак за правителството в Букурещ.  Равносметката в Кипър и Хърватска също показва по-висока активност в сравнение с предишните избори.  В Латвия, където изборите приключиха вчера, активността е била 33,51% - с три на сто повече от последния вот.  Избирателните комисии в Малта, където процесът също приключи, отчитат 72,6% при 74,8% преди пет години.  Припомняме, че в България ЦИК отчете по-ниска активност към 13 часа в сравнение с вота преди 5 г. Данните са, че 15,47% са гласувалите днес при 19,05% през 2014. Тоест, тук трендът е обратен в сравнение с редица други европейски страни. ", "date": "2019.05.26", "title": "По-висока избирателна активност отчитат редица страни от ЕС – Унгария, Словакия, Франция"}
{"url": "http://epicenter.bg/article/Izbiratelnata-aktivnost-v-Iztochna-Evropa-se-uvelichava-v-sravnenie-s-evroizborite-predi-5-godini/184092/7/0", "text": "Първите данни за избирателната активност в Източна Европа показват по-висока избирателна активност, отколкото преди пет години, предаде ДПА, цитирана от БТА и Новини.бг.  В Унгария към 8 часа по Гринуич (10 ч. местно време) бяха гласували 17,2 на сто от избирателите, в сравнение с 11,5 преди пет години.  Наблюдателите в Словакия предричат избирателна активност от около 20 на сто. Макар и ниска, тя е по-висока от 13-те на сто през 2014 година.  Избирателната активност на евроизборите в Словакия е била най-ниската в ЕС от присъединяването й към блока през 2004 г., отбелязва ДПА.  Към 9.30 ч. по Гринуич избирателната активност сред 3,8-те милиона хърватски избиратели беше 9,9 на сто. Това е с около 2 на сто повече от активността по същото време през 2014 година.  В Словения избирателната активност леко се повишава - към 11 часа (9 ч. по Гринуич) е регистрирана активност от 8,9 на сто. През 2014 г. тя беше 8,3 на сто.  Към 13 ч. местно време (10 ч. по Гринуич) избирателната активност в Румъния беше 19,7 на сто, сравнени с едва 12,4 на сто през 2014 година. В страната се произвежда и референдум за реформи на съдебната система.  Над една трета от регистрираните избиратели са гласували в Литва към 15 ч. местно време (12 ч. по Гринуич), предаде ТАСС. Едновременно с изборите за Европейски парламент днес се произвежда и втори кръг на президентските избори. ", "date": "2019.05.26", "title": "Избирателната активност в Източна Европа се увеличава в сравнение с евроизборите преди 5 години"}
{"url": "http://epicenter.bg/article/Donald-Tramp-nareche-sadiyata--spryal-izgrazhdaneto-na-granichnata-stena---aktivist-na-Obama--/184096/7/96", "text": "Президентът Тръмп нарече федералния съдия, който временно блокира изграждането на стена по южната граница „пореден активист, назначен от Обама, назначен съдия“, и заяви, че неговата администрация ще обжалва решението, пише The Washington Post, цитиран от Агенция \"Фокус\".  Тръмп написа това в социалната мрежа „Туитър“ от Япония, където се намира в момента на държавно посещение.  Американският окръжен съдия Хейууд С. Гилиъм младши от Северния окръг на Калифорния постанови, че строежът на стената с пари, които не са разрешени от Конгреса, е спрян, тъй като съдът предстои да разгледа иск срещу решението на Тръмп да заобиколи Конгреса и да осигури средства за граничната стена.  \"Друг активист, назначен от Обама, назначен съдия, току-що се е противопоставил на част от Южната стена, която вече е в процес на изграждане\", коментира Тръмп. „Това е решение срещу сигурността на границите и в полза на престъпността, наркотиците и трафика на хора. Ние искаме ускорено обжалване!\"  Тръмп обяви национално извънредно положение след 35-дневно частично закриване на правителството поради нежеланието му да финансира дейността му, без да бъдат отпуснати пари за стената, за която той е поел обещание по време на кампанията си. Когато демократите от Конгреса не отстъпиха заради затварянето, Тръмп се съгласи да възстанови дейността на правителството, но впоследствие прехвърли средства от Министерството на отбраната, за да ги използва за стената.  Ищците по делото твърдят, че Тръмп е нарушил Конституцията, която дава на Конгреса властта върху разходите.  Членът на Конгреса от демократите Промари Джаяпал, съпредседател на лобито на прогресивните членове на парламента, приветства новината за решението на съдията, като заяви: „Проверките и балансите отново надделяха. Стената на суетата на Тръмп е загуба на пари и е срещу нашите ценности като страна. Щастлива съм да видя, че това е блокирано от федерален съд!\"  ", "date": "2019.05.26", "title": "Доналд Тръмп нарече съдията, спрял изграждането на граничната стена, „активист на Обама“ "}
{"url": "http://epicenter.bg/article/Kak-varvi-votat-v-Evropa--V-Ungariya-i-Rumaniya-nad-30--aktivnost--Estoniya-goni-40-/184100/7/0", "text": "В седем държави гласуването за евродепутати вече приключи, а общо 21 са страните-членки, които днес гласуват. Това са Великобритания, Холандия, Ирландия, Латвия, Малта, Чехия и Словакия.  Въпреки че традиционно избирателната активност на европейските избори е ниска и спада с всеки следващ вот, в много от държавите тази тенденция е обърната, сочат предварителните данни. В Унгария и Румъния избирателната активност е над 30% към 15 часа тяхно време, съобщава БНР. В същото време у нас се очертава наполовина спрямо тяхната.  Преди пет години и в Унгария и Румъния активността е била много по-ниска - съответно 19,5 на сто и 18,4%.  В северната ни съседка се провежда и референдум, в който активността е 26 на сто.  По-висока избирателна активност има в Естония, като очакванията на местните анализатори са тя да прехвърли 40% в края на деня.  В същото време във Франция денят минава без големи опашки пред френските изборни секции за европейските избори, констатира \"Паризиен\" в ранния следобед. Към обяд избирателната активност за страната е 19,26%, което е с около 4% повече в сравнение с изборите през 2014 г. (15,70% на обяд).  Според изданието в днешния избирателен ден процентът на въздържалите се от гласуване вероятно ще е по-нисък отколкото преди 5 г., когато 57,57% от 46,5 милиона избиратели не отидоха до урните.  \"Паризиен\" припомня, че рекордът за най-ниска активност е от европейските избори през 2009 г. - 59,73%.  Изборите за европарламент не са сериозен стимул за мобилизация на французите, които са далеч по-активни в националните избори, показва сравнението с вота за президент през 2017 г. На първия тур едва 22,23% от избирателите са се въздържали да упражнят правото си на глас, а на втория - 25,44%.  ", "date": "2019.05.26", "title": "Как върви вотът в Европа: В Унгария и Румъния над 30% активност, Естония гони 40%"}
{"url": "http://epicenter.bg/article/Partiyata-na-kantslera-Kurts-pecheli-ubeditelno-evrovota-v-Avstriya--sochat-prognozni-rezultati-/184103/7/0", "text": "Проучване, базирано на прогнозни резултати в Австрия, сочи, че консервативната Народна партия на канцлера Себастиан Курц взема най-много гласове на днешните евроизбори – 34,5%, предаде Ройтерс, цитирана от БНР.  Втора е опозиционната Социалдемократическа партия с 23,5 на сто, а трета е крайнодясната Партия на свободата със 17,5%.  Преди седмица крайната десница бе въвлечена в корупционен скандал в лицето на вицеканцлера Хайнц-Кристиан Щрахе, който сложи край на коалицията ѝ с Курц, като предсрочни парламентарни избори ще бъдат проведени най-вероятно през септември.   ", "date": "2019.05.26", "title": "Партията на канцлера Курц печели убедително евровота в Австрия, сочат прогнозни резултати "}
{"url": "http://epicenter.bg/article/-Sotsialdemokratite-izprevareni-ot-Zelenite--HDS---parva-sila/184111/7/0", "text": "Първите прогнозни резултати от евровота в Германия показват нов срив в доверието към социалдемократите от ГСДП. Те са изпреварени от Зелените, които вече са втора политическа сила. Най-много проценти печели коалицията ХДС/ХСС. ХДС е партията на  канцлера Ангела Меркел, която от декември м. г. има нов лидер – Анегрет Крамп-Каренбауер. ХДС/ХСС обаче също отчитат сериозни загуби. Християндемократите печелят и местните избори в Бремен, където ГСДП отстъпва един свой бастион, сочат прогнози, цитирани от онлайн изданието на „Шпигел“ Очевидно серията от загуби на социалдемократите продължава, коментират наблюдатели. Като цяло избирателната активност в Германия бе по-висока в сравнение в вота преди пет години, като най-активни се очертават баварците, където управлява партията на кандидата за председател на Европейската комисия Манфред Вебер - ХСС.", "date": "2019.05.26", "title": " Социалдемократите изпреварени от Зелените, ХДС/ХСС – първа сила"}
{"url": "http://epicenter.bg/article/Stiv-Banan-gradi-mostove-mezhdu-kraynodesnite-lideri-v-Evropa-/184114/7/0", "text": "От седмица стратегът на предизборната кампания на Доналд Тръмп Стив Банън не напуска Париж. Този път Банън е в нова роля - гради невъзможни до момента мостове между крайно десните лидери в Европа, предава Би Ти Ви.  „Салвини, Орбан, Льо Пен... искали били да разрушат ЕС! Не, те искат да го реформират отвътре, като Съюз на независимите нации. И така той ще е по-силен”, заяви Стив Банън, бивш съветник на Доналд Тръмп.  Eвропейският политически елит вижда чрез Стив Банън откровен опит за външно влияние непосредствено преди изборите, защитникът на национал-популистката идеология обаче твърди, че доброволно помага на крайната десница:  „Когато нашите опоненти глобалисти не могат да оспорят фактите, те просто ни клеветят и ни наричат ксенофоби и расисти.”  Едуар Перен е автор на журналистическо разследване, което разкрива и други възможни връзки между Банън и френската крайна десница, различни от доброволното сътрудничество.  „В нашия репортаж двамата лидери на \"Национален сбор\" се срещат с Банън в Лондон и му носят цяла купчина с фактури. Той пък признава пред камерата ни: помагам им да си покрият заема към руснаците.”, коментира журналистът Едуар Перен.  Докато все още не знаем всичко около брекзит и се доуточнява каква е била ролята на Стив Банън в референдума за разделянето на Великобритания и Евросъюза, американският стратег продължава да предлага познанията си по политически маркетинг. Така, сред крайно десните в Европа вече не се говори за напускане на Съюза. Новата битка е да се вкарат максимален брой депутати, които като Троянски кон, да саботират работата му.  „Да се сложи спирачка в европарламента, прът в колелото на Европа - доста хитра стратегия. Атакува се конструкцията отвърне. Банън чудесно разбра, че това може да проработи”, каза още Перен.  Какво би било победа на евроизборите за Банън? Ако крайно десните в Европа съберат повече от 30 процента. И допълва, че в този вариант контекстът и в Съединените щати ще е подходящ за преизбиране на Доналд Тръмп.  ", "date": "2019.05.26", "title": "Стив Банън гради мостове между крайнодесните лидери в Европа "}
{"url": "http://epicenter.bg/article/Proevropeyski-partii-pechelyat-v-6-evropeyski-darzhavi--GRAFIKI-/184117/7/0", "text": "Проевропейски партии печелят изборите за Европарламентите в шест страни, за които са известни екзит половете. Сред тях са Германия, Австрия, Холандия, Малта. Ниска избирателна активност в почти всички страни.  В Германия печели без изненада коалицията ХДС/ХСС на канцлерката Ангела Меркел с 28%. На второ място са „зелените“ /22%/, а на трето – коалиционният партньор на Меркел Германската социалдемократическа партия /15,5%/. Антиевропейската \"Алтернатива за Германия“ е четвърта с 10%.  В разтърсваната от скандали Австрия канцлерът Себастиан Курц удържа убедителна победа, изпреварвайки значително своите опоненти. За неговата Народна партия са дали гласа си 34,5%. Доскорошният им коалиционен партньор крайнодясната Партия на свободата е трета със 17,5%, губейки над 2% спрямо предишните евроизбори.", "date": "2019.05.26", "title": "Проевропейски партии печелят в 6 европейски държави (ГРАФИКИ)"}
{"url": "http://epicenter.bg/article/Avtobus-ostana-bez-pokriv--shofyorat-ne-spazi-ogranichenieto-za-visochina/184030/3/0", "text": "Автобус с македонска регистрация се е заклещил при моста на бул. „Марица-юг“ тази сутрин, няма пострадали. Това съобщи говорителят на Областната дирекция на МВР, предаде Радио „Фокус“ – Пловдив .   Сигналът за произшествието е подаден в 07.20 часа.   Водачът на автобуса с македонска регистрация се е опитал да премине под моста, но не се е съобразил с допустимата височина.   Автобусът е останал без покрив, нанесени са щети и по моста. Няма пострадали при произшествието, случаят е отработен е по административен ред.", "date": "2019.05.26", "title": "Автобус остана без покрив, шофьорът не спази ограничението за височина"}
{"url": "http://epicenter.bg/article/Kola-gori-na-magistrala-Trakiya--obrazuva-se-moshtno-zadrastvane/184045/3/0", "text": "Движението при км 71 на АМ \"Тракия“, в посока София се осъществява временно в аварийната лента поради горящ автомобил в изпреварващата лента, съобщиха от пресцентъра на Агенция \"Пътна инфраструктура\". Необходимо е шофьорите да се движат с повишено внимание в участъка, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.26", "title": "Кола гори на магистрала Тракия, образува се мощно задръстване"}
{"url": "http://epicenter.bg/article/Malak-samolet-padna-kray-Ihtiman--ima-zaginali/184050/3/0", "text": "Мъж и жена са загинали при инцидент с малък самолет край Ихтиман. Сигналът за случилото е подаден около 11.30 часа, предаде Нова телевизия.  На мястото са изпратени две линейки. Спешните медици са установили, че телата на жертвите са обгорели.   Мъжът и жената са загинали на място при катастрофата край Ихтиман, самолетът се е запалил при падането си. Това съобщи говорителят на Центъра за спешна медицинска помощ (ЦСМП) – София Катя Сунгарска, предаде  Агенция „Фокус“.   „В 11.32 по системата на 112 получихме сигнал за този тежък инцидент, за паднал самолет край Ихтиман. Катастрофата е станала на запад от Ихтиман в посока Черньово“, уточни Сунгарска.   „Веднага сме отклонили двете линейки на Ихтиман и Костенец. Те пристигат на място в 11.45. За съжаление са установени мъж и жена, които са пътували в самолета. При падането самолетът се е запалил. Двамата са загинали на място. Доколкото подават информация екипите там, те са доста обгорели“, добави тя.   Към мястото, на което падна малък самолет пътува звеното за разследване на авиационни събития към Министерството на транспорта.   В 11:32 е получен сигнал за възникнал инцидент с малък експериментален самолет, пилотиран от мъж, съобщиха от Министерство на транспорта, информационните технологии и съобщенията.   Самолетът, в който е пътувала и жена, е излетял от летателна площадка Чернево (до Ихтиман) за Драганово.   По първоначални данни след набрана височина, самолетът изпада в свредел, пада и се самозапалва. Двамата на борда са загинали.   На място са пожарни и полицейски екипи, на там пътува и звеното за разследване на авиационни събития към Министерството на транспорта, което ще извърши и първоначален оглед.   Самолетът е собственост на пилота.   На място веднага са изпратени пожарни и полицейски екипи, както и звеното за разследване на авиационни събития към Министерството на транспорта, което ще извърши и първоначален оглед, се казва още в съобщението.   „Самолетът е в италианския регистър. Не е в българския регистър. Сега нашата работа е много трудна, защото ние трябва да пишем едни писма до Борда за разследване в Италия, но тъй като събитието се случва на наша територия, задължение на нашата държава е ние да водим разследването”, обясни Христо Христов, и.д. директор на Специализирано звено за разследване на авиационни събития към транспортното министерство, предаде Нова тлевизия.   Все още не се знае каква е причината, довела до трагичния инцидент, но не се изключват няколко варианта – евентуално да е прилошало на пилота, техническа причина, или поривът на вятъра. Не се изключва и възможността пилотът да е искал да покаже нещо на дамата, с която е пътувал, нещо, което е извън неговите възможности.   „Всичко съгласно полета е било регламентирано нормално и законово, но е рано да говорим за причина, защото тези самолети нямат черни кутии. Всичко се прави на мястото според останките на самолета, съприкосновението на самолета със земята и тогава се правят по-задълбочени анализи. Ако няма свидетели на събитието, работата на Комисията ще бъде много затруднена” , обясни още Христов.   Разследването на авиационното произшествие, настъпило край Ихтиман, се извършва под наблюдението на Окръжна прокуратура София. На мястото на произшествието е изпратен разследващ екип на Националната следствена служба, съобщават от прокуратурата.  ", "date": "2019.05.26", "title": "Малък самолет падна край Ихтиман, има загинали"}
{"url": "http://epicenter.bg/article/Trima-v-bolnitsa-sled-pozhar-vav-fabrika-v-Starozagorsko/184068/3/0", "text": "Трима пострадаха при пожар във фабрика в село Горно Сахране, предаде БТВ. Сигналът за инцидента е подаден около 12 ч. днес.   Пламнала е сушилнята във фабрикара за дървени плоскости \"Кастамону”. Помещението е около 200 кв.м, а по първоначални данни става въпрос за техническа неизправност. Огънят е потушен от една противопожарна кола. Трима души са откарани в Спешния център в Казанлък. Очакват се данни за степента на изгарянията им.   На мястото се извършва оглед. ", "date": "2019.05.26", "title": "Трима в болница след пожар във фабрика в Старозагорско"}
{"url": "http://epicenter.bg/article/Zadarzhaha-15-godishen-za-bludstvo-sas-7-godishno-momichentse/184107/3/0", "text": "15 – годишен жител на павелбанското село Търничане е задържан след сигнал за посегателство с цел блудство над  7-годишно момиченце от същото село.   Задържаният Рифат Караали е бил окован в белезници към 21, 00 часа на 25 май, полицаите едва успели да го овардят от публичния линч, който му готвели близките на жертвата. Часове по-късно с камъни са изпотрошени прозорците на жилището, където се скрили шесте братя и сестри и бременната майка  на изверга, разказа кметът на селото Ахмед Ходжа, пише \"Монитор\".   Рифат, който е осмокласник в Павел баня извардил мъничката Зорничка докато бере череши и след като я повалил на тревата набързо разкъсал дрешките й в желание да задоволи животинската си страст. Цялото изподрано и изкаляно, със скъсани дрешки момиченцето успяло да се отскубне и да изтича до центъра на Търничане, където в този момент бил татко му Янко Станев и дядото Юлиян. Жертвата е била откарана за преглед в спешния кабинет в Казанлък, нападателят е задържан по закона за МВР за 24 часа, образувано е досъдебно производство за блудство спрямо малолетна, лаконично уточних от старозагорската окръжа прокуратура. Напрежението е ескалирало и в неделя, когато близки на момиченцето отново са направили опит да разрушат дома на Рифат, наложило се по спешност да да отидат два патрулни автомобила от участъка в Павел баня.", "date": "2019.05.26", "title": "Задържаха 15-годишен за блудство със 7-годишно момиченце"}
{"url": "http://epicenter.bg/article/Georgi-Svilenski-/184122/2/48", "text": "Няма да коментираме данните от екзитпола, защото са много разнопосочни. Чакаме окончателните резултати. Това заяви председателят на предизборния щаб на БСП Георги Свиленски в кратко извление за медиите пред \"Позитано\" 20.   Притесняваме се от ниската избирателна активност, каза още Свиленски. Той благодари на всички, упражнили правото си на глас.   Резултатите от екзитпола са разнопосочни, ние правим собствено паралелно преброяване, повтори Свиленски. Утре ще има заседание на Изпълнтелното бюро, тогава ще коментираме отново, заяви пред медиите Свиленски.  ", "date": "2019.05.26", "title": "Георги Свиленски: Няма да коментираме екзитпол, чакаме окончателни резултати!"}
{"url": "http://epicenter.bg/article/Ekzit-polat-na--quot-Trend-quot--Pobeda-za-GERB-s-30-5--BSP-pecheli-23-5-na-sto-ot-glasovete-/184123/2/48", "text": "Победа за ГЕРБ с 30.5%. БСП печели 23.5 на сто от гласовете. Това сочи екзит полът на \"Тренд\", предаде Нова телевизия.  Следват ДПС (14.0%), ВМРО (7.5%), „Демократична България” (6.5%), ВОЛЯ (3.7%), Десислава Иванчева (1.6%), „Възраждане” (1.6%), АБВ (1.5%), „Атака” (1.2%), „Патриоти за Валери Симеонов” (1.2%), Ваня Григорова (0.6%) и други (6.4%).  Според агенцията избирателната активност е 29.5 на сто.  Според данните на агенцията ГЕРБ израща 7 евродепутати в Брюксел, а БСП - 5.  ДПС ще бъде с трима евродепутати, а ВМРО и \"Демократична България\" с по един.  ", "date": "2019.05.26", "title": "Екзит полът на \"Тренд\": Победа за ГЕРБ с 30.5%. БСП печели 23.5 на сто от гласовете "}
{"url": "http://epicenter.bg/article/Nigyar-Dzhafer--Horata-ne-sa-gotovi-za-drastichni-promeni/184124/2/0", "text": "Ниската избирателна активност показва, че хората не виждат в Брюксел изход от сегашното положение в Брюксел, в брюкселските институции. Това заяви в ефира на БНТ Нигяр Джафер от ДПС, зам.-председател на парламента. Запитана затворихте ли раната ДОСТ, тя отговори: \"Оказа се, че да\". Според нея резултатите от евровота показват, че хората не са готови на драстични промени.   От първия ден на това правителство ние сме против модела на управление, отговори тя на въпроса ще си изкара ли мандата правителството. И поясни, че истинската заплаха са национализмът и популизмът.   Трябва да се върви към устойчив модел на управление, ние не сме на принципа \"стани да седна\", подчерта на няколко пъти тя.      ", "date": "2019.05.26", "title": "Нигяр Джафер: Вотът показа - хората не са готови за драстични промени"}
{"url": "http://epicenter.bg/article/Izborniyat-den-v-sektsiite-v-Nea-Mudaniya-i-Nikiti-priklyuchi-s-dostatachen-broy-byuletini-/184125/2/0", "text": "С достатъчен брой бюлетини приключиха работата си избирателните секции, разкрити за български граждани, в Неа Мудания и Никити в курортния район на Халкидики, Гърция.  В Неа Мудания останаха 100 бюлетини, а в Никити – 60. Това съобщиха от пресцентъра на Министерството на външните работи.  По-рано с решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой бюлетини към избирателната секция в Неа Мудания.  Причината бе огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в Халкидики. Голям беше интересът на гласуващите и в Никити.  Българските граждани в Гърция гласуваха в изборите за членове за Европейски парламент от Република България в общо 13 избирателни секции.", "date": "2019.05.26", "title": "МВнР: Изборният ден в секциите в Неа Мудания и Никити приключи с достатъчен брой бюлетини "}
{"url": "http://epicenter.bg/article/Boryana-Dimitrova--Alfa-Risarch--/184126/2/0", "text": "И ГЕРБ, и БСП са успели да мобилизират твърдите си избиратели, сочат данните на Алфа Рисърч, анализирани от социолога Боряна Димитрова в ефира на БНТ. 86% от избирателите, които на предишните избори през 2017 г. са подкрепили ГЕРБ, отново са избрали управляващата партия.   Според Боряна Димитрова е налице препотвърждаване на твърдото ядро на ГЕРБ. 3% от избирателите са се отлели към БСП, 4 на сто - към ВМРО.   Голяма мобилизация има и сред социалистите, защото 88% от гласувалите на предишните избори за БСП, са дали такъв вот и сега. Само 2% от гласувалите за БСП са отишли при ГЕРБ. Големият проблем на левицата е, че не успява да привлече нови гласове от други политически формации, смята Димитрова.   Данните на Алфа Рисърч показват, че при ДПС има запазване на електората.   От гласовете, дадени за Обединени патриоти на предишните избори, 54% е взел ВМРО, 7 на сто - БСП, а 2% - ГЕРБ.  ", "date": "2019.05.26", "title": "Боряна Димитрова, Алфа Рисърч: И ГЕРБ, и БСП са успели да мобилизират твърдите си избиратели"}
{"url": "http://epicenter.bg/article/Vtori-ekzit-pol-na--quot-Galap-quot--GERB-pecheli-30-6--BSP-e-vtora-s-25-4-/184127/2/48", "text": "Коалицията ГЕРБ-СДС е победителят на изборите за Европейски парламент с 30,6% пред БСП, която събира 25,4% на евровота. Това гласят данните от втория екзит пол на \"Галъп Интернешънъл\" към 20 ч.  Според прогнозата на агенцията ГЕРБ вкарва 6 евродепутати, БСП - 5.  ДПС запазва третото място с 12,7% и трима евродепутати.  Четвърти са патриотите от ВМРО-БНД със 7,9% и двама евродепутати.  На пето място в Европарламента влиза коалицията \"Демократична България\" с 6,7% и 1 евродепутат.  Избирателната активност е 30,8 процента.  3,3% са гласували с \"Не подкрепям никого\".  ", "date": "2019.05.26", "title": "Втори екзит пол на \"Галъп\": ГЕРБ печели 30,6%, БСП е втора с 25,4%"}
{"url": "http://epicenter.bg/article/Andrey-Raychev--Borisov-sprya-razpada--no-epohata-na-golemiya-GERB-svarshva/184128/2/0", "text": "Премиерът Бойко Борисов спря разпада на своята партия, заяви пред Нова телевизия социологът Андрей Райчев. Според него с резултатите от гласуването на европейските избори не е имало протестен вот за ГЕРБ. Същевременно основният им опонент БСП, не се мобилизираха. Резултатите показват, че ДПС не са в здраво положение, смята Райчев.   \"Разпадът на патриотите беше авантюра на Красимир Каракачанов или той спечели\", коментира той изборните резултати за ВМРО. Райчев обаче беше внимателен с крайните изводи, защото по думите му - \"Все още виждаме какво са ни казали хората, а не какво има в урните. Преди 21:30 часа не казвайте резултатите\". За Андрей Райчев между Нинова и Станишев разликата е идейна, а не кой да седи на власт (на лидерския пост - б.р.). Станишев е за мигрантите и за Истанбулската конвенция, Нинова е за обратното. Зад това стоят две линии, обясни социологът. Според Райчев водачът на листата на БСП Елена Йончева не е политик, тя се изказва като активен гражданин. Ако водач беше друг, нямаше да има повече гласове от партийното ядро, категоричен е Райчев По думите на Райчев обаче „епохата на големия ГЕРБ свършва. Десетте години приключват“. Според социолога вътрешната опозиция на Нинова вътре в БСП е слаба. Лидерът се избира пряко, а партията я харесва, подчерта Райчев.  Според Любен Дилов-син премиерът сам си е направил телевизия - по Фейсбук той излъчваше непрекъснато своите изяви в последните дни. Борисов направи one-man-show, заяви Дилов. Според него БСП е голям губещ.", "date": "2019.05.26", "title": "Райчев:Борисов спря разпада,но епохата на големия ГЕРБ свършва.Вътрешната опозиция на Нинова е слаба"}
{"url": "http://epicenter.bg/article/Krasimir-Karakachanov--Ne-znam-s--quot-Ataka-quot--kak-shte-se-gledame-v-ochite-/184129/2/48", "text": "\"Атака\" плюха по мен, по ВМРО, по цялата ни кампания по грозен начин, не знам как ще се гледаме в очите. Това коментира пред БНТ лидерът на ВМРО Красимир Каракачанов.  По думите му Валери Симеонов е запазил джентълменски тон по време на кампанията.  8% българи гласуваха да се спрат експериментите с историята, с българското семейство, хората са казали \"Не\" на имиграцията и на Турция в ЕС, коментира още лидерът на ВМРО.  \"Българите, които гласуваха за ВМРО, казаха да на една достойна България в общоевропейското семейство, към което принадлежим. Искам да благодаря на всички български патриоти, които гласуваха за листата на ВМРО, това са 8%. Те гласуваха не заради емоцията в ляво или в дясно, синьо или червено, Русия или Америка, а за Ангел Джамбазки и листата, която предложихме. Листата ни е с хора, известни в обществото. В цялата ни листа от 17 души само 6 или 7 са членове на партият\", изтъкна Каракачанов.  \"Благодаря на хората, които прецениха, че е по-добре да гласуваш за една листа, чийто водач в лицето на Ангел Джамбазки няма нужда да казва: Аз ще направя утре, както казват повечето кандидати. Ние в кампанията казахме: Той вече го направ. За тези 5 години той показа как трябва да се брани българският интерес в европейските институции и ЕП\", аргументира се лидерът на ВМРО.  \"Оттук нататък ни очаква много работа. Той или още един от възможните ни кандидати, които ще влязат в следващия европейски парламент ги очаква много по-сериозна работа в името на защитата на българския национален интерес. Тези 8% българи, които подкрепиха ВМРО, гласуваха за това да се спрат експериментите с историята ни и с българското семейство, което се състои от мъж, жена и деца, а не от то, тя, родител 1 и родител 2. Казаха не на джендърската идеология, казаха не на нелегалната емиграция в Европа, не на Турция в ЕС\", подчерта Каракачанов.  ", "date": "2019.05.26", "title": "Красимир Каракачанов: Не знам с \"Атака\" как ще се гледаме в очите "}
{"url": "http://epicenter.bg/article/TsIK-obyavi-kraya-na-izborniya-den/184130/2/0", "text": "ЦИК обяви края на изборния ден, съобщи БНТ. Решението е публикувано на интернет страницата на изборните надзорници. Избирателните секции отвориха в 7 часа.    ", "date": "2019.05.26", "title": "ЦИК обяви края на изборния ден"}
{"url": "http://epicenter.bg/article/Mustafa-Karadaya--Napravihme-proevropeyska--pozitivna-kampaniya/184131/2/0", "text": "Направихме проевропейска, позитивна кампания, заяви пред медиите лидерът на ДПС Мустафа Карадайъ. Искаме Европа на мира, демокрацията, заедността, толерантността, не на разделението и омразата, подчерта лидерът на ДПС.   По време на кампанията ние разяснихме на нашите избиратели защо са важни тези избори, обяснихме и, че България има нужда от ясна програма за догонващо развитие в условията на ЕС, каза още лидерът на ДПС.   Той коментира изказванията на наблюдатели, обяснили ниската избирателна активност с почивните дни и с това, че много българи са в чужбина на почивка. \"Сигурно това е така за хората от големите градове. Българските граждани от малките населени места обаче не са в Европа на почивка, те са на гурбет. Ние сме длъжни да направим така, че те да се върнат, да създадем условия да не се обезлюдяват малките населени места в България\", подчерта Мустафа Карадайъ.   Ще направим анализ на изборните резултати, когато излязат, каза още той пред медиите.  ", "date": "2019.05.26", "title": "Мустафа Карадайъ: Направихме проевропейска, позитивна кампания!"}
