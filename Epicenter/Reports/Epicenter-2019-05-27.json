{"url": "http://epicenter.bg/article/Karakachanov--Ako-poluchim-vtori-mandat--Andrey-Slabakov-stava-evrodeputat-/184237/2/0", "text": "Ако ВМРО спечели втори мандат за Европейския парламент, евродепутат ще стане режисьорът Андрей Слабаков. Това обяви в предаването \"Лице в лице\" по БТВ лидерът на ВМРО и вицепремиер Красимир Каракачанов. Ще има пренареждане в листата заради преференциите, обясни той защо поставеният на четвърто място Слабаков ще стане втори. Според Каракачанов преференциалната кампания в партията е била стимулирана.   Като цяло за кампанията за евровота вицепремиерът каза, че тя е била \"мръсна и компроматна\", това отвратило избирателите и довело до ниска активност.    Според информация на Нова телевизия, Слабаков обаче със сигурност е получил достатъчно преференции, за да измести втория в листата Юлиан Ангелов.   Каракачанов каза, че няма да прекрати участието на партията си в коалицията Обединени патриоти еднолично, като ще обсъди с Волен Сидеров и Валери Симеонов бъдещето на съдружието им.   Ангел Джамбазки, който е водач на листата на ВМРО, коментира, че ВОЛЯ, „Атака”, „Възраждане” и „Презареди България” през цялото време са водели кампания срещу тях: „Тези хора не работеха за своя положителна кампания, те искаха да свалят нас, да нямаме ние представителство”, коментира той.  ", "date": "2019.05.27", "title": "Каракачанов: Ако получим втори мандат, Андрей Слабаков става евродепутат!"}
{"url": "http://epicenter.bg/article/Borisov--Sas-sigurnost-znam--che-tryabva-da-promenyame-i-partiyata-/184216/2/48", "text": "„Със сигурност това, което знам, е, че непрекъснато трябва да променяме и партията и всеки ден да показваме това, което сме направили, защото времето е динамично, появяват се нови политически играчи и в Европа, и у нас, с традиционни и еднообразни предизборни кампании това не може да се случи.“ Това заяви премиерът и лидер на ГЕРБ Бойко Борисов пред журналисти в Габрова.  „Искам да кажа на избирателите – още веднъж благодаря, защото си направиха труда да отидат до урните и да дадат своя глас. И още днес да им покажа какво правим, защото го правим в тяхно име,“ коментира министър-председателят.  „Доволен съм, щом сме победили, при това участие на президента, даже ми е много драго за Асеновград, че отидоха и Радев, и Корнелия накуп и ги бихме с над 1000 гласа, при прякото участие на президента срещу нас в полза на БСП. Благодаря на хората, че не се подведоха по тази злоба, тази жлъч и всичко останало“, заяви още лидерът на ГЕРБ.  Премиерът изрази задоволство от работата на всички партийни структури в страната по време на предизборната кампания.  „Очевидно, че беше силно преувеличена ролята на Цветанов, видяхте - изтеглих го назад, структурите си работят, евродепутатите са ни в пъти, в класи по-добри от тези от другата страна. Те въобще една европейска тема не повдигнаха“, заяви още Бойко Борисов. Министър-председателят подчерта, че резултатите от изборите до този момент показват, че ГЕРБ продължава да е първа политическа сила сред най-младите, сред хората от средната възраст, работещите и допълни, че е необходимо да се работи още по-активно за образованието на българите в чужбина. Той поздрави и останалите партии, участвали в евровота и допълни, че ГЕРБ победи лидера на европейските социалдемократи и в България.  “Никой не ме изненада, изненада ме злобата. Просто все едно играха за последно, прекрачиха всички граници. Със „справедливост по комунистически“ ни върнаха в едни други времена – на Народния съд. Когато някой излиза и се приема за единствената институция в държавата и сочи с пръст кой да арестувате и кой да влезе в затвора - това е било 1945 г. Това е справедливост по комунистически ”, заяви премиерът Борисов в отговор на журналистически въпрос. “Имаше ли разследвания при Тройната коалиция или кабинета “Орешарски” - нямаше. Не може да си разследващ журналист само срещу едните. Или си разследващ или не си разследващ“, допълни Борисов.  Премиерът Борисов подчерта и че няма необходимост от предсрочни избори.  “Сега искат ли предсрочни избори пак? Да дадем 50-60 млн. за нови избори и след това за местните - още 50-60 млн. Все едно ей така извират парите. Ако бяхме направили тези избори заедно с парламентарните, днес щяхме пак да говорим с кой да се коалираме”, каза още министър-председателят.  ", "date": "2019.05.27", "title": "Борисов: Със сигурност знам, че трябва да променяме и партията "}
{"url": "http://epicenter.bg/article/Nyama-razmestvane-v-listata--Radan-Kanev-e-evrodeputatat-na--quot-Demokratichna-Balgariya-quot-/184217/2/0", "text": "Радан Кънев е евродепутатът на \"Демократична България\". Това обяви на пресконференция Владислав Панев, съпредседател на ПП \"Зелените\", част от обединението \"Демократична България\", в което влизат още \"Да, България\", \"Демократи за силна България\", по повод резултатите на коалицията на изборите за ЕП.  \"Има един много голям извод на тези избори, а той е, че БСП не може да бъде алтернатива\", коментира Радан Кънев. Той посочи, че до момента няма разместване в листата. Кънев каза още, че няма време за почивка.   \"Всички вече разбираме, че сме в кампания за местни избори\", коментира той. Кънев отправи благодарност към всички от щабовете на \"Демократична България\". \"Всеки допринесе, за да бъдем успешни\". Кънев каза още, че всички заедно са положили основите на предстоящите местни избори да има стабилна алтернатива. Той уточни, че ще бъде част от ЕНП и ще работи все така критично с ГЕРБ, които също са членове на ЕНП. \"Вярвам, че успешно ще работя за промяна на ЕНП\", коментира още Кънев, цитиран от БТА и Нова телевизия.  Радан Кънев допълни, че се очертават много малко въпроси, по които ще може да работи заедно с националисти и евроскептици. Такава според него е българската позиция за отмяна на Дъблинския регламент. Кънев коментира още, че в тази кампания не е стигнало времето да говори за европейска политика.  Христо Иванов - лидер на \"Да, България\" коментира, че самият факт, че са успели организационно да направят тази кампания е достатъчен мотив от днес да надграждат този резултат за предстоящите местни избори. \"БСП на Корнелия Нинова не може да бъде алтернатива на това управление\", категоричен бе Иванов.  Атанас Атанасов заяви, че ниската избирателна активност на тези избори е била проблем и изтъкна, че може би ние сме страната с най-ниската избирателна активност. По думите му скандалите са демотивирали хората. \"Въпросът с предсрочните парламентарни избори стои\", коментира още той. \"Ние смятаме, че резултатът е задоволителен, защото ни вкарва в А политическа група\", коментира той. По думите му \"Демократична България\" се е превърнала в марка в българския политически живот и заяви, че обединението им трябва да продължи да работи за разширяване на подкрепата сред българските избиратели.   \"БСП много искат предсрочни парламентарни избори, но не могат да ги постигнат. ДПС могат да ги постигнат, ама не ги искат\", коментира още той и заключи, че става натрапливо за всички, че Борисов управлява с подкрепата на ДПС. ", "date": "2019.05.27", "title": "Няма разместване в листата, Радан Кънев е евродепутатът на \"Демократична България\""}
{"url": "http://epicenter.bg/article/Prof-Zahari-Zahariev--Dalboka-politicheska-greshka-bi-bilo--ako-prezidentat-Radev-napravi-partiya-/184219/2/0", "text": "Евентуален нов политически проект, създаден от президента Румен Радев би бил грешна стъпка. Това заяви в ефира на телевизия \"Европа\" проф. Захари Захариев – член на Националния съвет на БСП.  Той очаква, че още на утрешното си заседание Националният съвет ще определи като политическа грешка и червения бойкот на парламента, който продължава вече няколко месеца.  „Дълбока политическа грешка би било, не от гледна точка на интересите на БСП, но от гледна точка на бъдещето на политическата система в България, на българския политически пазар, ако президентът действително тръгне към създаването на някакъв алтернативен политически модел, на нова политическа структура, която да измести не само БСП, но която трайно да намери своето място в българската политическа система. Това ще бъде дълбока политическа грешка, дълбоко деструктивна по отношение на бъдещето на България. Така че нека да се надяваме, че това няма да се случи“.", "date": "2019.05.27", "title": "Проф.Захари Захариев: Дълбока политическа грешка би било, ако президентът Радев направи партия "}
{"url": "http://epicenter.bg/article/Rekord--Elena-Yoncheva-goni-90-hilyadi-preferentsii-/184220/2/48", "text": "Елена Йончева е на път да постигне своеобразен рекорд в преференциите, гони 90 000, научи Епицентър.бг. Така острието на социалистите се \"бетонира\" на първото място в евролистата на партията.   С общо 26 947 преференции, или 6,44% от всички гласове в подкрепа на определен кандидат, бившият премиер заема мястото на Петър Витанов, измествайки на своето четвъртия в утвърдената от БСП предварителна подредба Иво Христов.   Летвата за преференциалния вот в БСП е 22 500 гласа, тъй като, за да бъде пренаредена дадена партийна листа, кандидатът трябва да е събрал персонален вот от поне 5% от гласовете, подадени за партията.   Велизар Енчев, проф. Румен Гечев и зам.-председателят на БСП Деница Златева също събират доста преференции, но недостатъчно, за да разместят листата.   Така евродепутати от БСП стават първите петима в списъка, но Станишев от пета позиция се изкачва на втора.  ", "date": "2019.05.27", "title": "Рекорд! Елена Йончева гони 90 000 преференции!"}
{"url": "http://epicenter.bg/article/Tatyana-Doncheva--V-BSP-nyama-figura--koyato-da-zameni-Korneliya-Ninova-/184222/2/0", "text": "И Борисов спечели изборите, и БСП ги загуби. Двете твърдения са верни. Причините са в народопсихологията“. Това заяви пред БНР лидерът на „Движение 21“ Татяна Дончева.  Според нея българският народ не наказва лъжци и крадци, толерира ги и този извод не се крепи само на традиционната подкрепа към Борисов и ГЕРБ, а и по подкрепата за лъжци и крадци, които „на всички избори се явяват“, и посочи Марешки и Иванчева, като такива примери. „Българинът смята, че който е във властта трябва да краде задължително и който не краде е глупав“, коментира тя.  По думите ѝ българинът не наказва крадците, защото иска да е на тяхно място. Като бившата депутатка от БСП Дончева коментира тактическите грешки в кампанията на социалистите: „Всички дефицити днес в БСП са от времето на Станишев. Там отдавна се елиминират хора с лидерски качества - не само на „Позитано“, но и по места\".  Според нея в БСП няма фигура, която да замени Корнелия Нинова, защото селекцията, която беше направена - да изтласка напред само млади и неопитни хора, не разкрива лидер сред тях. „Българите не заслужават друго, освен управление на ГЕРБ, защото ние сме врагове на самите себе си!“, категорична беше тя.  Татяна Дончева коментира европейските резултати от евровота. „Европеецът игнорира тези, които биха поставили под угроза парите, идващи от ЕС и иска да се намести в тези пари. Евроскептичните формации бяха игнорирани от гласоподавателя“.", "date": "2019.05.27", "title": "Татяна Дончева: В БСП няма фигура, която да замени Корнелия Нинова "}
{"url": "http://epicenter.bg/article/Pobeditelyat-GERB-izprashta-v-EP-sashtiya-broy-evrodeputati---6/184223/2/0", "text": "Победителят ГЕРБ изпраща в Европейския парламент (ЕП) същия брой евродепутати - 6.    БСП, която се нарежда втора, постига успех като повишава с един мандатите си в Брюксел и вече ще има 5-ма евродепутати.   ДПС спечели три места в ЕП при предишни четири.   ВМРО също увеличава своето европредставителство - ще има двама представители в европейската институция.   Демократична България се пребори за заветното едно място.   Това сочат прогнозните данни на Тренд, цитирани от Нова телевизия.   Как са разпределени гласовете, според данните ЦИК от последното преброяване:         следвани от  действителни гласа.   \"  или 115 750 гласа,   Всички други са под бариерата за влизане в европарламента, сочат още резултатите на „Тренд”.  ", "date": "2019.05.27", "title": "Тренд: Победителят ГЕРБ изпраща в Eвропарламента същия брой евродепутати - 6"}
{"url": "http://epicenter.bg/article/Borisov-leti-za-Bryuksel-za-parva-sreshta-na-varha-sled-evrovota-/184224/2/0", "text": "Министър-председателят Бойко Борисов ще участва в Неформална работна вечеря на държавните и правителствените ръководители на ЕС в Брюксел утре, 28 май. Това съобщиха от Правителствената информационна служба.  След изборите за Европейски парламент лидерите на страните-членки на ЕС ще обсъдят резултата от гласуването и ще започнат процеса по номиниране на ръководителите на институциите на ЕС.  ", "date": "2019.05.27", "title": "Борисов лети за Брюксел за първа среща на върха след евровота "}
{"url": "http://epicenter.bg/article/Izzeha-35-800-kasa-tsigari-bez-banderol-vav-vidinsko-selo/184172/3/0", "text": "35 800 къса цигари без бандерол са иззети при проверка на лек автомобил в село Иново. Това съобщиха от ОДМВР - Видин.   В хода на проведена специализирана полицейска операция по линия \"Акцизи“ в село Иново, служители на РУ - Видин подали сигнал за спиране на лек автомобил \"Дачия Сандеро“ с видинска регистрация, пътуващ в посока областния град. Водачът не се подчинил на подадения светлинен сигнал и стоп-палката, а променил посоката на движение.   Опитът му да избегне проверката се оказал неуспешен. Униформените спрели колата и установили самоличността на шофьора – 51-годишен видинчанин. На задната седалка в превозното средство имало 1790 кутии цигари \"Merilyn“ без бандерол. Контрабандната стока, на стойност 8 592 лева, била иззета по надлежния ред.   Мъжът е привлечен в качеството на обвиняем по образуваното по случая досъдебно производство. С постановление на прокурор от видинската районна прокуратура той е задържан за срок до 72 часа и приведен в следствения арест. Работата на разследващите продължава.", "date": "2019.05.27", "title": "Иззеха 35 800 къса цигари без бандерол във видинско село"}
{"url": "http://epicenter.bg/article/Ekstradirat-Marinela-Arabadzhieva-v-Balgariya-na-30-may/184177/3/0", "text": "Съпругата на Ветко Арабаджиев – Маринела, ще бъде екстрадирана в България на 30 май, съобщава NOVA.   В момента тя се намира в Испания. Припомняме, че  специализираната акция срещу Арабаджиеви беше в края на август. При претърсването на хотел „Маринела\" бяха открити 10 млн лева. Издирваха бизнесмените с европейска заповед за арест и червена бюлетина на Интерпол. Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления.   В началото на месеца в България под конвой беше върнат и Ветко Арабаджиев.", "date": "2019.05.27", "title": "Екстрадират Маринела Арабаджиева в България на 30 май"}
{"url": "http://epicenter.bg/article/Aleksandar-Simov--Rezultatat-e-boleznen--no-ne-mislya--che-e-otchayvasht/184150/11/0", "text": "  Мога и приемам критика за резултата на БСП от хора, които реално са се борили, от хора, които знаят какво е да се изправиш срещу тази паяжина от пари, феодални схеми, едър бизнес и медийна мътилка.   Да, критиката им нагарча, но я приемам.   Очевидно БСП трябва да продължи промяната в себе си, за да може да стане автентичен изразител на недоволството. Но след всички избори отново и отново слушам как трябвало да има нещо ново ляво, как от небето в следващия миг ще дойде някакъм но в ляв проект и той ще е съвършен и ангелски и вече вместо да се ядосвам, просто се хиля. Докато съм жив този рефрен ще ме преследва като песен на Веселин Маринов.  И тези мечтания са романтични, но има един-единствен безспорен факт в цялата тази буфонада - добра или лоша БСП е на терена срещу Борисов, всеки път тя се противопоставя, разтърсва, вдига шум и неизменно излиза на тепиха за поредната битка.  А много от медийните тенори ги няма никъде в решителните мигове. Оглеждаш се, търсиш помощ, но нищо.  И чакат края, за да могат ехидно да кършат пръсти и да изпадат в умопомрачителни гърчове, че всички са идиоти, че всички са едно и също и само те са моралните ангели.    БСП не е идеалната, но БСП е реалната левица в България. Левица, която още търси своя път и със сигурност ще прави още грешки. Но тя няма как да бъде заменена, подменена или забравена. Това няма да се случи. Защото наистина има голяма разлика от битките във фейсбук и политиката на място, сред хората. Така че, ако искате ново ляво, ако наистина чакате социална промяна - влезте в БСП и се борете. Толкова е простичко.  Резултатът е болезнен, но не мисля, че е отчайващ.    Срещу БСП имаше изправена огромна медийна машина, премиер, който не слизаше от новините и беше развързал кесията като плейбой в луксозен курорт, както и всякакви форми на корпоративен и купен вот. БСП загуби, но ако някой се чувства тържествено от този факт ще трябва да ходи да си проветри мозъка.    Това имах да казвам засега.  Още ще размишлявам и ще се самобичувам.  И ако видите, че не пиша дълго във фейсбук, моля ви, проверете дали не съм заключен на терасата от Хакимчето, за да размишлявам къде сбъркахме и да тренирам духа си за следващите битки със спанак и броколи..", "date": "2019.05.27", "title": "Александър Симов: Резултатът е болезнен, но не мисля, че е отчайващ"}
{"url": "http://epicenter.bg/article/Izlozhba-zhivopis-na-Liliya-Mavlova-v-Stolichna-biblioteka/184199/6/0", "text": "На 29 май 2019 г. от 18:00 ч. в галерия „София“ на Столична библиотека ще бъде открита първата самостоятелна изложба живопис на Лилия Мавлова „ПРОЯВЛЕНИЕ“. Посетителите ще имат възможността да се потопят в магията, очарованието и красотата на картините, които дават живот и на уникална колекция от шалове, наречена „Любов от пръв поглед“.   Изложбата ще бъде отворена за посетители от 29 май до 31 май 2019 г. от 11:00 ч. до 19:00 ч. и на 1 юни 2019 г. (събота) от 11:00 ч. до 16:00 ч.", "date": "2019.05.27", "title": "Изложба живопис на Лилия Мавлова в Столична библиотека"}
{"url": "http://epicenter.bg/article/Oshte-edin-mitichen-angliyski-klub-otiva-v-ratsete-na-bogati-arabi-/184178/8/0", "text": "След Манчестър Сити, собственост на шейх Мансур от Обединените арабски емирства, още един от най-обичаните и популярни клубове в Англия ще бъде закупен от милиардер от Персийския залив. Става дума за Нюкасъл Юнайтед, чийто собственик Майк Ашли се съгласил да продаде „свраките“ за 350 милиона паунда (около 400 млн. евро) на милиардера от Дубай шейх Халед бин Зайед ал Нехаян, съобщава \"Сън“, цитиран от Канал 3.  Според най-тиражния английски вестник той е братовчед на собственика на Манчестър Сити. Шейхът е важен член на кралската фамилия на Абу Даби, който миналата година опита да купи Ливърпул за 2 милиарда паунда, но офертата му бе отхвърлена от американските босове на червените.  Майк Ашли, който е собственик на най-успешния портал за продажба на спортни стоки на Острова SportsDirect.com, е на нож с феновете на Нюкасъл, които го обвиняват, че не инвестира достатъчно в трансфери, като по този начин отборът, воден от Рафа Бенитес, се бори само да не изпадне от Висшата лига. Ашли, който купи Нюкасъл преди 12 г., допълнително вбеси вярната публика на „свраките“, като преименува митичния стадион „Сейнт Джеймсис Парк“ на името на компанията си за продажба на спортни стоки.  \"Сън“ твърди, че документите за продажбата вече са подготвени, а първата задача на новия собственик щяла да бъде да подсигури оставането на Рафа Бенитес начело на Нюкасъл – с по-голяма заплата и неограничени трансферни фондове за подсилване на състава. Най-скъпата покупка на Ашли за тези години е парагвайският халф Мигел Алмирон, привлечен за 24 млн. евро от американския Атланта Юнайтед.  Рафа Бенитес представи план как на първо време да изведе Нюкасъл до нивото на клуб като Лестър Сити.  Според британските медии и катарските богаташи, които притежават Пари СЖ, планират да купят английски клуб. В момента три от най-големите и популярни клубове от Премиершип - Ман Юнайтед, Арсенал и Ливърпул, са собственост на американци. Руснаци са собственици на Челси и Борнмът, азиатски богаташи контролират Лестър, Евертън, Саутхемптън и Улвърхемптън, с арабските капитали от ОАЕ Ман Сити стана най-успешният клуб във Висшата лига през последните 5 г., а Уотфорд е собственост на италианци.  ", "date": "2019.05.27", "title": "Още един митичен английски клуб отива в ръцете на богати араби "}
{"url": "http://epicenter.bg/article/Stoyanka-Mutafova--Nyama-da-predam-Boyko-/184181/10/99", "text": "\"Смятам, че всеки българин трябва да гласува, защото това е наш дълг. После поне да знаем кой е виновникът за несвършените неща, а не само да се оплакваме\".  Това сподели голямата българска актриса Стоянка Мутафова, която даде вота си за евроизборите вчера, отиде на крака и не се възползва от правото си да гласува вкъщи, пише в. \"България днес\".  Според Госпожа Стихийно бедствие паметта на народа не е толкова къса, че да не знае при кого е бил най-добре, но винаги се появяват и манипулации, които тя отрича. \"Купуване на гласове винаги ще има, въпросът е хората да проявяват съвестта си и да посочват нарушителите. И друго е важно - да се трудим, а не да мързелуваме и после друг ни виновен\", каза Мутафова.  Самата актриса е пример за работоспособност и като доказателство на думите си тя сподели, че предишните дни е играла в постановката \"Скакалци\", а й предстои в \"Сълза и смях\" да участва и в \"Госпожа Стихийно бедствие\".  \"Няма почивка за мен. Няма и за Бойко, като гледам. И той всеки ден нещо прави. Аз не мога да го предам този човек, след като веднъж ми стори голямо добро, като помогна да дойда за поклонението на Георги Калоянчев. От тогаз всеки път на избори аз за него гласувам. А Фандъкова не ме пропуска - букети, идва на представленията, много ги харесвам тези хора\", сподели Мутафова, която обясни, че вече на 97 години няма никакви страхове.   \"Както казваше покойната Багряна - \"На два режима съм метреса - и по соца, и сега\". Аз я надминах. Аз съм на три режима. Моят първи режим е в театъра и той ми е най-интересен. А иначе в другите режими - засега не са ми кой знае колко интересни. Има какво да се очаква още. Много е останало от предишния режим, то още действа и пречи. Трябва да мине време. Аз няма да съм жива вече, но дай Боже, да се изчисти всичко. Да стане по-чисто, по-светло. Сега според мен е малко на никъде. Е, има някакво просветление все пак. Можеш да си кажеш каквото искаш, но пък това, което си кажеш, може да ти попречи \"из-за угла\", както казват руснаците - зад ъгъла може да те издебне, без да си го усетил\", сподели голямата Стоянка Мутафова и продължи да се смее.  97-годишната Стоянка Мутафова ще бъде герой на филм, който ще снима нейната дъщеря - красивата Мария Грубешлиева, и мениджърът им Евгени Боянов. \"Вече имаме готови неща\", сподели още Стоянка.  Единствената мисъл, която натъжава актрисата, е за мъжа й Нейчо Попов. \"Юлиан Вучков все ми казваше, че говоря само за него, сега и той почна, като се спомина неговата Диана. Ама то любов бе, какво да се прави\", сподели Мутафова.  Когато не пътува, актрисата най обича да седи на една поляна до дома си. \"И сама със себе си ми е много добре\", обясни житието си голямата ни актриса. Там съм сама със себе си, заобиколена от дървета и цветя. А през деня спя, защото вечер страдам от безсъние\", обясни още житието си голямата ни актриса.", "date": "2019.05.27", "title": "Стоянка Мутафова: Няма да предам Бойко!"}
{"url": "http://epicenter.bg/article/Lili-Ivanova-pusna-snimki-ot-izbiratelnata-sektsiya--Galeriya-/184185/10/99", "text": "Естрадната прима Лили Иванова публикува снимки от вчерашните избори за Европейски парламент в официалния си профил в социалната мрежа. На фотосите изпълнителката е заобиколена от свои почитатели.   Няколкото кадъра със заглавие: \"Избирателна секция 36, район Оборище\" показват още къде примата е упражнила правото си на глас, изпълнявайки гражданския си дълг.             ", "date": "2019.05.27", "title": "Лили Иванова пусна снимки от избирателната секция (Галерия)"}
{"url": "http://epicenter.bg/article/Filmat--quot-Strastite-abiturientski-quot---ne-se-vzimayte-na-seriozno/184204/10/0", "text": "  Мартин Асенов е един от режисьорите на българският пълнометражен филм “Страстите абитуриентски”, но преди всичко е човека съградил личността си от един различен поглед върху реалността която ни заобикаля, той пише, той забавлява, той създава различни видео проекти, но той преди всичко кара хората около него да бъдат по-задружни, да бъдат себе си и най-важното да се усмихват.     - Говори за позицията относно демографската криза и за това, че ако не внимаваме накрая всички млади ще напуснат страната. От друга страна разбира се засяга и факта колко много забавни и хубави неща заобикалят живота на един българин – банкетите, празненствата, чарът, жаждата за живот.     - Исках да постигна чувство за обединеност, задружие и отдаденост между екипа. Защото в крайна сметка, най-голямата мотивация за тези таланти според мен е чувството за принадлежност към кауза. Фактът, че толкова много хора работеха по този филм, мисля че вдъхновяваше всеки да даде най-доброто от себе си.       -  Според мен голяма част от личностното развитие започва даже след абитуриентския бал, защото вече трябва да бъдеш по-отговорен, индивидуален и сам да извървиш пътя, който си си избрал. Родителите и преподавателите в училище до момента са те водили за ръка, но в университета вече имаш много повече индивидуални отговорности. За мен 10 години след абитуриентския ми бал, мога да се обърна назад и с гордост да заявя, че съм уползотворил времето си между училище и сегашния ми живот.       - Да се забавлява повече, да не се взима толкова на сериозно, да разбере, че ние не сме центъра на вселената като индивидуалности, а като колектив и различията по между ни, правят живота по-цветен и пъстър.   - Филмът е искрен. Не се опитва да захароса картинката и да заблуждава, че всичко е наред и че сме номер 1. Напротив, надсмива се над българската себевглабеност и притесненията от чуждото мнение. Ще даде друга преспектива, която е една от основните причини да ходим на кино. Пък и ще заведе зрителя в един доста забавен свят, изпълнен с множество колоритни и запомнящи се персонажи.       - Човек трябва да приема финалната версия на филма, който е създал. Не можеш вечно да искаш да правиш промени. До момента, това със сигурност е филма, от който най-малко бих променил. Но ми отне 4 години, за да мога да стигна до тази фаза. Преди съм имал много съжаления, но сега съм доволен от финалния продукт и с гордост го показвам на нашите зрители, защото знам че всеки би се припознал в персонажите и би се забавлявал заедно с тях, без значение дали познава членовете на екипа или не.     - Казвам си, че 2-те години неимоверен труд са си заслужавали, защото в крайна сметка аз обожавам да виждам хора, които се забавляват заедно. Да знам, че можем да им донесем усмивки ме кара да постигна личностен мир и чувство на задоволство, тъй като това ни беше целта от първия снимачен ден.     -  Над 30. Определено съм много доволен от изборите, които направихме по време кастинг процеса и в опита ни да намерим прекрасни партньори в създаването на света на филма, от сценографите, през гримьорките до звукарите. Все пак при нас дебют в пълнометражен филм правят много хора и се радвам, че можахме да им подарим това незабравимо чувство като колектив, с които много от тях си станахме приятели.       - Да се усмихват повече и да ценят това, което имат. Аз съм безкрайно благодарен, че имам възможността да правя това, което сътворявам, заедно с толкова много талантливи хора. Преди това не можех и да мечтая за подобно нещо и бях нещастен, че не сбъдвам мечтите си. А живот без личностна кауза е празен живот. Иска ми се след 10 години да знам, че съм сътворил множество различни проекти и не съм се оставил в скоби, а съм дал на зрителя множество неочаквани и разнообразни проекти. Тогава ще знам, че съм оставил добър завет към следващото поколение творци.   Най-важният момент е всички Вие да се докоснете до тази комедия, на едни хора, които я създадоха за всички Вас, и да се усмихнете, защото в днешният свят винаги е много по-лесно да бъдеш негативен и унил.     27 май/ понеделник/ 11:00 часа Кино G8 Cinema 27 май/ понеделник/ 16:00 часа Кино Euro Cinema 28 май/вторник/ 14:00 часа Кино G8 Cinema 29 май/сряда/ 21:45 часа Кино G8 Cinema 30 май/четвъртък/ 20:00 часа Кино Euro Cinema От 14 юни/петък/ Кино 21-ви век Севлиево/редовни прожекции/.      ", "date": "2019.05.27", "title": "Филмът \"Страстите абитуриентски\" - не се взимайте на сериозно"}
{"url": "http://epicenter.bg/article/Super-ekspert-obuchava-spetsialisti-po-problemite-na-kosata-v-Sofiya/184208/10/0", "text": "Започна тридневен семинар на тема: ”Съвременни трихологически методи, използвани при проблемите на окосмената част на главата”.   Той се провежда в Академия „Персона“. Лектор е изключителният медик,  Спартак Фанилович Каюмов, генерален директор на образователен център “Наутилус”, кандидат на медицинските науки, президент на Съюз на трихолозите в Русия, завършил Воено-Медицинската Академия в Русия (1993г), организатор на курсове по Трихология в Русия от 1998 г.   Програмата включва обучение по анатомия и физиология на косата и окосмената част на главата. Преодоляване на патологии, косопад, алопеция, начини за диагностика и лечение на себорея,  дерматит, псориазис, както и провеждане на  изследвания и лечение.   Приложение на мезотерапията в трихологията и още иновационни методи при лечение и третиране.", "date": "2019.05.27", "title": "Супер експерт обучава специалисти по проблемите на косата в София"}
{"url": "http://epicenter.bg/article/Radek-Shtepanek-i-Andre-Agasi-inzhektirat--quot-polozhitelen-entusiazam-quot--na-Grisho/184180/8/18", "text": "Напасването с новосформирания си треньорски тандем Радек Щепанек-Андре Агаси бе обявено от Григор Димитров за \"чудесна пакетна сделка“ след инфарктната му победа с 3-2 сета на Ролан Гарос срещу сърбина Янко Типсаревич.   Българинът сподели, че двамата са инжектирали у него така необходимия \"положителен ентусиазъм\", нужен за спасяването на тръгналата напоследък надолу негова кариера. Победителят от Ролан Гарос през 1999 г. Андре Агаси привлече своя приятел Щепанек в треньорския екип на Григор за откритото първенство на Франция след раздялата на българина с досегашния му треньор Валверду. И Агаси, и Щепанек преди това са работили със световния №1 Новак Джокович.   \" Имаме доста специална връзка, започнахме да говорим малко повече и евентуално да опитаме да уредим точно колко седмици бихме могли да работим, но всичко това е малко на заден план в момента“, каза Димитров след като се измъчи над 3 часа срещу Типсаревич за крайното 6-3, 6-0, 3-6, 6-7 (4/7), 6-4 в неделя.   \" Той (Агаси) и Радек се погаждат толкова добре, така че това е чудесна пакетна сделка“, отсече българинът ,  който във втория кръг излиза срещу 13-тия в света хърватин Марин Чилич. Балансът на Григор срещу почти двуметровия (1,98 м) 30-годишен хърватин е една победа и 4 загуби.   Гришо се смъкна до №47 в световната ранглиста по тенис, спечели последния си турнир от АТР през 2017 г. Най-доброто му представяне на турнир от Големия шлем е полуфинал на тревата в Уимбълдън през 2014 г. На червения корт на Ролан Гарос, обаче, българинът така и не успява да достигне до втората седмица на открития шампионат на Франция.   Източник: Канал 3", "date": "2019.05.27", "title": "Радек Щепанек и Андре Агаси инжектират \"положителен ентусиазъм\" на Гришо"}
{"url": "http://epicenter.bg/article/Balgariya-specheli-tri-medala-na-Evropeyskoto-po-aerobika/184202/8/0", "text": "България спечели три медала на Европейското първенство по спортна аеробика в Баку. Два бронзови при жени и мъже индивидуално и сребърен в категория групи.   При изпълнението на групи нашите представители изиграха много добре своето съчетание и получиха оценка от 22.111. Победители са румънците, а на третото място остана Русия.   При жени индивидуално Дарина Пашова спечели бронзов медал. Тя се качи на подиума заедно с двете рускини Екатерина Пиктова и Татяна Конакова, които разделиха първите две места с равен резултат.   При мъжете Антонио Папазов също е трети. И в тази категория първите две места бяха окупирани от руснаци. Победител е Роман Семенов, а втори Тимур Кулаев.   Източник: Канал 3", "date": "2019.05.27", "title": "България спечели три медала на Европейското по аеробика"}
{"url": "http://epicenter.bg/article/ENP-i-sotsialistite-gubyat-mnozinstvoto-si-v-Evroparlamenta/184155/7/0", "text": "Европейската народна партия и Алиансът на социалистите и демократите в Европа остават първа и втора политически сили в следващия Европарламент, но губят мнозинството си. Голям ръст бележат либералите и Зелените, които стават съответно трета и четвърта политически сили. Популистките партии също увеличават евродепутатите си. Това съобщава кореспондентът на БНТ.   Избирателната активност на евроизборите е над 50 процента - най-високата от 1979 г. насам. Европейската народна партия (EНП) остава най-голяма политическа сила със 179 евродепутати, въпреки че губи 38 места в сравнение с предишния парламент. Социалдемократите са втори със 152 места и загуба от 35 кресла в сравнение с предишния парламент. Двете най-големи политическа семейства обаче загубиха мнозинството си, за първи път в историята на ЕП.   Трета политическа сила са либералите от АЛДЕ, които благодарение на партията на Макрон спечелиха 105 места, с 37 повече от предишния парламент. Четвърта политическа сила са Зелените, които също увеличават креслата си със 17 и ще имат 69 евродепутати.   Основните теми, които водещите кандидати обсъждаха в изборната нощ, бяха вариантите за създаване на мнозинство в следващия парламент и избирането на председател на Европейската комисия.   Манфред Вебер - кандидат за председател на ЕК на ЕНП: Отсега нататък тези, които искат силен ЕС, трябва да обединят силите си. Затова и моята покана e към социалистите, либералите и зелените, защото зелените също са победителите от днес и затова те са възможни партньори. Мисля, че трябва да обединим усилията си в следващите пет години.   Франс Тимерманс - кандидат за председател на ЕК на ПЕС: Единствените, с които не бихме направили коалиция и това го повтарям през цялата кампания, са крайнодесните партии. Ние не споделяме еднакви виждания за Европа, за това какво е хуманно, какво е хуманизъм. Но бих работил с всички други партии, които споделят нашите виждания за прогресивна Европа и искат да вървят напред.   Бас Ейкхаут - кандидат за председател на ЕК от Зелените: Ние искаме мерки срещу климатичните промени, за социална справедливост и демокрация. Тези три теми ще бъдат на масата за преговори и ще изискваме и ще бъдем много ясни, че който и е да председател на ЕК трябва работи по тези въпроси и трябва да има промяна. Двете атниевропйски и популистки групи в Европарламента - Европа на нациите и свободите и Европа на свободата и пряката демокрация също ще имат повече места в Европарламента, благодарение на победата на партията на Марин Льо Пен във Франция и на Матео Салвини в Италия.", "date": "2019.05.27", "title": "ЕНП и социалистите губят мнозинството си в Европарламента"}
{"url": "http://epicenter.bg/article/Reuters--Fragmentariziraniyat-parlament-uslozhnyava-izbiraneto-na-lideri-na-ES/184165/7/0", "text": "Задачата да се подберат петте имена, които ще заемат най-високите длъжности в Европейския съюз и които трябва да ръководят неговото бъдеще, стана по-трудна след изборите за Европейски парламент, които подчертаха задълбочаването на политическата фрагментация на блока от 28 държави, предава Reuters. Двете най-големи центристки групи в настоящия Европейски парламент - Европейската народна партия (ЕНП) вдясно и социалистите и демократите (S&D) отляво - вече няма да притежават мнозинство в новата камара с 751 места, показват предварителните резултати.  Очаква се двете групи вече да имат не 401, както в миналия парламент, а 332 места за следващите пет години, което е далеч от нужните 376 за мнозинство и за одобряването на нов председател на Европейската комисия. „Ние сме изправени пред свиващ се център“, заяви шпитценкандидатът на ЕНП Манфред Вебер. \"Не виждам мнозинство срещу либералите, не виждам мнозинство срещу социалистите, не виждам мнозинство срещу ЕНП ... Така че това, което искам да направя е да обединим нашите сили и да работим заедно от сега. Сложната парламентарна аритметика ще бъде на масата, когато всички 28 национални лидери на ЕС ще се срещнат във вторник в Брюксел, за да се борят за това кой ще ръководи Комисията, самия парламент, външната политика на блока и централната й банка. Петата най-висока длъжност председателства срещите на върха на ЕС.   Тези пет души ще спомогнат за оформянето на отговорите на блока на предизвикателствата от изменението на климата, възраждащата се Русия, управлението на сложните връзки със САЩ и Китай, защитата от кибернетични заплахи и технологичното регулиране.   Борбата за позициите започна още в неделя, -макар и с пълното съзнание за трудността на предстоящата задача.   Преговорите между политическите групи започват в понеделник, като се очаква формирането на либерален съюз между Либералдемократите и „Зелените“, които се представиха много добре в неделя.   Съперникът отляво на Вебер – холандецът Франс Тимерманс, призова за „прогресивен алианс“ на проевропейските сили, въпреки че социалдемократите, либералите и зелените заедно продължават да нямат мнозинство.   Към тази картина се добавя победата на Марин льо Пен над Макрон във Франция, тази на „Лигата“ в Италия, на „Фидес“ в Унгария и на полската „Право и справедливост“ над обединената опозиция.  Възможни са и други коалиции в новия парламент, който ще се събере за първи път на 2 юли, но за това са нужни множество партньори в една коалиция.   Преговарящият от Европейския съюз за Брекзит, французинът Мишел Барние и ръководителят на Световната банка, Кристалина Георгиева, са сред кандидатите за председател на Комисията. Социалистите на испанския премиер Педро Санчес спечелиха за втори пореден път изборите в Испания, засилвайки амбицията им да си осигурят най-високата позиция в Брюксел. На срещата на 28 май едва ли ще бъде избран председателят на ЕК, но на нея председателят на Европейския съвет Доналд Туск ще получи мандат за консултации, които той се надява да приключи през юни.  Географията, партийната политика, половия баланс, както и профилите на кандидатите играят важна роля в неясния процес на избиране на ново ръководство на най-големия търговски блок в света.   След това Европейският парламент трябва да потвърди подбора. Всеки продължителен спор между националните столици и събранието на блока в Брюксел ще затрудни вземането на трудни решения в Брюксел и ще отслаби позицията на ЕС на световната сцена.  ", "date": "2019.05.27", "title": "Reuters: Фрагментираният парламент усложнява избирането на лидери на ЕС"}
{"url": "http://epicenter.bg/article/Shestima-zaginali-pri-buri-i-tornado-v-shtata-Oklahoma/184170/7/0", "text": "Броят на загиналите при бури и торнадо в щата Оклахома нарасна на шест души, а близо 100 са ранени, съобщи вчера телевизия Си Ен Ен, цитирана от Канал 3.   Общият брой на жертвите в редица централни щати на САЩ достига 10 души. Властите на редица градове, разположени край реките в Оклахома и Канзас, започнаха евакуация поради очаквани наводнения. \r\n \r\n През април т. г. смерчове връхлетяха южните райони на САЩ и там загинаха над 10 души, напомня агенцията.", "date": "2019.05.27", "title": "Шестима загинали при бури и торнадо в щата Оклахома"}
{"url": "http://epicenter.bg/article/Partiyata-pelenache--quot-Brekzit-quot--otvya-vsichki-na-evroizborite-vav-Velikobritaniya/184171/7/0", "text": "Сформираната само преди 6 седмици британска партия \"Брекзит“ на Найджъл Фарадж размаза всички традиционни партии във Великобритания на изборите за европарламент с 31% от гласовете, съобщава \"Дейли Мейл“, цитиран от Канал 3.   Далеч зад нея остана Либералдемократическата партия с 20%, Лейбъристката с едва 14%, Зелените с 12% и Консерваторите с отчайващите 9%, най-слабото изборно представяне на Консервативната партия на избори от 1834 г., от когато тя носи сегашното си име. Пред задаващото се напускане на Великобритания на Европейския съюз партията \"Брекзит“ се очертава с 28 евродепутати, либерал-демократите са с 15, а лейбъристите с 10, следват зелените със 7, и само трима евродепутати за Торите.   \"Това е огромно, огромно послание, мощен сигнал за събуждане към Уестминстър. Дали ще го чуят? Никога преди в британската политика нова партия, създадена само 6 седмици по-рано, не е излизала начело в национални избори“, заяви триумфално Найджъл Фарадж, чиято предишна партия  UKIP  за излизане от ЕС направи фурор и на референдума за Брекзит.   \" Причината, разбира се, е много очевидна: ние гласувахме за излизане от ЕС на референдум, очакваше се да го сторим на 29 март, а още не сме го направили“, посочи още Фарадж, който след  UKIP  и референдума за Брекзит бе изтласкан извън политиката.   Провалът на управляващото правителство на консерваторите на Тереза Мей да прокара в парламента сделка за излизането от ЕС доведе до безпрецедентна криза в партията, чийто лидер слиза от поста на 7 юни.", "date": "2019.05.27", "title": "Партията-пеленаче \"Брекзит\" отвя всички на евроизборите във Великобритания"}
{"url": "http://epicenter.bg/article/Pri-obraboteni-61-24--ot-protokolite--GERB-pecheli-30-77--BSP---25-01-/184152/2/48", "text": "По данни на Централната избирателна комисия при обработени 61.24% СИК протоколи в РИК ГЕРБ печели 30.77%, БСП – 25.01%, ДПС – 13.73%, ВМРО – 8.06%, „Демократична България“ – 6.9%, при обработени 61.24% протоколи. Това сочи справка на сайта на ЦИК.   Данните са към 7.00 часа тази сутрин. 3.55% са подкрепили ВОЛЯ. Десислава Иванчева печели 1.70%, а Минчо Куминев – 1.27%. „Патриоти за Валери Симеонов“ събира 1.26% от гласовете.   Очаква се до края на деня или най-късно утре да бъдат обработени всички данни от районните избирателни комисии, съобщи пред БНР говорителят на Централната избирателна комисия Александър Андреев.   „За обявяването на окончателните резултати и определянето на мандатите, ЦИК има 5-дневен срок от изборите“, посочи говорителят на Комисията   По думите му, изборният ден е преминал спокойно.   Приключи приемането на секционните протоколи в 25 секция в зала Арена Армеец, съобщи председателят Виолета Петрова.   Работа приключва и другата секция в зала Арена Армеец с номер 24. Обстановката във и около залата е спокойна, членовете на секционните комисии, които последни са предали изборните си книжа, се извозват по домовете си.", "date": "2019.05.27", "title": "При обработени 61.24% от протоколите: ГЕРБ печели 30.77%, БСП – 25.01%"}
{"url": "http://epicenter.bg/article/Haos-pri-predavaneto-na-protokolite-/184159/2/48", "text": "Хаос при предаването на протоколите от секционните комисии! За това съобщават телевизиите в репортажи от София, Враца и Свиленград.   Около 400 членове на СИК във Враца не могат да предадат документите от изборите, съобщи БТВ.   В София област някои от членовете на секционните комиси все още чакат да предадат протоколите си, съобщава Нова телевизия.  В София на площад „Македония” пред сградата на Областната администрация чакат още поне 10 автобуса. По-рано днес са били 50. „Ние трябваше да предадем нашите протоколи в 3 без 15 сутринта. От тогава не сме получавали абсолютно никаква информация. Стоим тук и чакаме. Има много млади хора, които се съгласиха да помагат. В момента са супер разочаровани от случващото се”, сподели пред NOVA Мира Ташева, член на СИК в Самоков.  Валентин Христов от Етрополе пък сподели, че и друг път му се е налагало да чака с часове, за да предаде изборните книжа в Областната администрация.  ", "date": "2019.05.27", "title": "Хаос при предаването на протоколите!"}
{"url": "http://epicenter.bg/article/Novi-danni-na-TsIK-/184161/2/0", "text": "ЦИК съобщи нови данни за резултатите от изборите за Европейски парламент. Те са огласени в 8:45 ч.    При обработени 74.92% от протоколите:             .   следвани от Воля с 3.54 процента.   Зад тях се нареждат ИК за Десислава Иванчева /1.69 процента/, ИК за Минчо Христо Куминев /1.24 на сто/ и Патриоти за Валери Симеонов /1.20 на сто/  ", "date": "2019.05.27", "title": "Нови данни на ЦИК при обработени 74.92% от протоколите! ГЕРБ - 30,62%; БСП - 24,59%"}
{"url": "http://epicenter.bg/article/Marinov--Pochti-vsichki-partii--gubyat-znachitelen-broy-glasove-v-sravnenie-s-predhodnite-evropeyski-izb/184166/2/0", "text": "Почти всички партии, с изключение на БСП, губят значителен брой гласове в сравнение с предходните европейски избори. Това каза в интервю за сутрешния блок „Добро утро, България“ на Радио „Фокус“ политологът Александър Маринов.   Според него повечето политици имат сериозни проблеми с обществото, което все повече оттегля своето доверие от действащата политическа класа. „ГЕРБ вероятно ще изгуби между 80 000 и 100 000 гласа, което е една пета от подадените гласове преди пет години. ДПС също губи, въпреки че там има и друго обяснение, заради не гласуването в Турция. ВМРО получава доста по-малко отколкото преди пет години, макар че тогава беше в коалиция. Да не говорим за „Атака“ и НФСБ. Повечето политици имат сериозни проблеми с обществото, тъй като то все повече оттегля своето доверие от действащата политическа класа.   Парадокс има при БСП, защото БСП печели повече гласове, отколкото преди пет години, вероятно ще прибави един мандат повече, въпреки  там темата е много болезнена. Въпросът е за пропуснатите възможности и големите амбиции. Специално в БСП предстоят трудни процеси“, заяви политологът. Александър Маринов допълни, че предстои интрига по отношение на преференциите, най-вече в БСП.", "date": "2019.05.27", "title": "Маринов: Почти всички партии губят значителен брой гласове в сравнение с предишните евроизбори"}
{"url": "http://epicenter.bg/article/Dzheremi-Korbin-poiska-vtori-referendum-za-Brekzit-ili-predsrochni-izbori/184156/7/0", "text": "Председателят на британската опозиционна Лейбъристка партия Джереми Корбин заяви, че хората във Великобритания трябва отново да изкажат мнението си за Брекзит, или чрез предсрочни избори, или чрез втори референдум, предава Reuters. „С дезинтеграцията на Консервативната партия, която не може да управлява и блокиран парламент, този въпрос трябва да бъде отнесен отново до хората, или чрез парламентарни избори, или чрез референдум“, заяви Корбин.   „През следващите дни ще имаме разговори в партията и движението и ще анализираме резултатите от двете страни на разделението около Брекзит“. ", "date": "2019.05.27", "title": "Джереми Корбин поиска втори референдум за Брекзит или предсрочни избори"}
{"url": "http://epicenter.bg/article/Rumaniya-na-evrovota--triumf-na-opozitsiyata-i-udar-sreshtu-upravlyavashtite/184163/7/0", "text": "Румъния гласува както за европарламент, така и на референдум срещу корупцията. Избирателната активност беше около 50%, а голяма част от румънската диаспора сигнализира, че не са допуснати да гласуват в секциите. Според предварителните резултати, управляващата Социалдемократическа партия губи вчерашния вот, съобщава БНТ. Триумф на опозицията и силен удар срещу управляващите Социалдемократи на европейските избори в Румъния. Над 8 млн. и 900 хиляди души отидоха до избирателните секции вчера, а резултатите са красноречиви - 25,8 % - толкова имат както социалдемократите, така и либералите. Близо 24% пък са гласували за коалицията, оглавена от гражданското движение \"Спаси Румъния\".   Румънците гласуваха и на референдум срещу корупцията. Над 40% отговориха на двата въпроса - \"Подкрепяте ли забрана на амнистия и помилване в случаи, свързани с корупция?\" и \"Подкрепяте ли забраната за приемане на извънредни постановления от страна на правителството в областта на престъпления, наказания и съдебна организация?\".   Допитването беше инициатива на президента Клаус Йоханис и опит да се противопостави на спорните съдебни реформи, които се опитва да прокара кабинетът на премиера Виорика Дънчила.   Клаус Йоханис, президент на Румъния: Скъпи румънци, благодаря ви! С вашите гласове ясно и категорично показахте, че нито един политик не може да игнорира желанията ви. Социалдемократическата партия получи точно такъв резултат, какъвто заслужи с управленските си решения през последните две години и половина. Не направиха нищо добро и не получиха никакви гласове. Въпреки лошите резултати, засега Ливиу Драгня обяви, че няма намерение да подава оставка като партиен лидер. Самият той е пряко засегнат от въпросите на референдума, тъй като продължава да е подсъдим по няколко дела.   Ливиу Драгня, лидер на Социалдемократическата партия: Няма как да сме доволни от изхода от вота. Предстои да анализираме резултатите. Искам да бъде ясно, че аз не съм против референдума, нито против темата, за която е той. Но така зададените въпроси, бяха толкова сложни, че дори президентът не може да ги запомни.   В следващия Европарламент се очаква да влезе и новата партия на бившия съпартиец на Драгня и бивш премиер - Виктор Понта.   Виктор Понта, бивш премиер и лидер на Про Румъния: Резултатите от вота ясно показват, че хората искат промяна. Време е и лидерът на социалистите Драгня да го разбере.   Вотът премина на фона на негодуванието на румънската диаспора. Над 300 хиляди души зад граница гласуваха на изборите и на референдума. Стотици хора, обаче, подадоха оплаквания, че въпреки дългите опашки, изборният ден не е бил удължен след 21 часа и така и не са успели да дадат гласа си. ", "date": "2019.05.27", "title": "Румъния на евровота: триумф на опозицията и удар срещу управляващите"}
{"url": "http://epicenter.bg/article/Yaponiya-kupuva-105-iztrebiteli-F-35/184174/7/0", "text": "Япония планира да закупи 105 американски изтребителя пето поколение Ф-35, каза президентът на САЩ Доналд Тръмп. Това ще направи Страната на изгряващото слънце държава съюзник на САЩ с най-голям въздушен флот такива машини.   „Япония току-що обяви намерението си да поръча 105 чисто нови Ф-35 невидими за радарите на противника… Поръчката ще даде на Япония най-големия въздушен флот от Ф-35 в сравнение с всеки друг съюзник на САЩ\", каза Тръмп, който е в Токио на държавно посещение.  Той отправи послание към севернокорейския лидер Ким Чен Ун, определяйки го като „много умен“ човек, който е наясно, че трябва да се откаже от ядрените си оръжия, за да развие държавата си.    Източник: Канал 3", "date": "2019.05.27", "title": "Япония купува 105 изтребители Ф-35"}
{"url": "http://epicenter.bg/article/Prezidentat-nalozhi-veto-na-promenite-v-Zakona-za-darzhavnata-sobstvenost-za-otchuzhdavaneto-na-imoti/184167/2/0", "text": " Това съобщиха от прессекретариата на държавния глава. Държавният глава изрично заявява своята подкрепа за основната цел на промените в този закон –    Той приветства и промените за насърчаване на инвестициите в индустриалния сектор.   Независимо от това,    Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет.   Предвид   че това са обекти за общо ползване в обществен интерес.   Тази промяна създава сериозен риск вместо да се ускори процесът на изграждане на значими национални обекти, той да бъде забавен.  ***  ЗА ВРЪЩАНЕ ЗА НОВО ОБСЪЖДАНЕ В НАРОДНОТО СЪБРАНИЕ НА РАЗПОРЕДБИ ОТ ЗАКОНА ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ДЪРЖАВНАТА СОБСТВЕНОСТ, ПРИЕТ ОТ 44-ТО НАРОДНО СЪБРАНИЕ НА 15 МАЙ 2019 Г.  Подкрепям основната цел на промените, направени със Закона за изменение и допълнение на Закона за държавната собственост - да се оптимизира и ускори процесът по изграждане на значими национални обекти. Приветствам и промените, свързани с насърчаване на инвестициите в индустриалния сектор (§ 5 , 6 и 8), предвид неговото значение за повишаване на икономическия растеж и създаването на нови работни места. Независимо от това не мога да се съглася с отделни разпоредби от Закона за изменение и допълнение на Закона за държавната собственост (ЗИД ЗДС), които отдалечават уредбата от основни конституционни ценности, намаляват интензитета на защитата на основни права на гражданите и създават сериозен риск да се забавя изграждането на значими национални обекти. 1. Съгласно чл. 17, ал. 1 и 3 от Конституцията правото на собственост се гарантира и защитава от закона и частната собственост е неприкосновена. Значимостта на правото на частна собственост обуславя и систематичното място на тези разпоредби – те са в глава първа \"Основни начала\". Неприкосновеността на частната собственост имплицитно включва забраната други лица да владеят, да ползват и да се разпореждат с нея без съгласието или въпреки несъгласието на собственика. Изключение от това правило е предвидената в чл. 17, ал. 5 от Конституцията възможност за принудително отчуждаване на частна собственост. За това отчуждаване Конституцията поставя няколко изисквания: отчуждаването да се извършва въз основа на закон само за държавни или общински нужди, които не могат да бъдат задоволени по друг начин и след предварително и равностойно обезщетение. Правовата държава изисква Законът за държавната собственост (ЗДС), който регламентира отчуждителните процедури, да остане в тази конституционно очертана рамка. Считам, че част от направените с § 3 от ЗИД ЗДС промени не осигуряват предвидената в Конституцията особена закрила, която трябва да е ефективна, за да не бъде илюзорна неприкосновеността на частната собственост. С § 3, т. 1 от приетия закон (относно чл. 39б, ал. 1, т. 1 от ЗДС) се допуска предварително изпълнение не само когато с влязъл в сила подробен устройствен план имотът е отреден за изграждане на национален обект (както досега), а и за обект с национално значение. За разлика от дефиницията на понятието „национален обект“ (§ 1 от ЗДС), която съдържа ясни критерии, на които трябва да отговаря един обект, за да е национален, понятието „обект с национално значение“ (§ 5, т. 62 от Закона за устройство на територията) не съдържа такива критерии. Направената промяна създава риск прилагането по изключение на предварително изпълнение на отчуждителните актове - само за национални обекти, които несъмнено са за общо ползване и в обществен интерес, да се превърне в правило. Предвид дискреционната власт на Министерския съвет да обявява обекти с национално значение, приложното поле на предварителното изпълнение на невлезли в сила отчуждителни актове може значително да нарасне и да се разпростре върху множество частни имоти. Не е ясно какво налага това, тъй като понастоящем ускорената процедура е приложима за ключовите инфраструктури проекти - магистрали, пристанища, летища, газопроводи и други обекти, които имат характеристиките на национални обекти. В § 3, т. 1 от ЗИД ЗДС (относно чл. 39б, ал. 2 от ЗДС) се посочва размерът на определяната от съда парична гаранция, която е една трета от обезщетението съгласно акта за отчуждаване. Това се различава от действащата досега уредба, съгласно която гаранцията се определя според размера на преките и непосредствени вреди (чл. 391, ал. 3 от ГПК). Целта на паричната гаранция е да служи за изплащане на увеличения от съда размер на обезщетението по акта за отчуждаване, както и на другите обезщетения за компенсиране на вредите и пропуснатите ползи на собственика на отчуждения имот (чл. 39б, ал. 2 от ЗДС). В мотивите към законопроекта няма никакви аргументи защо гаранцията е определена на една трета, а не например на една втора. Като фиксира размера на гаранцията само спрямо определеното с отчуждителния акт обезщетение, законът намалява сигурността, че собственикът ще получи равностойно обезщетение, както изисква чл. 17, ал. 5 от Конституцията. Равностойното обезщетение следва да се изчислява не само на база пазарна оценка на имота, но и да обхваща пропуснатите ползи и нанесените вреди. Уредбата е още по-проблематична предвид обстоятелството, че Конституционният съд неведнъж се е произнасял за съдържанието на конституционното изискване за предварително обезщетение. В редица свои решения съдът застъпва разбирането, че обезщетението при отчуждаване на имот не може да се приеме за предварително, ако не е определено окончателно по размер с влязъл в сила акт на съда (Решение № 6 от 2013 г., Решение № 6 от 2006 и Решение № 7 от 2001 г.). С възможността инвеститорът да влезе във владение на имот - частна собственост и да започне строителни дейности, като се заплаща само обезщетението съгласно невлезлия още в сила отчуждителен акт и допълнителна гаранция в силно намален размер, на практика се допуска отнемане на правото на собственост. Така не се изпълнява конституционно предвиденото задължително условие за предварително и равностойно обезщетение на собственика (Решение № 6 на Конституционния съд от 2013 г.) 2. С § 4 се създава ал. 3 в чл. 42а от ЗДС, която предвижда специален режим за обезщетенията при отчуждаване на земеделски земи и горски територии, когато едно физическо лице, юридическо лице или едни и същи съсобственици имат такива имоти с обща площ над 50 декара. В този случай отчуждаването на техни отделни имоти, макар да са с размерите по чл. 42а, ал. 2 от ЗДС, няма да бъде компенсирано с парично обезщетение, а с предоставяне на имот. В мотивите на внесения законопроект няма аргументи защо се визират точно имоти с обща площ над 50 декара, което поражда съмнения, че тази промяна обслужва конкретни интереси. В мотивите на Решение № 14 от 1992 г. за тълкуване на чл. 6, ал. 2 от основния закон Конституционният съд подчертава, че „равенството на гражданите пред закона е формулирано като конституционен принцип, който стои в основата на гражданското общество и държавата“. За да гарантира прогласения принцип за равенство на всички граждани пред закона, в чл. 6, ал. 2 от Конституцията са посочени изчерпателно определени признаци, които не могат да бъдат основание за неравно третиране. Един от тези признаци е имущественото състояние. Правилото, въведено с § 4 от ЗИД ЗДС, създава неравнопоставеност въз основа на този признак между дребните и едрите собственици на земеделски земи и горски територии, като предвижда без основателна причина различен начин на тяхното обезщетяване.   Не на последно място, е съмнително дали тази промяна действително ще доведе до ускоряване изграждането на магистрали, пристанища, газопроводи и други национални обекти, тъй като изискването за обезщетяване с равностоен имот може да се окаже по-трудно, отколкото паричното обезщетяване. Разпоредбата изисква продължителен процес на доказване, че едни и същи имоти принадлежат на едни и същи собственици или съсобственици. Така се създава сериозен риск вместо да се ускори процесът на изграждане на значими национални обекти, той да бъде забавен. Споделям необходимостта от създаване на законова уредба, която да способства за бързото изграждане на магистрали, пристанища, газопроводи и други национални обекти. Като държавен глава обаче отстоявам разбирането, че бързината при осъществяване на такива проекти следва да бъде постигната чрез законодателни решения, които установяват справедлив баланс между обществения интерес и задължението за закрила на основни конституционни права на гражданите.     Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 3, т. 1 относно чл. 39б, ал. 1, т. 1 в частта „или обекти с национално значение“ и ал. 2, изр. първо в частта „една трета“, както и § 4 от Закона за изменение и допълнение на Закона за държавната собственост, приет на 15 май 2019 г.   РУМЕН РАДЕВ   ПРЕЗИДЕНТ НА РЕПУБЛИКА БЪЛГАРИЯ", "date": "2019.05.27", "title": "Президентът наложи вето на Закона за изменение и допълнение на Закона за държавната собственост"}
{"url": "http://epicenter.bg/article/Dimitar-Avramov--Tazi-pobeda-kupuva-vreme-za-GERB--Tryabva-da-ima-promeni-v-partiyata-/184168/2/0", "text": "\"Тази победа купува време за ГЕРБ. Тя показа, че е ГЕРБ са стабилна партия, няма проблем да се задържат на власт и още 10 години. ГЕРБ ще има и след Бойко Борисов, но трябва да има промени в партията.\" Това каза в сутрешния блок на БТВ политологът Димитър Аврамов.  \"Няма такива избори с толкова ниска избирателна активност. Ако има победител, това е градската десница, която се реанимира и показа, че е жива. Положението при ДПС е много лошо, те взеха много малко. Камбаната бие за всички политически партии.\" Това каза социологът Кольо Колев.  \"ГЕРБ са категоричен победител, БСП са категоричен губещ. Изглеждаше, че БСП и ГЕРБ имаха паритет, но не се оказа така. ВМРО направиха силна мажоритарна кампания\", добави Аврамов.", "date": "2019.05.27", "title": "Димитър Аврамов: Тази победа купува време за ГЕРБ. Трябва да има промени в партията "}
{"url": "http://epicenter.bg/article/Greshki-pri-protokolite-za-mashinno-glasuvane-bavyat-priemaneto-na-dokumentite-ot-RIK---Sofiya-oblast/184173/2/0", "text": "Има забавяне при приемането на документите от РИК - София област поради грешки при протоколите за машинно гласуване. Това съобщиха за Агенция „Фокус“ от Районна избирателна комисия (РИК) - София област.   От Избирателната комисия посочиха, че забавянето не е повече от обичайното, а като основна причина изтъкнаха грешки при протоколите от машинното гласуване. От Районна избирателна комисия - София област отбелязаха, че хората в избирателните секции все още не са се научили да работят с протоколите при машинното гласуване. Все още не е ясно кога ще приключи приемането на документите от РИК - София област.  ", "date": "2019.05.27", "title": "Грешки при протоколите за машинно гласуване бавят приемането на документите от РИК - София област"}
{"url": "http://epicenter.bg/article/Nyama-postradali-balgarski-voennosluzheshti-pri-obstrel-na-bazata-v-Kandahar/184175/2/0", "text": "Няма пострадали български военнослужещи при обстрел на базата на международната коалиция на летище Кандахар в Афганистан. Това съобщиха от пресцентъра на министерството на отбраната.  Обстрелът е извършен на 25 май 2019 г. в 01.19 ч. местно време (23.49 ч. българско време на 24 май 2019г.).   ", "date": "2019.05.27", "title": "Няма пострадали български военнослужещи при обстрел на базата в Кандахар"}
{"url": "http://epicenter.bg/article/Posreshtame-yuni-s-valezhi-i-zahlazhdane/184176/2/0", "text": "В понеделник ще бъде предимно слънчево с висока облачност. След обяд над западните райони ще се образуват купести облаци и на отделни места, главно в планините, ще превали и прегърми. Ще духа до умерен югоизточен вятър. Максималните температури ще са между 26 и 31 градуса, по-ниски - по Черноморието, показва прогнозата на НИМХ.   Над Черноморието ще е предимно слънчево. Ще духа умерен югоизточен вятър. Максималните температури ще са между 21 и 24 градуса. Температурата на морската вода е 16-17 градуса, а вълнението на морето - до 2 бала.    Над планините ще е предимно слънчево, с по-съществени увеличения на облачността над масивите в Западна България и на отделни места там след обяд краткотрайно ще превали. Вятърът ще е до умерен от юг и с него температурите още ще се повишат; максималната на височина 1200 метра ще е около 21 градуса, на 2000 метра - около 14 градуса.   Във вторник и сряда около и след обяд над Западна България ще се развие по-значителна купеста облачност и на отделни места ще превали краткотраен дъжд с гръмотевици. В часовете преди обяд ще бъде слънчево.   Дневните температури още малко ще се повишат и максималните ще са между 27 и 32 градуса, по-ниски - във вторник по Черноморието, където югоизточният вятър ще се усили.   От четвъртък до събота, с обръщане на вятъра от север, ще захладнее. Ще се активизират  валежи с гръмотевици, които от запад на изток ще обхванат цялата страна. Има условия за локални интензивни валежи и градушки.  ", "date": "2019.05.27", "title": "Посрещаме юни с валежи и захлаждане"}
{"url": "http://epicenter.bg/article/Pravitelstvoto-predlaga-subsidiyata-za-partiite-da-bade-namalena-s-6-5-leva-na-glas-/184179/2/0", "text": "Със свое решение Министерският съвет одобри проект на Закон за изменение на Закона за политическите партии. Това съобщиха от Правителствената информационна служба.  Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по-кратък период. Също така се предвижда планираните по централния бюджет за съответната година разходи да бъдат индикативни.  С § 2, ал. 1 от законопроекта е предвидена преходна уредба за формиране на размера на държавната субсидия за периода от 26.05.2016 г. до влизането в сила на изменителния закон.  В съответствие с обществените нагласи предлаганите промени ще доведат до икономия на бюджетни средства и фиксирането на субсидиите в размера от 11 лв. за действително получения от партията или коалицията глас. При така предложената законова уредба общият размер на държавната субсидия за политическите партии и коалиции за една година ще бъде намален с 6,5 милиона лева.  Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева.  Решението на Министерския съвет е прието неприсъствено.  ", "date": "2019.05.27", "title": "Правителството предлага субсидията за партиите да бъде намалена с 6,5 млн. лева"}
{"url": "http://epicenter.bg/article/Vsichki-partii-gubyat-glasopodavateli/184169/2/0", "text": "  Най-драстично този процес се наблюдава при победителя на сегашния вот - ГЕРБ.  ) Анализ за причините за този \"шамар\" вероятно правят вeче в централата на ГЕРБ.             При обработени 74.92% от протоколите на изборите за Европейски парламент 2019 година:      печелят с 30.62 процента и получават    с 24.59 процента и    което има 15.01 процента или     печелят с 7.76 процента и .  печели 6.82 процента или     При предишните   същите партии са успели да привлекат следния брой избиратели:   ГЕРБ постигат резултат от 30,40%  или 680 838 гласове в урните БСП - 18,935% или  424 037 гласа ДПС - 17,269%  или 386 725 гласа РБ - 6,45% или 144 532 гласа    и не само не са разтворили ветрилото, но и са се свили под миминума на твърдото си електорално ядро. Пред ръководството на ГЕРБ стои сериозно въпросът защо ерозира доверието в партията при тези успешни резултати от управлението, както ни уверяват;  дали този процес може да бъде спрян или ГЕРБ ще се превърне в политическа сила само на чиновничеството, което е във властта. Предстои да разберем до какви рокади в партията и в изпълнителната власт ще доведе този отлив.     се вижда, че спадът е в рамките на общото недоволство в странатата от политическия елит.  ова е не особено сериозна разлика за управляващи, които акумулират целия държавен инстументариум за правене на избори и го показаха на терен.    Целта, която бе поставена от ръководството, бе около 420 000 бюлетини \"за\", като се приемаше, че под 350 000 гласа подкрепа \"ще е резил\". Вероятно и в тази партия ще има пренареждане на позициите.    които са доволни, че изпращат отново Джамбазки в парламента, трябва да анализират     Към тях трябва да прибавим сегашните гласове за бившата кметица на Младост Десислава Иванчеа, която събира силен протестен вот, насочен към недоволството от съдебната система.", "date": "2019.05.27", "title": "Всички партии драстично губят гласоподаватели! ГЕРБ се разделя с повече от 240 000 симпатизанти"}
{"url": "http://epicenter.bg/article/Borisov-pak-podkara-dzhipa--Inspektira-patya-ot-Sevlievo-za-Gabrovo/184183/2/0", "text": "Министър-председателят Бойко Борисов отново сам подкара джипа, с който в последната седмица на евровота обикаляше страната. Компания отново му правят вицепремиерът Томислав Дончев, финансовият министър Владислав горанов и зам.регионалният министър Николай Нанков   Борисов инспектира пътя от Севлиево за Габрово, който се изгражда изцяло с европейско финансиране по програма \"Региони в растеж\".   \"Това е една от най-натоварените пътни отсечки\", каза вицепремиерът Томислав Дончев.   \"Остава да мислим за обходи на селата, които са по трасето\", добави зам.- министърът на регионалното развитие Николай Нанков.   В Севлиево на една от улиците, коята се ремонтира в момента, премиерът спря и се заприказва с работниците: \"Добър ден! Работите ли? Давайте по-бързо, че гледайте каква опашка се е наредила\".   А на събеседниците в автомобила Борисов казва: \"Нова техника накупихме!\" През целия път Нанков разказва подробности за ремонтите по трасето.   „Вижте каква красота – всеки камък е издялкан, издялкан, виж колко скала е свалена“, удивен е Борисов от напредването на строителството на пътя.   „Стотици хиляди хора вечер като се преберат – викат – строиме, строиме, знаеш ли как се гордеят“, допълни още той .   Строителството на тунела е започнало в края на първия мандат. Близо година бяха забавени ремонтите дейности, заради свързани с огроми проблеми с отчуждаването на участъците, обясни вицепремиерът Дончев.   „След 1-2 години като минават от тука ще минават на скорост“, очерта перспективите Борисов. „Машините буквално изяждат скалата“, отбеляза той. „Когато склата е здрава, разходите за укрепване са по-малки“, каза Томислав Дончев.   „Нов път ще се прокарва тука, друже....“, взе да рецитира стихове Борисов. Дончев пък допълни, че авторът на стихотворението е Смирненски и се включи с по-пълнен цитат.   „Направо ми е кеф да гледам как сме си го направили!“, откровенно заяви Борисов.    „Сигурен съм, че българите не знаят други българи какво правят. Толкова ми е драго да гледам как сме го направили - работни места, работниците взимат добри заплати. И ако се замислиш – имаме поне 50 такива строителни площадки в държавата“, заяви премиерът Заместник-министърът Нанков информира, че се очаква обходният път на Габрово, водещ към бъдещия тунел под Шипка, да бъде завършен предсрочно. Това е грандиозен проект не само за Габрово, но и за Северна България, защото ще осъществи връзката към бъдещия тунел под Шипка и вертикалната връзка Русе – Велико Търново, част от Трансевропейския коридор номер 9.  „Правим ремонтите по работещи градове. Фирмите накупиха нова техника, трупат опит, има иновация и модерно строителство“, отбеляза министър-председателят Борисов. Той акцентира върху уменията, които е наблюдавал у българските работници при строежите на инфраструктурни обекти.  При преминаването в близост до стадиона за ръгби в Габрово, премиерът подчерта, че след 1-2 години шофьорите ще минават по новоизградения път на скорост, който ще е резултат от усилията и труда на хиляди български строители. „Работниците са от Велико Търново. Все едно с ръка работят. Направо са вълшебници“, заяви премиерът, наблюдавайки строителните дейности.  Мащабният проект по обходния път на Габрово, водещ към бъдещия тунел под Шипка, е разделен на 5 етапа и се изпълнява в две фази.  В изпълнение е първата фаза, която включва строителството на 4 участъка от обекта и етапна връзка с обща дължина 23,25 км, както и изработването на разширен идеен проект за тунела под връх Шипка (3,22 км).  Втората фаза обхваща строителството на петия участък от път ІІІ-5004 „Обход на гр. Габрово“, включително и на тунела под Шипка. Общата дължина е 10,553 км. От тях новото строителство е 7,633 км (включително 3,2 км тунел под връх Шипка) и рехабилитация на 2,92 км. Общата дължина на двете фази е почти 34 км.  Досега 82% от строителните дейности по първата фаза са изпълнени. Обектът е разделен на няколко участъка. Рехабилитирани са близо 7,7 км като първи участък и е издадено разрешение за ползване. В следващия участък е извършена рехабилитация, реконструкция и ново строителство. На 21.11.2017 г. е подписан Акт 15 за установяване годността за приемане на строежа. Рехабилитирани са 3,27 км от съществуващ път и са построени нови пътни връзки „Севлиево - Велико Търново“ и „Казанлък - Габрово“ от пътен възел „Поповци“.  В изпълнение са трети и четвърти участък. Изграждат се отсечка с дължина 9,2 км и етапна връзка с дължина 3,13 км. Работи се също по 4 мостови съоръжения. Изпълнява се и тунел с дължина 540 м. Крайният срок по договора е 17 юли тази година.  ", "date": "2019.05.27", "title": "Борисов пак подкара джипа! Инспектира пътя Севлиево - Габрово: Кеф ми е да гледам! (На живо)"}
{"url": "http://epicenter.bg/article/Kaloyan-Metodiev--Tezi-izbori-sa-triumf-na-zastoya/184190/2/48", "text": "„Тези избори са триумф на застоя, ерата на късния Живков, същото безвремие. На север от нас започва промяна - въстанаха румънците, на юг от нас – гърците изразиха с гласуване идеята за промяна. Ние оставаме зад тях, но промените са започнали - разговорът за сериозните теми – за корупцията, за съдебната система, за промяна на политическия модел, ще си проправи път“. Това каза пред БНР политологът Калоян Методиев.  Според него слабата избирателна активност, пасивността и апатията сред хората са нещо тъжно.  „Трябва да си променим оптиката към проблемите в българското общество. Голямата грешка е, че се опитваме да говорим за европейски ценности, ред, върховенство на закона. Очевидно не става, защото в България по-голяма ценност са доходите, докато в развитите страни е обратното – първо са ценностите, после са доходите. Трябва да се търсят нови форми на комуникация, за да станат хората активни участници“.  Според Методиев премиерът Бойко Борисов не е спокоен и този резултат няма да го удовлетвори, „той усеща, че нещата стигат до още по-големи проблеми, защото не се освободи напрежение, не се дадоха отговори на наболели въпроси, няма да се рестартира доверието в партийната система“.  По думите на Калоян Методиев, президентът Румен Радев е запазил баланс в кампанията, а вътрешната опозиция в БСП ще се активира максимално. Политологът не очаква Ренесанс за Сергей Станишев.  ", "date": "2019.05.27", "title": "Калоян Методиев: Тези избори са триумф на застоя"}
{"url": "http://epicenter.bg/article/Boryana-Dimitrova--Alfa-Risarch--42--sa-izpolzvali-preferentsiyata/184153/2/48", "text": "  Това сочат данните на Алфа рисърч, анализирани в ефира на БСП от социолога Боряна Димитрова.   Според данните на агенциите  Само 22% настояват за нови избори.   42% от гражданите са използвали преференцията и това ще доведе до размествания в партийните списъци, смята Димитрова.   Боряна Димитрова смята, че   е обяснението на Димитрова защо официалните данни сочат друго.   \"България се нуждае от едни реални избирателни списъци\", каза още Боряна Димитрова. \"Демократична България\" е на ръба, но може да има разместване. В момента извадката е готова на 61%. Преференцията имаше значение, беше правилно, че тя остана с един по-нисък праг,\" добави Димитрова. \"Въпросът дали да се запази статуквото, зададен в нашата извадка, дава положителен отговор и очакване. Но ГЕРБ трябва да предприемат някакви ходове.   Тезата за предсрочен вот не можа да спечели мнозинство. Желанието е да се запази правителството, но с определени корекции.   коментира Димитрова.    ", "date": "2019.05.27", "title": "Боряна Димитрова, Алфа Рисърч: Над 60% от хората не искат ново правителство"}
{"url": "http://epicenter.bg/article/Parvan-Simeonov--Usmihnatite-specheliha--nachumerenite-zagubiha/184154/2/48", "text": " Това заяви политологът Първан Симеонов от \"Галъп интернешънъл\" в сутрешния блок на Нова телевизия.  \"Голямата изненада на евроизборите бяха резултатите на \"Демократична България\", но все пак само 60% от бюлетините са обработени. Има изненади и в независимите кандидати и от гласуването за Десислава Иванчева.  , допълни Евелина Славкова от изследователски център \"Тренд\".  \"БСП има тавани на подкрепа, те не могат да превъзмогнат и преминат тази граница. ГЕРБ е партия с малко по-големи периферии.  коментира Симеонов.  \" , завърши Славкова.", "date": "2019.05.27", "title": "Първан Симеонов: Усмихнатите спечелиха, начумерените загубиха"}
{"url": "http://epicenter.bg/article/Mihail-Mikov-/184158/2/48", "text": "\"Резултатите от вчерашния вот показаха какво се случва с БСП за две години опозиция\", заяви в сутрешния блок на Нова телевизия Михаил Миков.  Според него кампанията, водена от БСП, не е била като за европейски избори. Сега, по думите му, резултатът ще доведе до една тежка демотивация сред симпатизантите и членовете на социалистическата партия.  \"Въпросът сега за оставките не е важен, важен е въпросът за политическата отговорност\", категорично заяви Миков.  \"Смятам, че партията се отклони от нормите. Системно се прокрадваха разделителни линии вътре в БСП и отвън\", добави той.  На въпрос за кой е гласувал с преференция, бившият председател на Народното събрание отговори, че уважава правото за тайна на вот.  \"Положиха се достатъчно усилия да се води една кампания анти-Станишев и не очаквам чудеса от преференциите\", заяви още Михаил Миков.  ", "date": "2019.05.27", "title": "Михаил Миков: Въпросът за оставките не е важен, а за политическата отговорност"}
{"url": "http://epicenter.bg/article/TsIK---quot-Demokratichna-Balgariya-quot--pecheli-vota-v-chuzhbina-/184160/2/0", "text": "При обработени 99.48% от протоколите на секциите извън страната \"Демократична България\" печели 28.75% от гласовете, ГЕРБ - 22.16%, БСП - 15.42%. Това сочи справка на сайта на ЦИК.  Данните са към 7.00 часа тази сутрин. За ВМРО са гласували 7.06%, за ПП \"Възраждане\" - 4.26%, за ДПС - 4.06%, за \"Път на младите\" - 3.10%.  Десислава Иванчева е подкрепена от 2.96% от гласувалите извън страната, а ВОЛЯ от 2.09%.", "date": "2019.05.27", "title": "ЦИК: \"Демократична България\" печели вота в чужбина "}
{"url": "http://epicenter.bg/article/Dzhambazki--Povedenieto-na--quot-Ataka-quot--po-vreme-na-predizbornata-kampaniya-beshe-nedopustimo-/184162/2/0", "text": "Поведението на \"Атака\" по време на предизборната кампания беше недопустимо. Върху нас беше съсредоточена кафява кампания. От телевизията на \"Атака\" се занимаваха денонощно с това дали имам тризонет, дали съм от стар цигански род и други. Личните клевети ще минат през съда. Това заяви водачът на евролистата на ВМРО Ангел Джамбазки в сутрешния блок на Нова телевизия.  \"Може би имаме грешка в това, че отначало нямахме решение и договорка за евроизборите. Не може един да пуска тока, а друг да го гаси. Това не е партньорство. През кампанията ние не казахме и една лоша дума за никого\", каза още той.  \"Андрей Слабаков имаше учудващо висока подкрепа, въпреки това, че нямаше предизборна кампания. Юлиан Ангелов също е високо подкрепян. Ние избрахме хора, които няма да излагат себе си, партията и държавата си в Европа\", допълни водачът на евролистата на ВМРО.  \"Валери Симеонов ме поздрави, но Сидеров не. Симеонов се държеше почтено по време на предизборната кампания\", завърши Ангел Джамбазки.", "date": "2019.05.27", "title": "Джамбазки: Поведението на \"Атака\" по време на предизборната кампания беше недопустимо "}
{"url": "http://epicenter.bg/article/Andrey-Raychev--Balgarite-ne-glasuvaha-nakazatelno-na-evroizborite-/184164/2/0", "text": "Най-важното от изминалите евроизбори е, че   Например от БСП заявяваха постоянно - така не може да се живее. Това заяви в сутрешния блок на Нова телевизия социологът Андрей Райчев.  „Българинът отлага, но не забравя“, каза още той и обясни, че На въпрос дали начумерените загубиха, а усмихнатите спечелиха, Райчев отговори, че Борисов не е бил много усмихнат.    „  Ако започнат да занимават обществото със себе си, съдбата им ще бъде същата”, прогнозира социологът.     Андрей Райчев заяви, че вторият мач - местните избори, предстоят и отговорът какво ни очаква - ще бъде даден там.  Според политолога Антоний Гълъбов поведението на левицата не е нормално.   ”, добави Райчев.   „Ако погледнете, ще видите колко фрагментирана е онази част от вота, която не произвежда мандат и реално погледнато очакването не е толкова за поява на нова политическа формация, колкото за принципна промяна, която да мобилизира по-голяма част от избирателите”, каза Антоний Гълъбов.      каза още той.   „Видяхме релефа на електоралното дъно. Около една четвърт от имащите право на глас участваха на тези избори и   Релефът на електоралното дъно е интерес най-малкото с това, че ни показва колко важна е позицията на негласуващите. , каза още Гълъбов.   Според политолога  „Не можем да продължаваме периодично с това някой да ни връща колко е било хубаво преди 40 години”, обясни той.  ", "date": "2019.05.27", "title": "Андрей Райчев: Ако БСП се зарови в това, което уби СДС, тя ще свърши по същия начин!"}
{"url": "http://epicenter.bg/article/Haralan-Aleksandrov--BSP-stana-zhertva-na-revanshizma-i-na-retrogradnata-si-liniya-/184195/2/0", "text": " Това заяви пред БНР социалният антрополог Харалан Александров.  „ , добави той в предаването „Хоризонт до обед“.  Според него за левицата това е катастрофа.  \"  Вътрешните конфликти доведоха до упадък, едва сега като че ли има някакво съвземане след толкова дълго време. Ако БСП тръгне по този път, това не вещае нищо добро нито за България, нито за левите избиратели,\" коментира той.  \" . Това е много тежко предателство на лидерството на БСП към техния електорат и към цялата идея за лявото. Ако тръгне по пътя на дезинтеграция, ще се отвори много голямо пространство в тази ниша и вероятно някой ще го запълни бързо\", обобщи анализаторът.  Александров се надява партията да тръгне към оздравяване, защото страната има нужда от нормална лява партия.  Той изказа мнение, че ГЕРБ се е сплотила заради атаките отвън.  , отчете Александров.  В България има повече от същото, каза социалният антрополог в коментар за изборните резултати в другите европейски страни. По думите му в България няма драматични сътресения.  „Потвърждава се плавното придвижване към европейска, модерна, цивилизована политика, която запазва връзката с традицията и корените,“ коментира той.  Европа се променя, въпросът е коя от офертите за промяна ще вземе връх, коментира Харалан Александров.  \"От една страна имаме   Има ново разделение и то е по линията на либерално-консервативното очевидно. Същевременно   Динамиката на европейското представителство в много голяма степен е зависима от вътрешната ситуация в страните, които имат най-голям проблем с интеграция на малцинствени, мигрантски общности, каквито са Италия и Франция. , заключи социалният антрополог.  ", "date": "2019.05.27", "title": "Харалан Александров: БСП стана жертва на реваншизма и на ретроградната си линия "}
{"url": "http://epicenter.bg/article/Brosivo--Blagodarya-na-horata--che-ne-se-podvedoha-po-tazi-zloba-i-zlach-/184197/2/0", "text": "\"   Това заяви на импровизиран брифинг \"на крак\" премиерът Борисов пред журналисти в Габрово, които го следваха по време на неговата инспекция по пътя  Севлиево - Габрово.   \"Кой е казал, че европейските избори не са важни. Коментаторите на изборите са в студиата. Какво искате аз да коментирам?\", каза той пред медиите. , за хората, да се ползва от бизнеса, туризма и всички останали\", заяви Борисов с хладнокръвие и спокойствие въпреки неспирните опити на кореспондентка на Би Ти Ви да го накара да коментира изборните резултати.   \"Другото оставям на вашите социолози, които ме питаха.   губили сте ми времето в Димитровгард, точно вашата телевизия ме пита.   , изригна министър-председателят по повод социологическите прогнози на Юрий Асланов и Кольо Колев, по известен като Червен Кольо, които драстично се различаваха от крайните резултати от изборите. \"    Благодаря на хората, че не се подведоха по тази злоба и жлъч и по всичко останало. Даже ми е много драго в Асеновград, как се бяха събрали там Радев и Корнелия и ги бихме с 1000 и кусур гласа повече. При пряко участие на президента срещу нас в полза на БСП“, коментира Борисов.\", каза той.     \"  Резултатите от изборите показват, че ГЕРБ е първа политическа сила в големите градове, сред най-младите и работещите\", добави той. \"С Горанов говорих да направим повече за българите там и по-специално за образованието\", завърши Борисов.   „  появяват се нови политически играчи и в Европа, и у нас, с традиционни и еднообразни предизборни кампании това не може да се случи“, коментира още премиерът Борисов пред медиите. Той поздрави и останалите партии, участвали в евровота и допълни, че ГЕРБ победи лидера на европейските социалдемократи и в България.   Със „справедливост по комунистически“ ни върнаха в едни други времена – на Народния съд. Когато някой излиза и се приема за единствената институция в държавата и сочи с пръст кой да арестувате и кой да влезе в затвора - това е било 1945 г. Това е справедливост по комунистически ”, заяви премиерът Борисов в отговор на журналистически въпрос.   “Имаше ли разследвания при Тройната коалиция или кабинета “Орешарски” - нямаше. Не може да си разследващ журналист само срещу едните. Или си разследващ или не си разследващ“, допълни Борисов.  Премиерът   Все едно ей така извират парите. Ако бяхме направили тези избори заедно с парламентарните, днес щяхме пак да говорим с кой да се коалираме”, каза още министър-председателят.   \" , добави той.  \"Като почна да говоря на тази тема няма да покажете нито мостовете, нито естакадите. Защото съм питал хората дали знаят какво строим покрай Габрово и Севлиево. А знаете ли като дойде тук Хемус и се излиза на Каназлък. Август почваме двата лота на Велико Търново и Русе\", допълни премиера.   \"  стана ясно от думите на премиера. Финансовият министър Владислав Горанов поясни, че в Министерски съвет вече е внесен проектозакон за промени.  \"Коригираме закона, така че да отговаря на обществените очаквания и на това, което винаги е било справедливо\", каза той. \"Размерът, определен в годишния Закон за бюджета да се получава точно, а да няма преразпределение на гласовете от всички гласуващи от правоимащите партии. Предлагаме от 26 май 2016г., от както са последните промени в Закона за политическите партии, субсидията да бъде фиксирана, така че да е равна на 11 лв. и да няма съмнение как се определя\", обясни Горанов.  Премиерът Бойко Борисов допълни от своя страна: „Така че, ако някой по закона е надзел повече, да ги върне веднага“.  ", "date": "2019.05.27", "title": "Борисов: Благодаря на хората, че не се подведоха по тази злоба и злъч!"}
{"url": "http://epicenter.bg/article/Vladimir-Kisyov--Borisov-pokaza-kakvo-e-da-si-silen-lider/184200/2/0", "text": "Коментар пред   на Владимир Кисьов от СДС, основен преговарящ и за коалирането между ГЕРБ, съюзът, Гергьовден, и други десни формации, за резултатите от евровота.   Кисьов е в СДС от има-няма 30-тина години и никога не го е напускал. Той е бил два пъти зам.-министър, главен преговарящ при присъединяването на България в ЕС, бивш председател на СОС, 12 години представлява България в Комитета на регионите към ЕС, директор на Европейския институт и т.н.. Както сам се шегува със себе си – женен е за европейската тематика.   Владимир Кисьов е категоричен, че изборната активност не е толкова малка, колкото се опитват да се оправдават с това от опозицията. Също, че вотът може да има два прочита - единият за резултатите вътре в нашата страна, а другият е за останалите държави, членуващи в голямото семейство на ЕС и тепърва анализаторите ще коментират случилото се в неделя у нас.   \"Ясно се видя, че БСП губи категорично изборите с доста голяма разлика между тях и ГЕРБ, не им се оправдаха напомпаните и от някои услужливи социолози първоначални очаквания. Социалистите провеждаха една махленска, негативна, злобна кампания и заслужено загубиха. Това се дължи на няколко причини, една от които е обединението вдясно на СДС и ГЕРБ, което даде допълнителна мобилизация на много симпатизанти от автентичната десница. Винаги съм казвал, че призива на ЕНП за обединяване на десните партии, ни подтикна да инициираме споразумението с ГЕРБ сега. Някои казват, че е трябвало да го направим по-рано, на предходни избори. Ето, че единението наистина даде по-добри резултати, надявам се това да помогне и за развитието на България. Пожелавам на доскорошните ни партньори в много гласувания преди от \"Демократична България\", също да имат успех. И занапред да проявяват повече далновидност, защото не може една коалиция да не е наясно към коя политическа група в ЕП ще се присъедини. Важна причина за победата на нашия съюз, е безспорната лидерска харизма на основателя и председател на ГЕРБ Бойко Борисов, който показа какво означава да си силен водач. Накратко - както се казва, в тези евроизбори победиха усмивките над намръщените физиономии\".   Какви ще са шансовете ни в самият ЕП занапред и какво добро ще допринесат за държавата и народа ни, според Кисьов, ще се решава в най-голямото семейство - на ЕНП: \"Там ще се консолидират позициите на нашите избраници. В ЕП ще се водят сложни преговори между ЕНП, ПЕС, Алде за бъдещо по-нормално управление в Европа. Дай Боже всичко това да доведе до подобряване на живота на европейците. Жалко е обаче, че засега не се виждат визионерите за промените. Освен това, ЕК трябва да се институционализира, за да може по-лесно да се прокарват необходимите политики за бъдещото развитие на ЕС\".   Според Владо Кисьов полезното изречение, с което би се обърнал към всички новоизбрани наши евродепутати е: \"Бъдете единни в защитата на интересите на България, в контекста на бъдещето на Европа\". Той смята, че \"Европа на нациите\" не може да гарантира в пълнота необходимостите на нашата държава, нито пък на останалите: \"Когато се твърди, че Европа трябва да върви на една скорост, има опасност от изтъняване на разликите. Когато се говори за кохезионна политика, това е в пълен противовес на \"Европа на нациите\", защото, какво би станало, ако всяка нация държи на своето и не проявява никаква солидарност? Това би било пагубно и за България. Когато говорим за сигурност, за отбрана и обща политика по отношение на миграцията, ЕС има огромна роля. Свободата и демокрацията трябва да се бранят и отстояват всеки ден, всеки час и всяка минута. България няма друг шанс освен да бъде в променящият се и по-силен Еврпейски съюз\".  ", "date": "2019.05.27", "title": "Владимир Кисьов: Борисов показа какво е да си силен лидер"}
{"url": "http://epicenter.bg/article/Naprezhenie-pred-nyakoi-RIK-v-stranata--Byuletini-v-kofite-za-bokluk-/184206/2/0", "text": "Продължава приемът на секционни протоколи в 26 РИК, която събира книжата от 420 секции в общините на Софийска област, съобщава БНР. Повече от 12 часа председателите на секционните комисии от София-област не могат да отчетат протоколите. Причината за забавянето отново е грешка в попълването на протоколите и отчитането на машинното гласуване.    \"Ако не си носим някаква храна, са ни дали вчера по едно кюфте и по едно кебапче с питка хляб. Айде, без храна ще издържим, обаче какво? Да припадаме ли вече? Струва ли си? Повече от 24 часа работим\", коментираха чакащи.  Районната избирателна комисия работи на пълни обороти, но има много грешки, обясни говорителят на Областната управа Ваня Костадинова:  \"Липсват изписани нули в протоколите там, където не е гласувано за партия или коалиция. В три секционни комисии наново са извадени бюлетините и са броени\".    В Районната избирателна комисия във Враца се бави приемането на изборните книжа заради масови грешки при попълването на протоколите от секциите. Десетки членове на секционните комисии чакат от нощта да отчетат резултатите. Десетки представители на секциите от отдалечените общини – Козлодуй и Оряхово, чакат с часове Районната избирателна комисия във Враца. “Тук сме от три и половина, кога ще минем е Божа работа! Но все пак сме на работа и би трябвало това нещо да се съобрази. Това чакане, хора, които спят по чували и по автобуси, това не трябва да е така“, коментира една от чакащите. Масово не са попълнени правилно т.нар. контроли, които са седем за хартиените бюлетини и единайсет за машинното гласуване. Заради грешки при изписването на резултатите за 10 секции ще се наложи повторно преброяване на бюлетините. Според говорителят на РИК Красимир Колев много от членовете на комисиите не са чели указанията на ЦИК за попълването на изборните книжа.    12 часа продължи приемането на бюлетините и изборните книжа в Районната избирателна комисия във Велико Търново. Един от членовете на секционна комисия е получил на опашката тази сутрин инсулт, оказана му е медицинска помощ. Объркано окомплектоване на страниците от протоколите, което е направила Община Лясковец при раздаването на книжата на секционните комисии, е довело до разбъркване на страници с различни номера и това създаде проберем при отчитането на изборните резултати и напрежение тази сутрин между чакащите над седем часа комисии да предадат бюлетините. Резултатите ще бъдат зачетени, не е от правомощията на РИК да наложи санкция на Община Лясковец, посочи председателят на комисията Десислава Йонкова. При 61% извадка от протоколите ГЕРБ е първа политическа сила в областта с 30.9% от гласовете, БСП е втора политическа сила в област Велико Търново с 28.95%, следва ДПС – 9.28%, ВМРО – 8.68%, \"Демократична България\" – 4.7%. С квадратчето \"Не подкрепям никого\" са гласували 1312 избиратели.    Проблеми с попълването и окомплектоването на протоколите, грешките и несъответствията в тях доведоха до огромно забавяне при отчитането на резултатите от изборите в Ловешка област. Наложи се членове на секционни избирателни комисии да бъдат събирани през цялата нощ в Районната избирателна комисия, за да подписват новите протоколи. Все още междинните резултати показват, че ГЕРБ води с 34.02%, БСП събира 24.22%, ДПС - 16.41%, а ВМРО - 7.14%. Останалите партии са под прага. В седем от осемте секции в община Летница се е наложило преписване на протоколите заради несъответствия в номерацията на страниците им, поясни председателят на РИК Валентина Недялкова:  \"От общинската администрация не е обърнато внимание и всъщност протоколите се оказват със съвсем различни страници, т.е. не може да се приеме, че има протокол, не могат да бъдат сканирани, не могат данните да бъдат отчетени\".  Недялкова допълни, че е имало и проблеми с отчитането на резултатите от машинното гласуване, а заради несъответствия в попълнените данни в протоколите и действителните гласове се е наложило две ловешки секции да броят повторно бюлетините. Тя обобщи на какво основно се дължат проблемите и забавянето при отичането на резултатите от изборите:  \"На неподготвеност на членовете на секционните избирателни комисии и на изключително подценяване от страна на политическите партии и коалиции, които са посочили своите кандидати в тези комисии\".  Тя подчерта, че някои комисии не са имали нито един представител на проведеното обучение.  При избирателна активност от 31.95 %, най-ниската регистрирана на избори в Бургаска област, водеща политическа сила е ГЕРБ с 29.51% от имащите право на глас, сочат данните на РИК Бургас при обработени 100% от протоколите. Следва БСП, която изостава с 8%. Непосредствено след това е ДПС с 18.99%. На четвърто място е ВМРО със значително по-нисък резултат от 6.49%. За бургаския независим кандидат Христо Симеонов са гласували 1417 души или 2.27% от гласоподавателите. Едва близо 9 хиляди души в цялата Бургаска област са се възползвали от машинното гласуване.    Политическа партия ГЕРБ води в изборния резултат в област Смолян с 33.27 процента от гласовете. Данните са от междинни резултати на Районната избирателна комисия в Смолян при 99 на сто обработени секционни протоколи. Втора политическа сила в областта е “Движението за права и свободи“ с 28,06 подкрепа. Гласовете за БСП са 20,47%. За ВМРО са гласували 3,27 на сто от избирателите, а вотът за \"Демократична България\" е 2,05%. Гласуването в областта на проведените вчера избори за европейски парламент са при 40 на сто избирателна активност. Гласовете от машинното гласуване са 6,03 на сто.    При 64% обработени протоколи от РИК в Пазарджик изборните резултати показват изравняване между ГЕРБ, ДПС и БСП. Най-активно са гласували в родопските общини. Към момента ГЕРБ събира 25.99%, следвана от ДПС с 24.63%. Междинният резултат за БСП е 24.58%, а за ВМРО - 7.35%. За \"Демократична България\" са гласували 3.37%, показва извадката. \"Воля\" събира малко над 3%. Слабо представяне за Волен Сидеров и Валери Симеонов с по 1%. Резултатите са при 29% активност за областта. Най-малката община - Сърница, е гласувала най-активно - 64.61%, следвана от Батак с почти 52%. Най-слабо са гласували в Панагюрище и Пазарджик. В РИК - Пазарджик не са пристигнали протоколите от секционните избирателни комисии в Панагюрище и Стрелча. Обработката на документите се извършва бавно заради много грешки при отчитането на машинното гласуване и невалидните бюлетини, каза говорителят на РИК Тони Власев:  \"Процедурата е сложна. Има грешно записани гласове - къде действителни, къде недействителни. Машинното гласуване не е вкарано като гласове по протоколите и там възникват вече проблемите. Отчет има, но не е вкаран в хартиен протокол, не е прибавен към общия резултат. Чакаме от Стрелча и Панагюрище, за да приключим с всички комисии. Тук до обяд трябва да ги транспортираме, а пък ние кога ще ходим на ЦИК, не знам\".    С 32.82% ГЕРБ е първа политическа сила в област Хасково при обработени от Районната избирателна комисия 44.51 на сто от протоколите на секциите. Според междинните резултати БСП се нарежда на второ място с 24.43%, трета е ДПС с 22.51%. Следват ПП ВМРО с резултат 5.97% и Демократична България с 2.60%. Данните на РИК са към 6.00 часа тази сутрин.    Междинните резултати във Варна сочат, че ГЕРБ получава 33.43% от гласовете, БСП - 22.30%, ДПС - 12.7%. \"Воля - Българските родолюбци\" събира 7.78% подкрепа, ВМРО - 7.21%, \"Демократична България\" - 5.39%. Окончателните резултати за гласуването в областта се очаква да бъдат обявени днес.  Междинните резултати в Благоевград при 61% обработени протоколи, сочат преднина на коалиция ГЕРБ - СДС от 34%, следвани от \"БСП за България\" - 22.50%. На трето място е ДПС с 16.4%, следвана от ВМРО с 10.67%. За \"Демократична България\" са гласували малко под 5% от избирателите, партия \"Воля\" събира 3%. Границата от 1% са прехвърлили \"Път на младите\" и Десислава Иванчева. Около 100 секции все още чакат пред сградата на Драматичния театър в Благоевград, за да предадат изборните книжа. Окончателните резултати от изборите за ЕП в Благоевград се очаква да бъдат обявени около обяд.    В Плевен най-много гласове е получила \"БСП за България\" при обработени близо 99 на сто от протоколите на секционните избирателни комисии. Разликата с ГЕРБ, които са втори, е 3.56%. 27.45% е активността област Плевен на изминалите избори за членове на Европейския парламент. Приемането на протоколите приключи около 9.00 часа.    ДПС е първа политическа сила в област Кърджали, показват междинните резултати на Районната избирателна комисия. При обработени близо 70 процента от протоколите Движението получава над 65 на сто от действителните гласове. Втора след ДПС е партия ГЕРБ с 15,5% подкрепа, а трета е БСП с 8.2%.    ГЕРБ печели изборите в 10-и избирателен район - Кюстендил с над 7 пункта спрямо БСП, сочат окончателните резултати от вота, които станаха известни малко преди 13 ч. Трети са ВМРО. Избирателната активност е малко под 30%.  За ГЕРБ са подадени 12 777 гласа, за БСП 10 355 гласа, ВМРО взима 2828 гласа. Цели семейства в Кюстендил са наследници на бежанци от Македония преди повече от век и това обяснява високия резултат на войводите, коментират активисти.  РИК в Кюстендил се справи с работата си, но имаше и много трудности, призна председателят Красимир Петров: \"Получи се известно забавяне, но то е продиктувано от обстоятелството, че имаше машинно гласуване в 56 секции, което забавя цялата процедура. Абосюлто вярно е, че има доста неподготвени членове на СИК. При всеки следващ избор са все по-неподготвени за съжаление. Може би трябва да се мисли за професионална изборна администрация с цел отпадане на този квотен политически принцип, който е при формиране на съставите\". ", "date": "2019.05.27", "title": "Напрежение пред някои РИК в страната! Бюлетини в кофите за боклук!"}
{"url": "http://epicenter.bg/article/GERB-poluchava-i-selski-vot--gubi-tezhest-v-Sofiya--zapazva-vliyanie-sred--quot-srednite-quot--balgari/184212/2/0", "text": "БСП все още е партията с по-лоялен електорат от този на ГЕРБ. По-твърд, но по-малък. Защото ГЕРБ е партията, която има повече периферия за мобилизиране – което се случи в последните дни на кампанията. За първи път БСП не може да покаже лидерство в селата - конкурира се с ДПС и ГЕРБ.   \r\n Това показват данните на социолозите от \"Галъп интернешънъл\". \r\n Според екзит пола на избирателната активност към 20:00 ч. е  e 30,8%. \r\n   \r\n В двете таблици, публикувани от агенцията, може да видите електоралните профили на отделните партии.  И в двете таблици колонката \"общо\" показва вертикален процент. \r\n   \r\n  - Структура на групи гласоподаватели според вота за листи - сборовете по хоризонтали не дават 100%, защото не са представени всички участници.  \r\n   \r\n  - Структура на електоратите на основните листи - сборовете по вертикали дават 100%. \r\n   \r\n   \r\n И на тези избори структурата на вота за ГЕРБ напомня за общата структура на вота, т.е. ГЕРБ запазва позицията си на партия на „средния“ българин. \r\n   \r\n Сред младите (18 – 30 г.) ДПС е втора политическа сила, пред БСП. Сред възрастните пък БСП остава първа политическа сила – с вот от 41% сред пенсионерите и 39% сред тези на и над 60-годишна възраст въобще. Според възрастовата си структура, вотът за ДБ и за ВМРО показва сходства – и двете листи събират по-скоро млад вот и вот в активните възрасти. Най-млад обаче остава вотът на ДПС. \r\n   \r\n Сред най-образованите – висшистите – „Демократична България“ е трета, а не пета, както е в националната картина. Това не е изненадващо, като се има предвид традиционният профил на партията. \r\n   \r\n Като че ли за първи път БСП не може да покаже лидерство в селата – конкурира се с ДПС и ГЕРБ. Вотът в София показва, че ГЕРБ води с малко пред БСП и „Демократична България“. Времето ще покаже дали сме свидетели на нова тенденция, в която ГЕРБ постепенно получава и селски вот (през добри структури на местната власт, например), а губи тежест в София. \r\n   \r\n Отговорът на въпроса дали избирателите са гласували преференциално дава очаквани отговори – около половината избиратели твърдят, че са гласували преференциално. Вероятно, част от тези отговори са декларативни и социално желателни, но така или иначе, те свидетелстват за висок интерес и употреба на преференциите. \r\n   \r\n Най-висок е афинитетът към тях от страна на „Демократична България“ – над 70% от вота за тях вероятно е бил съчетан с преференция. \r\n   \r\n По-скоро високи изглеждат процентите на преференциално гласуване и сред гласувалите за БСП и ВМРО. \r\n   \r\n", "date": "2019.05.27", "title": "ГЕРБ получава и селски вот, губи тежест в София, запазва влияние сред \"средните\" българи"}
{"url": "http://epicenter.bg/article/Amerikansko-izdanie--Mark-Zukarbarg-stoi-zad-provala-na-vota-za-EP-/184184/7/0", "text": "Създателят на Facebook Марк Зукърбърг влезе в списък на американското издание \"Политико\" на хората, допринесли за провала на изборите за Европейски парламент, предава Новини.бг.  Основателят на най-популярната социална мрежа е допуснал в нея да се публикуват фалшиви новини и по този начин е спомогнал за увеличаването на подкепата за евроскептичните партии.  В списъка фигурира и Ангела Меркел. Според изданието германският канцлер с решението си да допусне над милион азиатци и африканци във Федералната република е настроила гласоподавателите срещу нейната партия Християндемократическия съюз.  Сред хората, които имат отговорност за провала на вота, е и Тереза Мей. Британският премиер с нейната колеблива политика по отношение на излизането на Обединеното кралство от Европейския съюз и неяснотата около Брекзит е дала подкрепа на Партията на Брекзита Найджъл Фарадж.  ", "date": "2019.05.27", "title": "Американско издание: Марк Зукърбърг стои зад провала на вота за ЕП "}
{"url": "http://epicenter.bg/article/Za-prav-pat-kiparski-turchin-stana-evrodeputat/184186/7/0", "text": "За пръв път кипърски турчин е станал депутат в Европейския парламент, написа гръцкият вестник \"Катемерини\".  Професорът от Университета в Никозия Ниязи Къзълюрек е бил избран от листата на лявата партия АКЕЛ, част от Европейската обединена левица - Северна зелена левица. Избирането на преподавателя е прецедент.  Роденият през 1959 г. учен е един от малкото свои сънародници, живеещи и работещи в Република Кипър, а не в признатата само от Анкара Севернокипърска турска република. След турската окупация на северната част на средиземноморската държава (1974 г.) на разделения остров има само селище, обитавано от двете големи етнически общности (гърци и турци). Това е с. Пила, което е под контрола на ООН.  ", "date": "2019.05.27", "title": "За пръв път кипърски турчин стана евродепутат"}
{"url": "http://epicenter.bg/article/El-Pais--Sotsialistite-pechelyat-evropeyskite-izbori--no-desnite-poemat-kontrola-nad-Madrid-/184189/7/0", "text": "Испанската социалистическа работническа партия (ИСРП) консолидира властта си в изборите за Европейския съюз и регионална власт, но загуби едно от бижутата в короната: кметството в Мадрид, което до този момент бе контролирано от бившия съдия Мануела Кармена, отбелязва електронното издание на испанския национален ежедневник El Pais, цитирано от Агенция \"Фокус\".  Консервативната Народна партия (НП) и дясноцентристкото движение „Граждани“, с подкрепата на крайнодясната партия „Вокс“, изглежда успяха да обединят силите си за управление в Мадрид. Разделението на левицата, съчетано с лошото им представяне срещу строгите икономии на „Подемос“, са ключовите фактори за този провал.  Резултатите от неделните избори утвърдиха хегемонията на ИСРП. Но те също така подобриха положението на НП. Фактът, че партията най-вероятно ще може да управлява както в испанската столица, така и в региона й, ще й позволи да претендира за ролята си на лидер на опозицията в Конгреса, за която се бореше председателят на „Граждани“ Алберт Ривера.  Въпреки кампаниите, вероятно Изабел Диаз Аюсо - лично избран за кандидат от лидера на НП Пабло Касадо - ще се стане новият регионален премиер на Мадрид. Общите резултати на НП са слаби, но партията ще контролира Мадрид и изглежда ще успее да вземе ключови области като Кастилия, Леон и Мурсия, от където може да се опита да възстанови партията.  Най-големият обрат обаче е за „Подемос“, който претърпя много по-голяма загуба от очакваното. Основателят на групата Пабло Иглесиас сега ще бъде оставен на критики за лошия резултат на водената от него партия. Ситуацията също ще отслаби позицията му за преговори с действащия министър-председател Педро Санчес, който се нуждае от подкрепата на партията за политиката на строги икономии, за да сформира правителство.  Иглесиас се бореше за коалиционно правителство и за това партията му да поеме контрол над няколко министерства. 42-те места, които „Подемонс“ държи в долната камара на парламента, все още са от съществено значение за Санчес, ако той трябва да бъде избран отново за премиер, а Иглесиас може да договори глобален пакт - местата на групата са ключови за формирането на правителство в редица региони, включително Арагон, Балеарските острови и Астурия, както и за тази в десетки местни съвети.  ", "date": "2019.05.27", "title": "El Pais: Социалистите печелят европейските избори, но десните поемат контрола над Мадрид "}
{"url": "http://epicenter.bg/article/Tsipras-svikva-predsrochni-parlamentarni-izbori/184191/7/0", "text": "Премиерът Алексис Ципрас обяви, че свиква извънредни парламентарни избори, час след като изгуби от консерваторите както евровота, така и местните избори, съобщи БНР. Отложи официалното подаване на оставка след втория тур на местния вот в неделя.  Дори консерваторите от \"Нова Демокрация\" не са очаквали победа с над 9%, заявиха депутати от опозицията. \"Изгубихме битката, но не и войната\", коментират от централата на “Сириза“.  Според частичните резултати до сега \"Нова Демокрация\" достигна 33% и 7 евродепутати, следвана от “Сириза“ с 23% и 6 евродепутати.  Костадинка Кунева остава извън Европарламента. Социалистите са на трето място, следвани от Комунистическата партия. Много слаби са резултатите на крайнодясната \"Златна зора\".  Кандидатите на консерваторите водят и в надпреварата за местния вот.  Победа на демократичните и проевропейски партии, коментират днес гръцките медии и отбелязват, че младите гърци не са гласували за \"Златна зора\", както се очакваше.  По-рано всички лидери на опозиционните партии направиха изявление с искане за оставка на правителството, като премиерът Ципрас отчете, че при тези резултати това искане е логично.  Датата на изборите ще бъде фиксирана след среща с президента, съобщи гръцкият премиер.", "date": "2019.05.27", "title": "Ципрас свиква предсрочни парламентарни избори"}
{"url": "http://epicenter.bg/article/24-godishen-mazh-e-zadarzhan-za-vzriva-v-Lion/184192/7/0", "text": "24-годишен мъж е бил арестуван заради взрива в Лион, предаде АФП, цитирана от Новини.бг   За задържания се смята, че е бил организатор и извършител на бомбеното нападение в центъра на френския град в края на миналата седмица.   При експлозията в Лион на 24 май бяха ранени 13 души.", "date": "2019.05.27", "title": "24-годишен мъж е задържан за взрива в Лион"}
{"url": "http://epicenter.bg/article/Sled-ostavkata-na-Abdelaziz-Buteflika--Nyama-zhelaeshti-za-prezidentskiya-post-na-Alzhir/184196/7/0", "text": "Нито един човек не е подал документи за участие в изборите за президент на Алжир, предаде ТАСС, цитиран от Новини.бг Конституционният съвет на северноафриканската страна бе обявил, че желаещите да участват в надпреварата за държавен глава трябва да дадат заявка до 23 часа и 59 минути на 25 май. До установения срок обаче не е било получено нито едно заявление. Вотът е трябвало да се проведе на 4 юли, заради липсата на кандидати обаче изборите може да бъдат насрочени за есента.  До предсрочния вот се е стигнало след като дългогодишния лидер на страната Абделазиз Бутефлика е подал оставка на 2 април след управление, започнало през 1999 г. Поводът за оттеглянето са били масовите протести.", "date": "2019.05.27", "title": "След оставката на Абделазиз Бутефлика: Няма желаещи за президентския пост на Алжир"}
{"url": "http://epicenter.bg/article/Kraynata-desnitsa-v-Germaniya-obyavi-Zelenite-za-vrag--1-/184205/7/0", "text": "Крайнодясната партия „Алтернатива за Германия“ посочи днес Зелените за свой основен съперник след отличното представяне на екоактивистите на евроизборите в неделя, предаде АФП, цитирана от БНР. Според крайната десница няма сигурни доказателства, че климатичните промени са дело на хората.  „Те са наши основни конкуренти. Отнасяме се към тях много сериозно“, заяви Йорг Мойтен, който бе водач на листата на „АзГ“.  Зелените удвоиха подкрепата си от миналите евроизбори до над 20% и се наредиха на второ място след десния алианс на канцлерката Ангела Меркел.  За сравнение крайната десница, която е защитник на дизеловите автомобили и на въгледобива, получи едва 11% - по-нисък резултат от националните избори през 2017 г.  В понеделник Мойтен настоя още, че Зелените не се грижат за природата, „тъй като с тяхната вятърна технология очевидно я разрушават“.  ", "date": "2019.05.27", "title": "Крайната десница в Германия обяви Зелените за враг №1 "}
{"url": "http://epicenter.bg/article/EK--Izborite-pokazaha--che-evropeyskata-demokratsiya-e-zhiva-i-zdrava/184209/7/0", "text": "Изборите за евродепутати вчера са доказателство, че европейската демокрация е жива и е в добро здраве. Това заяви говорител на Европейската комисия, според когото демокрацията в ЕС вчера се е произнесла с ясен глас, съобщи БТА.   В новия Европейски парламент има проевропейско мнозинство, добави говорителят. Популистите не спечелиха изборите, въпреки очакванията. Печелят проевропейските сили, които искат да работят в Европа и с Европа, допълни той. Говорителят изрази убеденост, че повишеното участие на избирателите се дължи и на работата на ЕК.   По неговите думи председателят на комисията Жан-Клод Юнкер няма да участва при определянето на своя наследник на поста. Говорителят уточни, че Юнкер подкрепя процеса на водещи кандидати за председател на ЕК. Работим до последния ден от нашия мандат и така допринасяме за прехода към следващия ръководен екип на комисията, заяви говорителят.", "date": "2019.05.27", "title": "ЕК: Изборите показаха, че европейската демокрация е жива и здрава"}
{"url": "http://epicenter.bg/article/Liderat-na-rumanskite-sotsialdemokrati-e-osaden-okonchatelno-na-3-5-godini-zatvor-/184213/7/51", "text": "Лидерът на управляващите в Румъния социалдемократи Ливиу Драгня бе осъден окончателно на 3 години и 6 месеца затвор по дело за корупция, съобщиха местни медии.  Днес 5-членен състав на Върховния съд на страната отхвърли жалбата на Драгня срещу присъдата тричленния състав и му даде срок от 24 часа да се яви в полицията, за да започне да излежава присъдата си, отбелязва АФП, цитирана от БНР.  Решението на Върховния съд бе обявено само ден след проведените вчера избори за Европейскипарламент, отбелязват румънските медии.  ", "date": "2019.05.27", "title": "Лидерът на румънските социалдемократи е осъден окончателно на 3,5 години затвор "}
{"url": "http://epicenter.bg/article/Germanskite-sotsialdemokrati-signalizirat-za-izlizane-ot-golyamata-koalitsiya-/184221/7/0", "text": "В отговор на катастрофалните резултати от изборите за новия състав на Европейския парламент, от Германската социалдемократическа партия (ГСДП) поискаха нов, убедителен подход в коалицията с консервативния Съюз (ХДС/ХСС) на канцлера Ангела Меркел и сигнализираха, че в близко време може да се стигне до излизането на партията от голямата коалиция в Берлин, предава Reuters, цитирана от Агенция \"Фокус\".  След изборната нощ вицепредседателят на ГСДП Ралф Щайгнер, лидерът на младежкото крило на социалдемократите Кевин Кунерт и депутатът Матиас Мирш предупредиха, че избирателите са уморени от липсата на яснота от страна на партията.  „Нуждаем се от... смелостта да коригираме нашия курс там, където е необходимо. За нашата работа в голямата коалиция това означава ГСПД без страх”, цитира агенцията думите им. Подчертава се, че тримата не призовават открито за излизане на партията от голямата коалиция на Меркел, но дават ясно да се разбере, че търпението им намалява.  „Голямата коалиция има крайна дата: най-късно през септември 2021 г., а ако е необходимо и по-рано. Не сме се записали за (дългосрочен) абонамент с консерваторите“, отбелязват социалдемократите.  Лидерът на ГСПД Андреа Налес, под силен натиск да постигне изборни успехи или да се откаже от поста си, се опита да консолидира властта си в неделя, като увери, че възнамерява да остане в коалицията и да настоява за повече социални политики.  ", "date": "2019.05.27", "title": "Германските социалдемократи сигнализират за излизане от голямата коалиция "}
{"url": "http://epicenter.bg/article/Kathimerini--Za-Gartsiya-izborite-za-Evropeyski-parlament-sa-politichesko-zemetresenie-/184227/7/51", "text": "Това означава, че Мицотакис може да бъде в състояние да прокара дневния ред на реформите, които предложи, когато беше избран за партиен лидер през януари  Политическата сцена в Гърция се промени напълно в неделя, след като опозиционната „Нова демокрация“ постигна убедителната победа над управляващата партия СИРИЗА на изборите за Европейски парламент. Премиерът Алексис Ципрас възприемаше гласуването като вот на доверие към неговото правителство, политиките му и към самия него. Вотът обаче се оказа не само поражение за Ципрас, но и земетресение за политиката на Гърция, коментира електронното издание на водещия атински ежедневник Kathimerini, цитиран от Агенция \"Фокус\".  Вече е ясно: дясноцентристката „Нова демокрация“ извоюва внушителна победа, докато СИРИЗА остана втора сила в страната, въпреки че инвестира сериозно в поляризираща реторика и в привличане на избирателите. ПАСОК зае трето място пред Комунистическата партия и неонацистката „Златна зора“. Разделението между противници и привърженици на „спасението“ е факт. Предсрочните парламентарни избори, които Ципрас ще поиска след седмица, вероятно ще отразят това.  Ципрас и СИРИЗА дойдоха на власт през януари 2015 г. с 36,34% от гласовете, водени от вълна от публичен гняв към политиката на строги икономии и реформи, които кредиторите и партньорите от Европейския съюз наложиха на гърците в споразумението за спасяване от 2010 г. Управлявайки заедно с крайнодясната „Независими гърци“, СИРИЗА се представи като глас на обикновените хора срещу елитите. Въпреки че не успя да принуди кредиторите да се подчинят на волята на Атина, а в средата на 2015 г. бе принуден да приеме нов спасителен план с тежки условия, Ципрас продължи да атакува съперниците си у дома.  През последните седмици преди изборите за Европейски парламент, той инвестира сериозно в политическа кампания. Той предупреди пенсионерите, че средствата, които правителството им предостави през последните седмици, зависят от техния вот в неделя. Тактиката не проработи. Причините, поради които хората изоставиха СИРИЗА, ще бъдат по-ясни през следващите няколко дни, но изглежда, че много от центристките гласоподаватели, които се преместиха от периферията на политиката към центъра, вече не са доволни от поляризиращия език на Ципрас, неговите политики и, може би, толерантността на неговото правителство към активизъм срещу „антиестаблишмента“.  В изявлението си след изборите малко преди полунощ Ципрас заяви, че ще посети президента Прокопис Павлопулос веднага след втория тур на местните избори, който ще се проведе в неделя, и ще го помоли да свика парламентарни избори. Премиерът избра да представи политическия избор между светлина и тъмнина, като партията му обещава освобождаване от строгите икономии, докато нейните съперници са привидно за икономии, за елитите и за Международния валутен фонд. Това беше по същество продължение на предизборната кампания, която доведе до поражение на неделните избори за Европейския парламент и местните власти. Това предполага, че СИРИЗА може не само да поддържа поляризиращ език, но може и да увеличи напрежението, за да запази гласовете си.  Лидерът на „Нова демокрация“ Кириакос Мицотакис, от друга страна, изглеждаше спокоен в изявлението си по-рано в неделя. Той призова премиера да свика избори колкото е възможно по-скоро, но също така призова привържениците на партията си да действат „с отговорност и преди всичко със скромност“. Това ще бъде трудна задача, ако правителството и неговите поддръжници поддържат напрежението от последните седмици. Но Мицотакис вече е в състояние да бере плодовете на забележителното му съживяване след първа победа за него от юни 2012 г. насам.  Това означава, че Мицотакис може да бъде в състояние да прокара дневния ред на реформите, които предложи, когато беше избран за партиен лидер през януари 2016 г. Мицотакис, въпреки че е син на бивш министър-председател, беше смятан за аутсайдер заради реформисткия му уклон в една силно консервативна партия.  Следващите няколко седмици и месеци ще бъдат от решаващо значение за вътрешната политика и за отношенията на Гърция с нейните партньори в Европейския съюз, съюзниците и кредиторите й. Ципрас и Мицотакис носят тежко бреме на отговорност, тъй като водят нацията към избори. Ако разделението царува, много от жертвите от последните 10 години ще бъдат напразни и Гърция ще бъде в по-лошо положение, отколкото беше преди кризата.  ", "date": "2019.05.27", "title": "Kathimerini: За Гърция изборите за Европейски парламент са политическо земетресение "}
{"url": "http://epicenter.bg/article/Strategat-na-Tramp-Stiv-Banan-obyavi-kraya-na-evrointegratsiyata-/184229/7/0", "text": "Бившият стратег на американския президент Доналд Тръмп Стив Банън каза, че европейската интеграция е приключила след победите на националистически и популистки партии на изборите за Европейски парламент в Италия, Франция и Великобритания, предаде АП, цитирана от БНР и БТА.  Според Банън резултатите показват, че европейският център рухва, а традиционните десни и леви политики са заменени от битка между „националистически срещу глобалистки“ сили.  По думите му „хората си връщат своите страни... това е само началото“. „С времето това ще става все по-силно“, заяви той.  Не е ясно дали различните националистически, популистки и крайнодесни партии в Европа ще могат да сформират единен блок в Европейския парламент. А дори да го направят, те ще са много далеч от постигане на мнозинство, отбелязва АП.  Въпреки това Банън предрече, че „супергрупа“, съставена от евроскептични партии, ще блокира всякакви опити за задълбочаване на интеграцията между държавите в ЕС. „Всеки ден ще е като Сталинград“, каза той, имайки предвид една от най-ожесточените обсади през Втората световна война.  ", "date": "2019.05.27", "title": "Стратегът на Тръмп Стив Банън обяви края на евроинтеграцията "}
{"url": "http://epicenter.bg/article/SIRIZA-gubi-izborite-za-mestna-vlast-v-11-ot-13-administrativni-oblasti-v-Gartsiya-/184234/7/51", "text": "След поражението на изборите за Европейския парламент, управляващата в Гърция СИРИЗА понесе още един тежък удар. Партията на премиера Алексис Ципрас изгуби изборите за местна власт, проведени паралелно с гласуването за новия състав на ЕП, съобщава електронното издание на атинския ежедневник Kathimerini, цитирано от Агенция \"Фокус\".  Предварителните резултати показват, че опозиционната „Нова демокрация“ води в 11 от общо 13 административни области в страната, включително в Атика, Македония, Тесалия, Епир и по островите в Егейско море.", "date": "2019.05.27", "title": "СИРИЗА губи изборите за местна власт в 11 от 13 административни области в Гърция "}
{"url": "http://epicenter.bg/article/Pretsedent-vav-Viena---Sebastian-Kurts-izgubi-vota-na-nedoverie-/184235/7/0", "text": "Преходното правителство остана в миналото: за първи в историята на Втората австрийска република управляващи правителство не преодоля вот за недоверие. В понеделник следобед кабинетът на канцлера Себастиан Курц (АНП) загуби гласуването в парламента, съобщава австрийският национален ежедневник Der Standard, цитирано от Агенция \"Фокус\".  Предложението, внесено от Социалдемократическата партия (СДП), бе подкрепено от доскорошния коалиционен партньор на Курц – „Партията на свободата на Австрия“. АНП и НЕОС гласуваха срещу него.   Курц сложи край на съюза им преди седмица заради таен запис с доскорошния лидер на Партията на свободата и вицеканцлер Хайнц-Кристиан Щрахе, който бе принуден да подаде оставка и от двата поста.   Предстои австрийският президент Александър Ван дер Белен да назначи преходен канцлер, който ще ръководи политиката на Виена до националните избори през есента.  Успешното гласуване на вота e прецедент в историята на Австрия: от 1945 г. насам са направени 185 опита за сваляне на правителство чрез вот на недоверие, но нито един от тях не бе успешен. Досега.  ", "date": "2019.05.27", "title": "Прецедент във Виена – Себастиан Курц изгуби вота на недоверие "}
{"url": "http://epicenter.bg/article/Die-Welt--Sedemte-nay-vazhni-pouki-ot-evropeyskite-izbori-/184187/11/33", "text": "Изборите за новия състав на Европейския парламент може да се окажат повратна точка за Европа: ще бъдат формирани мнозинства и много нови играчи ще излязат на политическата сцена в Брюксел. Чудесна възможност - ако бъдат извлечени правилните поуки от вота. Това коментира германският национален ежедневник Die Welt, цитиран от Агенция \"Фокус\".  Европа избра. Малко повече от половината граждани на ЕС, имащи право на глас, участваха в гласуването. Това е най-високата избирателна активност за поне последните 20 г. Едва ли това е изненада – навсякъде в последните месеци се говореше за „съдбоносен избор“. Или казано с други думи, това означаваше страх от възраждане на национализма и популизма.  Но не ставаше дума само този избор. Европа се нуждае от нов компас. А тези европейски избори са чудесна възможност да върнем ЕС на правилния път през следващите години. Идеи, визии и работни документи отдавна са налице, но в миналото те редовно потъваха някъде в брюкселските дебри.  Да не оставяме място за съмнение: въпреки всички кризи, Европейският съюз не е на ръба. Той не рискува да тръгне към катастрофа. Машината е твърде добре смазана за това. Но съществува риск Съюзът да продължи към по-лоши резултати с нарастващите разходи, да се увеличи икономическата фрагментация между Запада и Изтока, Севера и Юга, а чувството за принадлежност на европейците да продължи да намалява. Европейските избори могат да бъдат повратна точка: има нови мнозинства и много нови играчи ще излязат на европейската политическа сцена. Този свеж полъх е чудесна възможност.   Преминаването към дясното в Европа се провали. Трите десни популистки и националистически фракции получават заедно 173 от общо 751 места - това е с 18 места повече спрямо предходния парламент. Това означава, че десните партии няма да могат да влияят съществено на законодателния процес в ЕП.   „Призракът на национализма“ няма да може да се разпространи в новия Европейски парламент, с изключение на театралните приноси на някои членове. От друга страна, популистките партии успяха да консолидират и разширят своето лидерство в няколко държави-членки като Полша, Унгария, Чешката република и Италия. В резултат на това десните партии ще се опитат по-трудно от всякога да влияят и блокират решенията на ниво лидери на правителствата, т.е. Европейския съвет.     В продължение на десетилетия консервативната Европейска народна партия (ЕНП) и социалдемократите доминираха в ЕП. Сега това няма да е възможно. В това отношение тези избори са повратна точка: след 40 години те бележат края на традиционната голяма коалиция в Брюксел. Новите играчи от първия ред са зелени и либерали.  Това ще засегне не само работата на ЕП, но и целия законодателен процес в Европа. Политическият център на Европа се разшири, политиката става все по-колоритна.     Победителите в Европа са зелените и либералите, а не националистите и популистите. В Европа няма популистка вълна и трябва да бъде сложен край на приказките за нея. Либералите са третата най-голяма сила в парламента, а зелените станаха от шеста четвърта по ред група.Проевропейските партии останаха приблизително на едни и същи нива в Европа, въпреки тежките загуби на утвърдените партии като ЕНП и социалистите.  Вече е ясно, че това също ще има тематично въздействие. Европейската политика ще стане по-„зелена“, вероятно ще се появи данък върху емисиите на CO2. За германската автомобилна това означава да ускори значително иновационната си политика. В същото време либералите ще настояват за пазарно ориентирани нови търговски споразумения и дерегулация на пазарите на услуги.  Като цяло обаче политическата фрагментация ще направи още по-трудно взимането на решения в Брюксел. Трябва да изчакаме и да видим какво въздействие ще има това върху способността на ЕС да действа, например в търговските преговори с големи икономики като САЩ. Новият състав на ЕП означава също, че консерваторите, социалдемократите, зелените и либералите трябва да се сближат - колкото по-разделени са тези четири фракции, толкова повече крайните партии ще се възползват от ситуацията.   Партиите от Съюза (ХДС/ХСС) и ГСДП ще изпратят в Брюксел много по-малко членове от преди. Така влиянието на Германия в двете най-силни фракции ще отслабне. Свободната демократическа партия (СвДП) събра по-голяма подкрепа спрямо предходното гласуване, но вероятно ще получи само пет от общо 108-те места. Сега президентът на Франция Еманюел Макрон ще бъде този, който ще доминира либералите, а това ще затрудни СвДП да наложи политиките си.   Стратегията на ЕС - която беше решително повлияна от слабия председател на Съвета на ЕС Доналд Туск и германското правителство - да прокара Брекзит, скоро ще се окаже фатална. Имаше достатъчно предупреждения, например от Париж или Виена. Шансовете за хаотичен Брекзит през есента никога не са били толкова високи, колкото след тези избори: в Обединеното кралство, враждебната към Брюксел Партия „Брекзит“ спечели 31,5% и лидерът на Найджъл Фарадж призова за участие в преговорите за развода между Брюксел и Лондон.  В същото време шансовете на бившия външен министър Борис Джонсън да стане нов ръководител на правителството във Великобритания значително се увеличиха след катастрофалния резултат на торите (7,5%). Джонсън и Фарадж като нови партньори в преговорите изглежда като най-лошият кошмар за ЕС.   Може да се очаква, че новият буржоазен блок в ЕП (ЕНП, социалдемократите, либералите и зелените) ще увеличи значително влиянието си върху законодателния процес, като задължи Европейската комисия да предприеме конкретни мерки преди началото на новия законодателен период. Логиката е следната: всеки, който иска да бъде избран от парламента като нов ръководител на Европейската комисия, трябва първо да плати висока цена - той трябва да се ангажира да работи за един вид колоритна суперкоалиция от четири фракции. Това никога не се е случвало в историята на Общността. Правителствата на ЕС няма да харесат ситуацията - те се страхуват от загуба на влияние. И правилно. ЕП също ще го използва, за да разшири властта си.   Тъй като сега процесите на вземане на решения стават все по-сложни и има вероятност да се ожесточи войната между ЕП и управляваните от националистиките правителства страни на ЕС, европейското законодателство трябва да се съсредоточи върху няколко големи проекта. Изпълнението на проектите трябва да има целева дата - в противен случай съществува риск от безкраен цикъл, както в политиката на ЕС в областта на убежището, където всички важни законодателни предложения останаха на заден план, въпреки миграционната криза.  Какво трябва да постигне ЕС през следващите две години и половина?   разширяването на граничната охрана на ЕС до 10 000 души.   ново предложение за разпределение на бежанците. Безсмисленият план на Комисията Юнкер относно разпределението на търсещите убежище чрез квоти трябва незабавно да бъде спрян.   бюджетът на ЕС трябва да се обърне с главата надолу - радикални съкращения в секторите на селскостопанската и структурната помощ и повече внимание върху научните изследвания, иновациите, инфраструктурата и изкуствения интелект.   по-видим успех чрез прости, но новаторски резултати, които всеки европеец да разбира веднага. Пример: Новата мега-програма на Вебер за борба с рака с участието на водещи европейски изследователи на онкологични заболявания посочва пътя напред.   европейците трябва да съсредоточат външната си политика главно върху кризите за самите граждани и дори да не се опитват да изградят „армия от европейци\" (по думите на министъра на отбраната на Франция). Такава не е необходима, поне докато НАТО съществува.  ", "date": "2019.05.27", "title": "Die Welt: Седемте най-важни поуки от европейските избори "}
{"url": "http://epicenter.bg/article/Psihologat-Petar-Ivanov-obyasnyava-zashto-sme-na-danoto-na-vsichki-klasatsii--a-upravlyavashtite-pechelyat-/184201/11/0", "text": "Всичко си има обяснения, мили братя, нищо не е случайно, както и нищо не е такова, каквото е, пише в дълга публикация във фейсбук психологът Петър Иванов.  Въпросът е, какво правим оттук нататък?, добавя в края на поста си той. В него експертът анализира защо управляващите в България победиха при положение, че сме в дъното на всички световни класации.    ", "date": "2019.05.27", "title": "Психологът Петър Иванов обяснява защо сме на дъното на всички класации, а управляващите печелят!"}
{"url": "http://epicenter.bg/article/Prof--Marinov--Razocharovanie-ochakva-GERB--ako-se-nadyavat-na-proshka-i-kasa-pamet-na-obshtestvoto/184203/11/0", "text": "    - Няма изненада, ако говорим в хоризонта на последните седем дни, когато се усещаше, че натам отиват нещата, макар и не с такава съществена разлика, каквато се очертава. Но нека припомним, че преди 30 дни в началото на кампанията картината беше съвсем различна, и БСП имаше реални шансове да спечели тези избори. Не успя да го направи поради това, че не проведе една разумна балансирана, добре премислена политика. А иначе разликата наистина се очертава тежка, да не използвам по-силна дума.     - Оказа начинът или по-точно съдържанието на шума. Не е въпросът в това, че БСП е била агресивна, че не премери смисловите акценти и не подреди нещата във времето. Ще ви дам само един пример: един много съществен реален проблем, какъвто е злоупотребата с власт и корупцията по високите етажи на властта, избухналият „Апартаментгейт“, скандалите с къщи за гости и т.н., това беше една много добра възможност да се защитава европейският път, европейският стандарт на правене на политика. Вместо това, БСП по един доста елементарен начин преекспонира тази тема, битовизира я, затвори я в едни наши съвсем тесни рамки, в следствие на което обществото закономерно се пренасити и загуби интерес. И по този начин беше изхабена една тема, която разбира се тепърва ще напомня за себе си.     - Ако ГЕРБ смята, че това е прошка за техните зулуми, тяхно право е да мислят така, но според мен, много горчиво ще се разочароват, ако смятат, че всичко е приключило с тези скандали. Те са само върха на айсберга. Тепърва много други неща ще се научават, нищо че няма избори. Изборите приключиха, обаче животът на обществото продължава. Обществото няма никакво намерение да се примири. Така че г-жа Габриел ако смята, че всичко пито-платено, много дълбоко се заблуждава. За нея може да е така в Брюксел, но тук, в България темата за липсата на отчетност, на прозрачност и на отговорност за упражняването на властта тепърва ще се задълбочава.     - Аз лично не виждам в това изненада. От самото начало бях убеден, че шансовете на „Воля“ се преекспонират. Това е много смешно, знаете ли, да си плащаш да те лъжат, или може би мислиш, че лъжеш хората, и по този начин им внушаваш да гласуват за теб. Така че „Воля“ беше обречена независимо от всички познати ишерети на Марешки. Що се отнася до „Демократична България“, тя имаше своите шансове. Имаше ясни симптоми, че т.нар. „градска десница“ ще си прибере обратно една част от избирателите, които бяха временно отишли към ГЕРБ. Аз не виждам в това изненада – съвсем нормално е тази традиционна градска десница да бъде представена и в националната, и в европейската политика.     - Трудно ми е да кажа. Сега има някои от по-малките партии, да кажем „Възраждане“, които все пак потвърждават своя резултат от последните парламентарни избори. Има един голям проблем – почти всички партии, с изключение на БСП – това е един особен парадокс – губят значителен брой гласове в сравнение с предишните европейски избори. ГЕРБ губи, най-вероятно ще загуби 80 – 100 хиляди гласа. Това е 1/5 от подадените гласове преди пет години.   ДПС губи, въпреки че тук има и друго обяснение – заради негласуването в Турция. ВМРО получава доста по-малко, отколкото преди пет години, макар че тогава беше в коалиция. Да не говорим за патриотите, „Атака“ по-точно и НФСБ. Така че повечето политици имат сериозни проблеми с обществото, тъй като то все повече оттегля своето доверие от действащата политическа класа. А казвам, че е парадокс при БСП, защото БСП прибавя, печели повече гласове, отколкото преди пет години. Вероятно ще прибави един мандат повече, и въпреки всичко там темата е много болезнена, поради причината, която споменах. Там вече въпросът е за пропуснатите възможности и за големите амбиции. Специално в БСП предстоят трудни процеси.     - Е, да. Това е голямата интрига. В няколко, да не кажа в повечето партии има интрига, но най-вече в БСП. В ГЕРБ също ще видим как се подреждат, ще видим какво се случва в „Демократична България“. Там също имаше определени турбуленции при определянето на листата – първо предварителни вътрешни избори, след това друго решение. Сега ще видим какво ще се случи. Но най-очевидно, че най-голям интерес и любопитство се очаква какво ще се случи в БСП и специално дали Сергей Станишев ще бъде изстрелян нагоре с преференциите. Ако това се случи, това ще сипе допълнително сол в раните на Корнелия Нинова. Трудно е нейното положение сега, много трудно. ", "date": "2019.05.27", "title": "Проф. Маринов: Разочарование очаква ГЕРБ, ако се надяват на прошка и къса памет на обществото"}
{"url": "http://epicenter.bg/article/Kak--quot-lobito-na-Tramp-quot--mozhe-da-obarka-vsichki-smetki-v-Evroparlamenta-/184151/11/33", "text": "  Пролибералните медии побързаха да разтръбят за \"огромното отстъпление\" на традиционните десница и левица в Европарламента след проведените през последните дни европейски избори. И спешно да обявят за победители либералите и зелените.  По последни сметки, цитирани от БНР, Европейската народна партия (ЕНП) остава най-голямата политическа сила в новия Европейски парламент със 178 евродепутати. Втори остават групата „Социалисти&Демократи“ със 147 места. На трето място излиза Алиансът на либералите и демократите в Европа (АЛДЕ) – 101-102. На четвърто е групата на Зелените/Европейски свободен алианс със 70-71 депутати в новия ЕП.  Резултатите показват значителен спад за традиционната десница и левица за сметка на либерали и Зелени. Групата на Европейските консерватори и реформисти, която бе трета по сила в предишния ЕП, вече е пета с 60 евродепутати.  Веднага след това се нареждат двете евроскептични групи, които бележат по-добър резултат – „Европа на нациите и свободите“ – 57 евродепутати в сравнение с 36 досега и „Европа на свободата и пряката демокрация“- 56 при 42 досега.  Групата на Зелените/Европейски свободен алианс е със 71 представители.  В сметките обаче не влиза една сила, която се ползва с необичайна подкрепа отвъд Океана.  Както съобщи вчера Би Ти Ви, от седмици в Париж работи бившият стратег на предизборната кампания на Доналд Тръмп - Стив Банън. Основната му цел е да изгради невъзможни до момента мостове между крайно десните лидери в Европа.  „Салвини, Орбан, Льо Пен... искали били да разрушат ЕС! Не, те искат да го реформират отвътре, като Съюз на независимите нации. И така той ще е по-силен”, заяви Стив Банън.  Може ли Стив Банън да \"реформира\" състава на Европейския парламент? Може, и още как!   Събирайки на едно място Матео Салвини (Северна Лига печели 25 евродепутати), Виктор Орбан (Фидес на унгарския вицепремиер ще има поне 14) и Марин льо Пен (чийто Национален сбор има поне 23-ма), той ще има най-малко 62 евродепутати. Това моментално прави новия алианс пета по големина група в Европарламента.  Да, ще трябва Орбан да бъде \"изтеглен\" от групата на ЕНП, но нима това е невъзможно след замразяването на членството на партията му? Да, Северната лига ще трябва да излезе от „Европа на нациите и свободите“. В същата група е и партията на Марин льо Пен.  Оттам нататък става още по-лесно. Партията Брекзит на Найджъл Фарадж спечели изборите на Острова и ще има 24 евродепутати. Да, тя е член на „Европа на свободата и пряката демокрация\". Но какво от това?  Сметката набъбва до 86. А това вече прави новата група четвърта по големина.  А ако Банън успее да привлече управляващата в Полша \"Право и справедливост\", която в момента е в групата на Европейските консерватори и реформисти, сметката вече стига до 110.  Според правилата, за създаването на група са необходими минимум 25 евродепутати от поне 7 държави-членки.  Дотук преброихме пет. Какво пречи да бъдат приобщени австрийската Партия на свободата с нейните трима евродепутати? И дори гръцката Златна зора с нейните 1-2?  И кой може да попречи на българската ВМРО и други малки десни европейски партии да се приобщят към протръмпистката консервативна група?  Така новият алианс в Европарламента ще може да разчита на поне 115-116 евродепутати и твърдо ще е трета сила в Брюксел.  А ако повече от по-малките партии от групите на Европейските консерватори и реформисти, „Европа на нациите и свободите“ и „Европа на свободата и пряката демокрация“ решат да се присъединят, защо да не се бори дори със социалистите за второто място?  И така да стане незаобиколим фактор в управлението на Европа?  ", "date": "2019.05.27", "title": "Как \"лобито на Тръмп\" може да обърка всички сметки в Европарламента "}
{"url": "http://epicenter.bg/article/t/184207/11/0", "text": "Подбор на автентични исторически свидетелства, които ще бъдат представени довечера в предаването на Васил Василев \"Не се страхувай\" по БСТВ. Тази част от предаването е посветена на Харалан Александров, нарекъл неотдавна турското робство \"метафора\". Из Закон за санджака Чирмен, нахия Казанлък, 1520 – 1566 г. \"Ако се продава роб или робиня, вземат се четири акчета от продавача и четири акчета от купувача\".   Из Закон за пазарната такса на Търново, XV – XVI в. \"За роб, продаден на пазара в града, се вземат по четири акчета бач от купувача и продавача\". Из Закон за пазарната такса на Силистра, XV – XVI в. \"Ако се продава кон, от купувача и от продавача се вземат по две акчета\". Из Закон за безстопанствения добитък (юва) и забягналите роби към Закона за земята от 1609 г. \"Данъкът Бадихава и тимарите на началниците на султанските конюшни (мирахур тимарларъ) са техни. В полза на мирахура се присъждат заловените в гората безстопанствен добитък и забягнал роб\". Из разказ на словенеца Бенедикт Курипешич от 1531 г. \"На 7 януари, събота, от Самоков пътувахме до едно село Слатино Бърдо, където срещнахме много християни в железни вериги\". Из пътеписа на французина Пиер Белон от 1547 г. \"Ако някой християнин, роб или пленник в Турция, като живее с господаря си, който го е купил, иска да се потурчи, той при все това няма да получи свобода чрез това: защото като роб той е задължен да служи на господаря си\". Из пътеписа на Ожие Гизлен дьо Бузбек, пратеник на австрийския император, от 1553 г. \"Често срещахме нещастни християни от различни съсловия, възраст и пол, които водеха към ужасно робство. Караха ги на групи или ги влачеха, вързани на верига в редици, също като коне, когато ги водят за продан на пазара. Видях как към всички се отнасят като към роби и не можах да сдържа сълзите си… Военнопленниците са най-голямата плячка на войниците в Турция: един или двама роби ги обогатяват, защото най-лошите роби при тях струват петдесет екюта\". Из пътеписа на Роберт де Дрьо, француски патеписец, минал през Балканския полуостров през 1665-1669 г. \"(В Цариград)…пристигаха кораби, пълни с бедни християнски роби. Заробваха ги по протежение на краибрежията, населени от християни. Можеха да се видят от всички възрасти, от 3 до 4 години, та до 50 и 55…\" Из синджила на русенския кадия от 17 август 1699 г. \"Жителят на село Ветово, спадащо към град Русе, Ахмед беше, преди три години срещу броена сума от 65 гроша ми продаде и предаде своята собствена робиня на име Наташа като неверница и наименувана Айше Хатун, след като е имала честта да премине към исляма – руса, очи сини, вити вежди, ръст среден. Аз пък от моя страна, след като купих казаната и гореописана Айше, продадох я срещу броена цена от 80 гроша на кожаря Хаджи оглу Кара Хасан. И той от своя страна я продаде срещу известна броена сума на Балчиклъ Ахмед Челеби\". Из писмо на унгарския пътешественик граф Келемен Микеш, писано във Видин на 11 април 1738 г. \"Тук всеки ден гледахме печални неща, защото всеки ден виждахме как водят от улица на улица робите, ту мъже, ту девойки, ту жени с деца. Щастлива е оная жена, която я купуват заедно с детето и, защото често един купува жената, друг – детето\". Из описа на имуществото на починалия в София Ел Хадж Мустафа ага, съставен на 2 март 1809 г. \"Малка арабска робиня Мерджан – 400 гроша. Робинята Елмаз – 200 гроша\".   Из впечатленията на англичанина Рийд Уолш от преминаването му през българските земи през 1827 г. \"Единствените живи същества, които срещнахме в тези плодородни равнини, бяха отделения войници. Те били стоварени близо до Енос и се връщаха в Цариград по сухо. Някои от тези части водеха коне, от двете страни на които висяха кошове, пълни с малки деца - момчета и момичета, които воиниците бяха отмъкнали като плячка и сега носеха на йесипазар - пазара за роби в Цариград, за да ги продадат. Нещастните създания приличаха на агнета, натоварени в пазарска кола и бяха на възраст от три до девет или десет години\". Из доклад на началника на общата канцелария в Министерството на финансите ( на султана ) от 17 декември 1848 г. \"В околията Стара Загора, където бил по търговски дела, починал един от големите търговци на роби и жител на Триполи Абдулхамид Апошнак\".   Из донесение на руския вицеконсул в Пловдив Н.Геров до руския посланик в Цариград граф Н.П.Игнатиев от 18 декември 1871 г. \"През миналия месец в Пловдив умря мухасабеджи ( ковчежникът ). По този случай бяха продадени на публичен търг и двете млади робини от харема на умрелия, които бяха купени от турския сановник хаджи Акиф за 12 000 пиастра за сметка на губернатора Кямил паша. Това не е първият случай, когато губернаторът купува робини\". \"НЕ СЕ СТРАХУВАЙ\" С ВАСИЛ ВАСИЛЕВ, ПОНЕДЕЛНИК 27 МАЙ, 20.00, Българска свободна телевизия", "date": "2019.05.27", "title": "Васил Василев с подбор на исторически свидетелства, заради изказване на Харалан Александров"}
{"url": "http://epicenter.bg/article/Svetlana-Sharenkova--Pobediteli-i-pobedeni--/184231/11/0", "text": "Какво се случи на проведените евроизбори? Версията на управляващата партия и обслужващите ги мeдии е: „голяма  победа на Бойко Борисов и бетониране на правителството до края на мандата”.   Но един по-обективен прочит на събитията очертава друга картина – станахме свидетели на протестен вот във всичките му възможни форми и проявления.   Протестен вот е самият факт, че до урните отидоха 26% при 35% преди  пет години. В много европейски държави активността е над два пъти по-висока. Обществената погнуса от корупционните скандали във властта засега премина в масова апатия, което може би успокоява управляващите, но те трябва да са наясно, че изборната победа не слага точка на скандалите, по тях тепърва трябва да се дават отговори.   И тогава на помощ няма да могат да дойдат нито пиарски кампании, нито послушни медии, нито ефектът „Цветанов плюс” за мобилизиране на  контролиран и чиновнически вот. Резултатите са ясни и за БСП. Социалистите не можаха да  надградят антикорупционната реторика и да дадат убедителна  алтернатива, че промяната е възможна сега. Протестният вот се прояви във факта, че отлив има у всички основни партии с изключение на БСП. От ГЕРБ спрямо предишните евроизбори са се оттеглили над 100 хиляди  избиратели!   Спад бележат също патриотите и ВМРО, ДПС, „Воля” и старата десница. Някои от тях спечелиха мандат, но и това не може да скрие, че легитимността им отънява.    Факт е, че протеста си гражданите тематично изразиха във вот за малки партии и независими кандидати с лична кауза – радикално лява политика, екологична защита, срещу своеволията в съдебната власт. Този протест по всичко личи също ще се разраства в бъдеще, защото ощетените „малки” безправни хора у нас са милиони. На управляващите обществото даде отсрочка, но не и мандат да продължите постарому.   Ако политическата класа на прехода не разчете шамара, който избирателите й удариха, и не предприеме радикални действия за очистване от корупцията, ако не върне морала и идеите в политиката, на  следващите избори наказанието на избирателя ще е много по-тежко – така както се случва вече в някои европейски държави, където традиционните партии и политици бяха безславно „пенсионирани”. ", "date": "2019.05.27", "title": "Светлана Шаренкова: Победители и победени!? "}
{"url": "http://epicenter.bg/article/Plamatsi-v-Sinemorets--Napalno-izgorya-zavedenie-na-na-plazh--quot-Butamya-/184188/3/0", "text": "Заведение е изгоряло при пожар в с. Синеморец. Това съобщиха от пресцентъра на ОДМВР-Бургас. Инцидентът е регистриран на 26 май около 04.30 часа. Пожарът е възникнал в заведение \"Бар Йо“, разположено на плаж \"Бутамя“ в с. Синеморец. То е било стопанисвано от 40-годишен мъж от София. Пламъците са предизвикани от късо съединение в ел. инсталацията, вследствие на което заведението, заедно с цялото оборудване и техника, изгоряло напълно. При извършения оглед не са открити следи от умишлен палеж.  ", "date": "2019.05.27", "title": "Пламъци в Синеморец! Напълно изгоря заведение на на плаж \"Бутамя“"}
{"url": "http://epicenter.bg/article/Martin-Kamburov-s-dve-obvineniya--Hvarlil-30-leva-i-poteglil-s-3-montirani-skobi/184214/3/0", "text": "Мартин Камбуров се сдоби с две обвинения. \"Императорът\" е привлечен от прокуратурата като обвиняем по бързо производство за увреждане на три скоби от ОП \"Паркиране и репатриране\", както и за непристойно поведение, предаде Канал 3.   Според събраните доказателства, в неделя на улица \"Полковник Сава Муткуров\", лек автомобил, марка \"Фолксваген\", бил спрян след поставен знак за забрана за престой и паркиране и допълнителен указателен знак за репатриране с \"Паяк\".   Покрай него преминал специален автомобил от ОП \"Паркиране и репатриране\" съд служител от \"Общинска полиция\". Заради неправилното паркиране на лекия автомобил, марка \"Фолксваген\", били поставени три броя скоби и предстояло репатрирането му. В този момент пристигнал Камбуров. Автомобилът бил собственост на негова позната. Когато видял служителите, той започнал да ги обижда и ругае по повод действията им.   Нападателят хвърлил на земята 30 лв., за да плати таксата за неправилно паркиране. Полицейският служител му поискал документ за самоличност, но той отказал да го предостави. Качил се в автомобила и потеглил с поставените три броя \"скоби\". След няколко метра спрял, като на място пристигнали екипи на \"Общинска полиция\" и на Трето районно. Установено е, че \"скобите\" са били повредени по време на движението и не могат да се използват повторно. Последвал арест и отвеждане в ареста. По така повдигнатите му обвинения, законодателят предвижда наказание лишаване от свобода до 2 години, пробация и обществено порицание. До дни ще стане ясно каква ще е съдбата на футболиста.   Камбуров прекара 24 часа в ареста на Трето районно. Той ще напусне килията срещу парична гаранция от 1000 лева.", "date": "2019.05.27", "title": "Мартин Камбуров с две обвинения! Хвърлил 30 лева и потеглил с 3 монтирани скоби"}
{"url": "http://epicenter.bg/article/Kontrabandno-zlato-v-taynik-na-avtobus-otkriha-na-Kapitan-Andreevo/184218/3/0", "text": "Над 3,8 кг контрабандни златни изделия откриха в тайник на автобус митнически служители на ГД \"Митническо разузнаване и разследване\", съобщиха от Агенция \"Митници\".   Автобусът с 24 пътника, с турска регистрация, влизащ в страната от Турция, пристигнал на Митнически пункт Капитан Андреево на 24 май 2019 г. около 23.00 часа.   По метода \"анализ на риска\" превозното средство е селектирано за пролъчване с рентгенова апаратура, при която са забелязани зони с подозрителна плътност в тавана на автобуса. При последвалата физическа проверка е открит специално изграден тайник във вентилационната система. От укритието са извадени осем полиетиленови плика, съдържащи 1234 бижутерски изделия от злато с общо тегло 3854,24 грама.   Контрабандните златни изделия на стойност 219 691 лева са задържани. Автобусът също е задържан като превозно средство, послужило за пренасяне на контрабандата.   По случая е образувано досъдебно производство, което се провежда от разследващ митнически инспектор под надзора на Окръжна прокуратура Хасково.", "date": "2019.05.27", "title": "Контрабандно злато в тайник на автобус откриха на Капитан Андреево"}
{"url": "http://epicenter.bg/article/Rumen-Radev--Izborite-sa-politicheski-akt-i-ne-mogat-da-zamestyat-prokuraturata-i-sada/184182/2/0", "text": " Те са систематични, както е систематична и корупцията, каза президентът Румен Радев, предаде Канал 3.   Изразих мнение, че има въпроси, по които   добави президентът, цитиран от Агенция „Фокус“.   Попитан как ще коментира резултатите на БСП на изборите за Европейски парламент, той отговори, че всяка партия предстои да си направи сериозен анализ.   Но, това не е проблем само на БСП. Имаме отлив и от победителите от ГЕРБ, и от ВМРО, и от всички. Да, в едни избори все пак има победители“, посочи държавният глава.   На въпрос дали трябва БСП да се върнат в парламента след изборите, той каза: „ „Ако сте били на моя годишен отчет, през февруари казах, че партиите трябва сами да се чистят от корумпирани, некомпетентни хора с амбиции за власт, те са най-вредни“, заяви той.   Попитан дали има и други политически амбиции освен тези да бъде държавен глава, президентът отговори: „Аз имам много ясни амбиции. Искам България да бъде правова, просперираща, европейска държава с върховенство на закона, с уважения на Конституцията, със силно образование, не само на хартия, с качествена инфраструктура, която да не бъде ремонт след ремонта, безкрайни ремонти и пропадания“, заяви той. „Аз ви казах, че така им е най-удобно да ме пакетират. Някои хора са свикнали да пакетират“, поясни той.   Относно отношенията между коалиционните партньори „Обединени патриоти“ и дали те не биха разклатили правителството, президентът отбеляза, че не може да ги коментира.   Държавният глава присъства при представянето на българското издание на книгата „Избрани решения на германския Федерален конституционен съд“   \"Всяка партия предстои да си прави анализи. Мисля,  \", каза президентът.   \"Конституционният ни съд е сравнително млад, но той се превърна в стожер на правовия ред\", добави президентът, цитиран от Агенция „Фокус“.  \"Искам да благодаря за поканата за днешната дискусия. Върховенството на конституцията и контролът са в основата на правовия ред. Това е основна задача на българския Конституционен съд - да брани нейното върховенство. Въпреки, че нашият Конституционен съд е сравнително млад, той се превърна в стожер на конституционния ред“, поясни държавният глава.  „Неговата дейност да притича в едни турбуленции в политиката, но аз мисля, че Конституционният съд успешно спазва своята мисия – да разпознава и защитава разделението на властите“, добави той. Нашият Конституционен съд беше изправен пред големи предизвикателства от членството ни в ЕС“, добави президентът. „Мога да кажа, че без излишен патос и шум, нашият Конституционен съд успешно се справя с тези предизвикателства\", коментира той.  Според него ключът към успеха е достъпността. „Да могат гражданите да усещат упора от Конституционния съд. Виждаме колко е важно това. Нашият Конституционен съд има разширена дейност. Имаме възможността той да бъде сезиран от нетрадиционните инициатори – от главния прокурор и омбудсманът. България има готовност да разглежда преки конституционни жалби“, посочи той.   „Аз вече свикнах да ме \"пакетират\", ако не в партия, то в идеология, ако не в идеология, то е нещо друго. Няма как да се получи, защото вие много добре знаете, че моите критики към управлението не са от вчера, не са обвързани с никаква партия, нито с никаква предизборна кампания. Моите критики са систематични, така както са систематични корупцията и беззаконието, които пораждат точно такъв стил на управление“, добави той.   „ Две неща искам да подчертая в тези избори –   от огромното мнозинство, тя е повод много сериозно да се замислим, защото демократична Европа има почти два пъти по-голяма активност. Това показва, че ние продължаваме да се отдалечаваме от Европа, не само като качество на живот и управление, но и като динамика и пълноценност на протичащите в останалите европейски държави процеси“, посочи той.   „Аз призовавам всички партии да направят един много добър анализ не само за своите програми, платформи и послания, но и  Не само като някакви темпове, ние трябва да се обърнем най-сетне, векторът да съвпада с държавите на Европа“, добави държавният глава.   „Все по-отчетливо го забелязвам политици, анализатори и коментатори да казват,   коментира Румен Радев.  ", "date": "2019.05.27", "title": "Радев: Изборите не могат да заместят прокуратурата и съда. БСП трябва да се върне в парламента"}
{"url": "http://epicenter.bg/article/Danni-pri-95-20--obraboteni-protokoli--GERB---30-94--BSP---24-24-/184198/2/0", "text": "   Данните са публикувани на сайта на ЦИК:         следвани от ВМРО - БНД с 7.42 процента и 137 714 действителни гласа.   \"Демократична България\" печели 6.24 процента или 115 750 гласа,   следвани от \"Воля\" с 3.60 процента.   Зад тях се нареждат ИК за Десислава Иванчева /1.58 процента/, ИК за Минчо Христо Куминев /1.19 на сто/ и Патриоти за Валери Симеонов /1.15 на сто/.   . Най-активни са били гласоподавателите в Кърджали. Отбелява се по-ниска избирателна активност в сравнение в предишните избори за Европарламент през 2014 година.     От ЦИК прогнозират, че точното разпределение на българските евродепутати ще стане ясно на 29 май.   „Нямаме сигнали и оплаквания от членове на комисии в София област, които да обявяват, че чакат с часове, за да предадат протоколите си. Оказа се, че е имало грешка в организацията. Във Враца също се е получило едночасово забавяне, но в момента всичко е нормално” , каза говорителят на ЦИК Таня Цанева. По думите й официалните резултати ще бъдат обявени най-късно на 29 май. До 31 май ЦИК трябва да обяви имената на избраните кандидати чрез преференциален вот.    28.75% от всички гласове печелят Коалиция Демократична България/Да, България и ДСБ/, съобщава БГНЕС. Те печелят 6 918 действителни гласа.   На второ място е ПП ГЕРБ, която печели 22.16 %, или 5 333 гласа на българи, гласували в чужбина.   На трето място се нарежда БСП за България с 15.42 % от гласовете, или 3 711 гласа.   Следват \"ВМРО – Българско национално движение\" със 7.06%, или с 1700 действителни бюлетини.   ПП \"Възраждане\" получава 4.26%, или 1 024 гласа.   ДПС е на шесто място с 4.06%, или 977 гласа.   НДСВ и Новото време – Коалиция „Път на младите“ получава 3.10% от вота в чужбина, или 745 гласа.   713 души зад граница са гласували за Десислава Иванчева, която получава 2.96%.   \"Воля – Българските родолюбци\" са избрали 503 души, или 2.09% от всички гласували.     ", "date": "2019.05.27", "title": "Данни при 95,20% обработени протоколи: ГЕРБ - 30.94%, БСП - 24.24%"}
{"url": "http://epicenter.bg/article/Vizhte-na-zhivo-preskonferentsiya-na-BSP-/184194/2/48", "text": "  Това стана ясно от първата пресконференция на ръководството на БСП след евровота в неделя.   , каза още Нинова. Тя призна, че БСП е загубила тези избори, макар че е единствената партия, която увеличава бройката на евродепутатите си и е  ривлякла повече гласоподователи в сравнение с евроизборите през 2014 година.     бяха първите думи на Нинова, след като благодари на всички, които са участвали в изборите и специално на онези, които са преодоляли страха и са гласували за БСП.   Новината, която съобщи Нинова, е, че на утрешното заседание на Националният съвет на партията, тя ще предложи да бъде приета процедура за пряк избор на председател на партията и обяви, че ще участва в състезанието.    посочи в началото на пресконференцията Корнелия Нинова.  И посочи: \"Ние събрахме 450 005 гласа на тези избори, това е ядрото на партията и твърдя отговорно, че БСП излезе да гласува на тези избори“, подчерта Нинова.    Две седмици преди изборите социолозите давали лека преднина на БСП, но тогава партията също била извън Народното събрание. За тези две седмици станало нещо друго, но какво - е въпрос на съответните анализи, обясни Нинова.   , анализира лидерът на партията.  „Голямата ни тревога и то за България е ниската избирателна активност, особено на фона на това, което се случи в Европа като избирателна активност. Смятаме, че това е урок за всички партии, да си вземем поука защо всички нас хората не ни харесват.   Всички партии, които участвахме във вота, взети заедно, ще представляваме по-малко от 2 млн. българи. Това е проблем за политическите партии и държавността“, заяви лидерът на БСП.    Предстои да направим анализ на причините за представянето ни. Традиционно левите не сме ги отблъснали, това показват числата и фактите. Другите леви формации не направиха повече от нас. Що се отнася до националистическото - дайте ми конкретен пример за националистически лозунги и послания. Това клише се лепна на БСП, посочи Корнелия Нинова.    Тя благодари на избирателите на партията. Нинова посочи, че при БСП има увеличение на гласовете в абсолютна стойност, което не се наблюдава при други партии.  .     От 28 социалистически и социалдемократически партии в ЕС БСП е пета, посочи Нинова.   И след добрите факти, Нинова отбеляза, че БСП е загубила. „  каза Корнелия Нинова.   \"Утре сме свикали Национален съвет. Смятам, че отговорността трябва да е солидарна на всички - от основни организации до председател. Ще предложим да се направят конференции. На тези общински конференции да се направи анализ по места, оценка какво се е случило, защо сме загубили. В конференциите да има точка от дневния ред – избор на ръководство на общински съвети и председатели“ , съобщи Нинова. Провеждане на областни съвети ще предложи още соцръководството.   \"За пръв път ще проведем избор на председател по новия устав, т.е. ще гласуват всички членове на партията -  “, допълни Нинова. Тя изрази надежда, че до месец два ще се приключи тази процедура. Решението, заедно със срок и време, ще трябва да изработи Националния съвет.   Запитана дали от утре вече е председател в оставка, Нинова посочи, че  „Дотогава, докато се изготвят тези правила и процедури, оставам председател\", допълни Нинова. Лидерът на БСП поясни, че на Пленума ще бъде обсъдено и дали парламентарната група да се върне в Народното събрание. Но подчерта, че БСП трябва да се върне в парламента.   Нинова изтъкна, че БСП е партията с най-много преференции.   Днес сутринта на \"Позитано\" 20 се е събрало Изпълнителното бюро на партията. А от снощи е известно, че във вторник на заседание се свиква Националният съвет на БСП.    ", "date": "2019.05.27", "title": "Нинова стартира процедура за избор на нов председател на БСП. Ще участва в състезанието! (ВИДЕО)"}
{"url": "http://epicenter.bg/article/Otstranyavaneto-na-defektite-po--Grafa--prodalzhava/184225/2/0", "text": "„По ул. „Граф Игнатиев“, площадите „Славейков“, „Гарибалди“ и градината на „Св. Седмочисленици“ се отстраняват недобре извършени работи, констатирани от надзора и възложителя, съобщиха от Столичната община. В рамките на утрешния ден представители на възложителя, надзора, проектанта и строителя ще проверят отстраняването на забележките, описани в подписания на 21 май акт 15“, каза директорът на дирекция „Транспортна инфраструктура“ Даниел Евлогиев. Ако недобре извършените дейности не бъдат отстранени до 28 май, ще бъде наложена санкция за качество.     По искане на кмета на София допълнително ще бъдат монтирани дървени скари за сядане на всички каменни пейки на пл. „Славейков“.   Бронзовата пейка с Петко и Пенчо Славейкови ще бъде върната на мястото й веднага след приключване на реставрацията. Възстановен е фонтанът, който ще бъде пуснат след въвеждане в експлоатация от главния архитект на Столична община. Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици“.   „В началото на април разширеният експертен съвет по устройство на територията възложи смяна на ограничителите на трамвайното трасе. Гранитните ограничители ще бъдат подменени с чугунени боларди. Демонтажът и монтажът ще бъдат извършени допълнително безплатно от изпълнителя“, поясни инж. Евлогиев.", "date": "2019.05.27", "title": "Отстраняването на дефектите по „Графа“ продължава"}
{"url": "http://epicenter.bg/article/Iliyana-Yotova-shte-otbelezhi-s-balgarite-vav-Frankfurt-Denya-na-balgarskata-prosveta-i-kultura/184226/2/0", "text": "Вицепрезидентът Илияна Йотова заминава за Франкфурт на Майн, където ще бъде официален гост на традиционното тържествено отбелязване от българската общност на Деня на българската просвета и култура и на славянската писменост. Това съобщиха от прессекретариата на държавния глава.  Работното посещение на вицепрезидента във Федерална Република Германия е по покана на почетния консул на Република България във Федерална провинция Хесен Инго-Ендрик Ланкау и на българската общност.  Тържественото честване, на което ще присъстват и представители на германските официални власти, ще се състои във вторник, 28 май. Същия ден Илияна Йотова ще разговаря с представители на българската общност и с кмета на Франкфурт на Майн Петер Фелдман. Във Висбаден вицепрезидентът ще се срещне с министъра по федералните и европейските въпроси на провинция Хесен Лусия Путрих. На 29 май, сряда, Илияна Йотова ще разговаря с президента на регионалния парламент на Хесен Борис Райн. Предвидена е среща на вицепрезидента с председателя на Управителния съвет на „Фрапорт“ АД Стефан Шулте.   ", "date": "2019.05.27", "title": "Илияна Йотова ще отбележи с българите във Франкфурт Деня на българската просвета и култура"}
{"url": "http://epicenter.bg/article/Prezidentat-i-saprugata-mu-shte-sa-domakini-na-abiturientski-bal-za-mladezhi-v-neravnostoyno-polozhenie/184228/2/0", "text": "На 30 май ще се проведе традиционният абитуриентски бал за младежи в неравностойно положение. Това съобщиха от прессекретариата на държавния глава. Събитието е част от благотворителната инициатива на държавния глава „Подкрепи една мечта“.   Балната вечер ще започне в 20.00 часа, в Дом 2 на резиденция „Бояна“. Президентът Румен Радев и неговата съпруга Десислава Радева ще посрещнат над 100 зрелостници от випуск 2019, които са израснали в социални услуги.   За пореден път екипът на продуцентска компания „Дрийм Тийм Прадакшънс” организира благотворително артистичната програма. Мария Илиева, Миро, Любо Киров, Орлин Павлов, Михаела Маринова, Йоана, Маги Джанаварова, Нели Петкова, Рафаел Пашамов, групите Б.Т.Р. и Д2, Део и Моисей и танцов ансамбъл „Пламъче“ ще подкрепят президентската инициатива.   Абитуриентката Йоанна Найденова, която завършва училището за ученици с нарушено зрение „Луи Брайл“, и Маги Джанаварова са подготвили специално дуетно изпълнение, с което ще започне празничната вечер. За доброто настроение ще се погрижат актьорите Любомир Нейков, Руслан Мъйнов, Петьо Петков – Шайбата и Васил Драганов. С благопожелания към абитуриентите ще се включат и артистите Владимир Пенев, Десислава Бакърджиева и Моню Монев. ", "date": "2019.05.27", "title": "Президентът и съпругата му ще са домакини на абитуриентски бал за младежи в неравностойно положение"}
{"url": "http://epicenter.bg/article/Krum-Zarkov--/184230/2/0", "text": "Дали БСП ще се върне в парламента, ще стане ясно на заседанието на Националния съвет на БСП утре. Изпълнителното бюро на партията предлага да се върнем. Това заяви в предаването \"Лице в лице\" по БТВ Крум Зарков, зам.-председател на ПГ на \"БСП за България\". Ще продължим да бъдем твърда и аргументирана опозиция, заяви още той. \"БСП загуби изборите - това е факт. Но БСП не се е отказала да бъде алтернатива на това управление\", заяви Крум Зарков.   Трябва да потърсим доверие от симпатизантите на хората, каза Зарков по повод на новината на деня, свързана със социалистическата партия - лидерът на БСП Корнелия Нинова обяви, че ще има вътрешнопартийни избори за председател на партията, на които тя ще се кандидатира.   Прекият избор на председател бе една от основните идеи на Корнелия Нинова още когато бе избрана на поста през 2016 г., припомни зам.-председателят на ПГ на \"БСП за България\".   Изборите за Европарламент не са провал за БСП, защото партията има един представител в повече в ЕП, за нея са гласували повече хора, отколкото на предишните евроизбори, анализира приключилия вот Зарков.   Трябва да проверим имаме ли доверието на хората, подчерта той.   \"Това ще е първият избор по този начин. Утре ще предложим на Националния съвет всички - и областни, и общински лидери да поискат доверие. Очакваме дебат, в БСП винаги е имало вътрешнопартийна опозиция. Важното е да поставим ясни цели\", каза в студиото на БТВ той.   Запитан как стои въпросът с преференциите, Зарков отговори, че най-много преференции има водачът на листата Елена Йончева. \"Президентът на ПЕС Сергей Станишев има достатъчно преференции, за да се изкачи на второ място. Първите пет в листата ще бъдат нашите представители в ЕП\", каза Зарков.   Той отговори и на въпрос дали негативната кампания не е допринесла за по-слабия резултат на БСП в сравнение с ГЕРБ.   Когато сте втори, а не първи, цялата кампания ще бъде прегледана през критичен поглед, коментира соцдепутатът. Победата на ГЕРБ не може да бъде тълкувана като прошка за всичко, което се е случило или не се е случило. Не говоря само за \"Апартаментгейт\", а и за неслучилата се здравна реформа, например, коментира Крум Зарков.   \"Говоря за и за ниските доходи на хората. Всички тези проблеми нямат решение и ние ги поставихме и дебатирахме по тях, защото проблемите на България са проблеми и на Европа. Ние няма да спрем да говорим за тях\", продължи Зарков.  \"Утре ще решаваме дали ще се върнем в парламента. Ние напуснахме Народното събрание, защото бяхме недоволни от лошото законодателство и проблемите при приемането на Изборния кодекс. И вчера видяхме недъзите на този кодекс. Утре на Националния съвет ще обсъдим нашите следващите действия\", каза в заключение Крум Зарков.    ", "date": "2019.05.27", "title": "Крум Зарков: Победата на ГЕРБ не може да бъде тълкувана като прошка за всичко, което се е случило!"}
{"url": "http://epicenter.bg/article/Predizborniyat-shtab-na-DPS-v-Momchilgrad-blagodari-na-izbiratelite/184232/2/0", "text": "Общинският предизборен щаб на ДПС в Момчилград благодари на хилядите, които не изневериха на себе си и на либералната идея, и дадоха гласа си за Движението за права и свободи и за европейския път на България.   Горди сме, че получихме отново масова подкрепа. В община Момчилград са гласували 7 425 избирателя като 301 от подадените гласове са недействителни. ДПС получи подкрепата на 5 095 от упражнилите правото си на вот, което е 71,52 процента. За сравнение ГЕРБ имат 1 117 гласа или 15,68 процента, ДОСТ 298 гласа или 4,18 процента, а БСП 284 гласа или 3,99 процента.   Момчилградчани, вие за пореден път доказахте, че сте европейци по сърце и душа!   Доверието и подкрепата, които получихме, ни задължават да работим още по-усърдно за хората и решаването на проблемите им. Ще продължим да следваме европейските ценности и ще укрепваме, оставайки най-сериозната политическа сила в община Момчилград и в област Кърджали. Предизборния щаб изказва своята благодарност и към всички членове и симпатизанти, които се включиха активно в работата за изборите за членове на Европейския парламент, както и на членове на СИК, наблюдатели, застъпници и представители, които са работиха за гарантиране прозрачността на избирателния процес. Брагодарим!", "date": "2019.05.27", "title": "Предизборният щаб на ДПС в Момчилград благодари на избирателите"}
{"url": "http://epicenter.bg/article/MON--V-maturata-po-angliyski-ezik-nyama-sgresheni-vaprosi-ili-pravopisni-i-gramaticheski-greshki-/184233/2/0", "text": "Във връзка с проведения държавен зрелостен изпит по английски език, като предмет по избор, МОН потърси независимо мнение от специалисти, неучаствали в изготвянето на изпитния материал. След детайлната проверка на теста беше установено, че няма сгрешени въпроси, а материалът е ориентиран към ниво B2 от Общата европейска езикова рамка и съизмерим с трудността на останалите изпити по чужди езици. Това съобщиха от пресцентъра на МОН.  Становището на експертите е, че няма допуснати правописни и граматически грешки в изпитния материал. Всички текстове са оригинални, създадени на книжовен език, засягат широко тиражирани в медиите съвременни или универсални теми и не изискват специализирана подготовка в определена област.  Прави впечатление, че получените сигнали в МОН засягат различни въпроси и няма такива, които да се повтарят във всички жалби. Ясно става още, че най-трудни за зрелостниците са се оказали текстовете за слушане и за четене с разбиране.  Коректно е да припомним, че противно на наложилото се очакване, за да проявят тези умения, от зрелостниците се изисква не просто да открият в текста точно възпроизвеждане на питането, а да докажат разбиране в контекст, познаване на синоними и езикови конструкции. Точно тези компетентности са ключови и необходими и показват езикова грамотност.  ", "date": "2019.05.27", "title": "МОН: В матурата по английски език няма сгрешени въпроси или правописни и граматически грешки "}
{"url": "http://epicenter.bg/article/Tokat-skacha-s-3-48--ot-1-yuli/184236/2/0", "text": "Комисията по енергийно и водно регулиране (КЕВР) реши цената на ток от 1 юли да бъде увеличена с 3.48%, съобщава БГНЕС. Експертите на регулатора взеха решението, след като разгледаха постъпилите искания на трите електроразпределителни компании – ЧЕЗ, ЕВН, Енерго Про. Според излезлия доклад токът за клиентите на ЧЕЗ ще поскъпне с 3,46%, за ЕВН – 3,59%, Енерго Про – 3,38%.   Решението съвпада с мнението на председателя на КЕВР Иван Иванов, според когото поскъпването няма да е по-голямо от инфлацията – около 3%.   От трите дружества бяха поискали скок на енергията. ЕВН поиска промяна на дневната тарифа с 4% от сегашните 0,17997 лв./кВтч. (без ДДС) на 0,18719 лв./кВтч. (без ДДС), ЧЕЗ настояха нощната тарифа да скочи драстично с над 50% и с над 3% скок на дневната, Енерго Про поиска увеличение с 2,19%, като дневната да се увеличи с 1,7%, а нощната с 4,15%. И трите ЕРП-та искаха да се увеличи и таксата за пренос до домакинствата.   Изменението на цените ще бъде обсъдено на открито заседание на КЕВР на 4 юни. ", "date": "2019.05.27", "title": "Токът скача с 3.48% от 1 юли"}
