{"url": "http://epicenter.bg/article/Krasimir-Velchev--Radev-veche-ne-e-voenen--a-prezident--v-izkazvaneto-mu-imashe-mnogo-zloba/147511/2/0", "text": "\"При военните няма диалог, а заповед, но Румен Радев вече не е военен, а е президент. В изказването на Радев имаше изключителна злоба. Дали не намеква, че е време за президентска република?\" Това заяви в предаването \"Офанзива\" по Канал 3 заместник-председателят на ПГ на ГЕРБ Красимир Велчев.  По думите му има елемент на изнудване към Борисов по време на европредседателството.  \"Целта на опозицията е да събори правителството, но нямат идея какво ще правят след това. БСП използват Радев, защото е с висок рейтинг. Определени кръгове в България се стремят да съборят доверието в различни институции. Как няма да слуша министрите си Борисов като работи с тях, как да не чуваме европейските лидери\", допълни Красимир Велчев.  Според него е необходимо за Истанбулската конвенция да се съберат най-много мнения от кръгли маси.  \"Правилно е да обърнем решението към Конституционния съд. Ако съдът отхвърли конвенцията, тогава става дума за трети пол. Много решаващо за нас е мнението на Българската православна църква, няма министър-председател, който да е направил толкова много за църквите, Борисов помогна и на джамии\", каза още Красимир Велчев.  ", "date": "2018.02.17", "title": "Красимир Велчев: Радев вече не е военен, а президент, в изказването му имаше много злоба"}
{"url": "http://epicenter.bg/article/Radev-kam-polititsi-v-Skopie--Obshtata-ni-tsel-e-vazmozhno-nay-skoro-da-vidim-Makedoniya-v-NATO-i-ES/147475/2/0", "text": "Държавният глава Румен Радев проведе последователно срещи с председателите на ВМРО-ДМПНЕ и Демократичен съюз за интеграция (ДСИ) Християн Мицкоски и Али Ахмети. Разговорите се състояха в рамките на двудневното официално посещение на българския президент в Скопие, съобщиха от прессекретариата на държавния глава.  България е подкрепяла неизменно Република Македония в най-тежките й моменти. Ние очакваме да премахнем границите между хората, да насърчим приятелството и бизнеса. Това послание отправи държавният глава Румен Радев на срещи с политически лидери, които се състояха в късния следобед вчера.  Румен Радев призова политическите лидери в Република Македония да постигнат единство и обединение по отношение на стратегическите цели на страната, въпреки различията във вижданията си във вътрешнополитически план.  На срещите бяха обсъдени и аспекти от двустранните отношения на Република България и Република Македония и перспективите на прилагането на Договора за приятелство, сътрудничество и добросъседство между двете страни.  “Вярвам, че в най-кратък срок ще видим как хората от двете страни на общата ни граница пътуват бързо и удобно, правят бизнес, инвестират и строят свободно и си сътрудничат интензивно в културата, образованието и науката”, заяви държавният глава в разговорите си.   ", "date": "2018.02.17", "title": "Радев към политици в Скопие: Общата ни цел е възможно най-скоро да видим Македония в НАТО и ЕС"}
{"url": "http://epicenter.bg/article/Sledvashta-sedmitsa-tipichno-zimno-vreme-s-poveche-oblatsi--dazhd-i-snyag-/147477/2/0", "text": "Още от неделя започва период на по-нестабилно време, което ще рече предимно облачно, ветровито, с превалявания и от дъжд, и от сняг - период, който ще продължи чак до събота - 24 февруари, предава Дарикнюз.  Според синоптичните модели, бавно подвижен център на ниско налягане над Средиземно море ще оказва влияние и ще ни носи повече облаци и превалявания през цялата следваща седмица, като в четвъртък и петък това може да прерасне в типична зимна обстановка с повече валежи от дъжд и от сняг.  В комбинация с център на високо налягане на североизток това е рецепта за завръщане на зимата.  Но тъй като температурите няма да са ниски, дневните ще са положителни, валежите ще бъдат и от дъжд, и от сняг, в зависимост от надморската височина и географското разположение.  ", "date": "2018.02.17", "title": "Следваща седмица типично зимно време с повече облаци, дъжд и сняг "}
{"url": "http://epicenter.bg/article/90--ot-zhilishtata-v-romskite-kvartali-v-Plovdiv-sa-nezakonni-/147481/2/0", "text": "90% от жилищата в ромските квартали в Пловдив са незаконни, обявиха пред БНТ кметовете на районите „Източен\" и „Северен\". Не е ясно обаче колко точно са постройките, затова в квартал „Столипиново\" започва тяхното описване. Заради пренаселената територия на ромските махали незаконното строителство вече завзема тротоарите, а електрическите стълбове се вграждат в къщите.  Около 40 000 са жителите на най-големия ромски квартал „Столипиново\" в район „Източен\". Още 10 000 са хората, които населяват „Шекер махала\" и „Арман махала\" в пловдивския район „Северен\". Голяма част от живеещите там нямат регистрация. През последните две години от кметството в „Северен\" са премахнали 51 незаконни търговски и жилищни постройки.  В „Източен\" през 2017 година са съборени 4 жилищни сгради, а от началото на тази година още две къщи и 30 търговски обекта. Жителите на незаконните къщи обаче масово обжалват заповедите за премахване и започват дела, които се точат с години и това спира дейността на двете кметства. Последната тенденция в строителството в двата района е вграждането на електрически стълбове и улични лампи в незаконните имоти, които завземат тротоарите и улиците.  За архитектурната мисъл в „Столипиново\" и „Арман махала\" липсата на място за застрояване не е пречка. Незаконните имоти растат на височина, а уличното осветление и електрическите стълбове по тротоарите се приютяват в разширените домове. След случая, в който Марин от „Арман махала\", за да не бъде глобен, сам реши да освободи завзетата улична лампа, се оказа, че новаторството да си \"осиновиш\" стълб, се разпространява и в „Столипиново\".  Николай Чунчуков, кмет на район „Източен\":    Още три подобни случая са констатирани, сред тях вградена в жилище лампа на улица „Ландос\". Придобилият осветителното тяло собственик на къщата се скри, а част от съседите, които декларираха, че домовете им са законни, също недоволстваха.  Заради нарушенията започват проверки на територията на „Столипиново\", като ще бъдат предприети законовите мерки, за да бъдат освободени стълбовете. В „Арман махала\" усилията на Марин и роднините му да освободят завзетия стълб продължават.  Ральо Ралев, кмет на район „Северен\":    Марин Михайлов:    На метри от къщата на Марин, на съседната улица откриваме електрически стълб, вграден в друг незаконен имот. Според съседите, собственикът на къщата сам щял да я събори.  90% от жителите обжалват заповедите на районните администрации за събаряне на къщите и търговските обекти. Затова сега от кметствата чакат решенията на съда, за да продължат премахването на постройките.  Ральо Ралев, кмет на район „Северен\":  Николай Чунчуков - кмет на район „Източен\":    Фанка:    Голяма част от хората, които обжалват заповедите, имат и други жилища, казват от двете кметства. На тези, които няма къде да отидат, трябва да се осигурят временни домове. Според представителите на общинските администрации обаче почти всички отказват временни социални жилища.  Преброяването на къщите, което ще се извърши в квартал „Столипиново\", ще отнеме поне година, обявиха от кметството в „Източен\". Ще бъдат описани и терените, върху които са строени жилищата. От кметството в „Северен\" пък заявиха, че акциите срещу незаконното строителство дават резултат, тъй като жителите вече сами отстраняват постройките си.  ", "date": "2018.02.17", "title": "90% от жилищата в ромските квартали в Пловдив са незаконни "}
{"url": "http://epicenter.bg/article/Neno-Dimov--Protsedurata-za-nov-lift-v-Pirin-ne-e-naprednala-/147483/2/0", "text": "Процедурата за строителството на нов лифт в Пирин не е напреднала, защото все още трябва да се издадат поредица от нормативни документи и чак тогава може да се престъпи към процедурите по оформянето на цялата документация. Това подчерта в предаването \"Седмицата\" на Дарик радио министърът на околната среда и водите Нено Димов.  До този момент е заявено устно и през медиите желание на инвеститора само за строителството на втори лифт, подчерта Ненов. Ако е дадено инвестиционно предложение за строителството на втори лифт и за да се мине през всички законови процедури, ще бъдат необходими около три месеца, за да се оформят документите, посочи министърът на околната среда и водите.  Ако това решение се обжалва и се мине през съда, то това ще отнеме поне 2 години, каза още Димов пред Дарик.  На въпроса ще го накарат ли протестите да промени позицията си относно нови лифтове и ски-писти, той отговори: ", "date": "2018.02.17", "title": "Нено Димов: Процедурата за нов лифт в Пирин не е напреднала "}
{"url": "http://epicenter.bg/article/Kremikovskiyat-manastir-sabira-svidetelstva-za-chudesata-na-dyado-Dobri--Video--/147484/2/0", "text": "Църквата не се плаши от канонизацията на дядо Добри. Въпросът е Бог да прослави, църквата не е тази, която ще направи светеца. Когато Бог прослави това и с дара на чудотворството, тогава църквата установява този факт и го признава. Това каза в предаването „Тази събота” по бТВ отец Серафим, игумен на Кремиковския манастир, където дядо Добри живя през последните две години.  Той съобщи още, че в Кремиковския манастир са започнали кампания, защото има много хора, които са преживели чудеса с дядо Добри.  Има хора, на които е показал пътя, той просто виждаше в теб като те погледне, каза още отецът и допълни, че затова са започнали да събират случки и събития.  Отец Серафим призова всички, които искат, на адреса на Кремиковския манастир да изпращат чудеса, това е първата стъпка, за да се върви към канонизация на дядо Добри.  По думите му всички, които са се докоснали до дядо Добри, най-малкото са се размислили за живота си.  „Дядо Добри беше един човек, българин като всички нас, но същевременно той беше един великан, гигант, който не можем да си представим, един Космос. Човек, който имаше изключителна вяра в Бога и знаеше, че това е смисълът на целия живот и това всъщност искаше да покаже и на нас, допълни отецът.  Първите думи на дядо Добри към него са били „Ставай да служим”, разказа той.  „Когато потропа на вратата, беше една сутрин рано, когато с много голямо главоболие лежах вкъщи, когато потропа на вратата, не ми се отваряше, толкова много ме болеше главата. Не знаех кой тропа, той продължава, щеше да я събори, и каза: „Ти ли си отецът”, казвам – „Аз съм”, не се познавахме тогава още, съвсем нов бях в Горна Малина, и каза „Ставай да отиваме да служим” и за първи път тогава се вдигнахме и отидохме в църквата в Байлово”, спомня си отецът първата си среща с дядо Добри.  Как е избрал този път не беше основното в живота на дядо Добри. Той беше намерил съкровището и искаше да покаже това съкровище на всички хора, допълни отецът.  Наблягаше на това какво да правим, как да живеем и какъв е смисълът. Той виждаше смисълът само в Бог, за него нямаше друго – храната, питието, храната, дрехите бяха временни, едно средство, с което ние преминаваме земния си живот. Смисълът е вечността, той искаше да покаже на хората, че има вечност, която е приготвена за нас, че ние хората не сме като животните – да се храним, да живеем и да умираме. И Бог ни дава възможността да живеем вечно, допълни отец Серафим.  По думите му, дядо Добри е бил изключително скромен, живеел е с това, което донесат хората. „Имало е случаи, в които, ако не му донесе никой, няма да яде и тези две филийки хляб, за себе си не се грижеше изобщо”, разказа отецът.  Дядо Добри много вярваше, че България и българите сме на Бога хора и вярваше, че ще преминем през изпитания и трудности, но Бог ще ни обнови и отново ще се върнем към вярата. Не случайно това беше смисълът на целия му живот. Събирането на средства не го правеше заради самите средства, а за да накара хората да бъдат милостиви, искаше да ги подтикне със своето даряване, да събуди в тях чувството на милосърдието към останалите и това да помогне на самите хора, когато те проявят милост и Бог да бъде милостив към тях.  Не случайно възстановяваше храмове. Имали сме случаи, когато е искал да възстанови манастир, който е напълно западнал и някой казва – защо да го възстановяваме, там няма хора, а той казва – ние да го възстановим, пък Бог ще си изпрати хора, допълни отец Серафим.  Болестта не е нещо, което ни наврежда, знаеше той, тя в повечето случаи ни помага, за да ни покаже пътя, допълни отец Серафим.  ", "date": "2018.02.17", "title": "Кремиковският манастир събира свидетелства за чудесата на дядо Добри (Видео) "}
{"url": "http://epicenter.bg/article/Protest-sreshtu-Lukovmarsh--Bez-natsisti-po-ulitsite-ni---VIDEO--/147486/2/0", "text": "Въпреки призивите за отмяна, в София ще се проведе Луковмарш. Шествието е обявено за 17.30 часа, а организаторите очакват в него да се включат повече от 1500 души, предаде Нова тв.  За сборен пункт е определен площад \"Независимост\", но организаторите не уточняват маршрута. Традиционно шествието се организира от Български национален съюз и се провежда в памет на ген. Христо Луков.  Според Столична община, обаче, манифестацията не е разрешена. Оттам коментираха пред Дир.бг, че са издали две забранителни заповеди. Едната не е уважена от съда.  „В изпълнение на решението на съда ние ще допуснем поднасянето на цветя пред къщата на генерал Луков (на ул. \"Тракия\" 1, бел. ред.), но не и марш. В същия ден имаме и мероприятия от европредседателството, за което има създадена организация с МВР и НСО“, заявиха от общината.  Антифашистки организации пък се събраха, за да поискат забраната на Луковия марш. В началото на седмицата редица посланици, както и зам.-външният министър Георг Георгиев, се обявиха против провеждането му.  Един от организаторите на протеста обясни, че на Луковия марш присъстват неонацистки организации. С протеста си те искат да кажат, че София не е нацистки град и че не искат хора да бъдат бити по улиците.", "date": "2018.02.17", "title": "Протест срещу Луковмарш: Без нацисти по улиците ни! (ВИДЕО) "}
{"url": "http://epicenter.bg/article/Stotitsi-blokiraha-glaven-pat-E-79-pri-Vidin--iskat-magistrala-do-Sofiya-i-tunel-pod-Petrohan-/147487/2/0", "text": "Протести блокираха основни пътни артерии в Северозападна България. Те се провеждат едновременно на няколко места, а исканията остават едни и същи – за качествена инфраструктура, предава бТВ.  Стотици блокираха главен път Е-79 при Видин. Хората искат магистрала до София и тунел под Петрохан.  С искане за тунел под прохода протест се провежда и в друга точка на Е-79, на изхода на Монтана в посока Враца. Там блокадата ще остане до ранния следобед. Образували са се километрични опашки.  Протестиращи казват, че искат да посрещат и изпращат децата си живи и здрави, и призоваха властимащите да не ги лъжат. Обещават да бъдат там всяка събота, докато властите не поемат ангажимент.  Въпреки уверенията на регионалното министерство и пътната агенция, че в средата на годината започва процедура по строителството и изграждането на пътя край Видин, хората настояват за решение на Министерски съвет.  ", "date": "2018.02.17", "title": "Стотици блокираха главен път Е-79 при Видин, искат магистрала до София и тунел под Петрохан (Видео)"}
{"url": "http://epicenter.bg/article/BSP-Pleven--Ostro-osazhdame-okazvaneto-na-politseyski-natisk-varhu-grazhdani-ot-selo-Brest/147489/2/0", "text": "ДЕКЛАРАЦИЯ  от ВАСИЛ АНТОНОВ - водач на листа на \"БСП за България\" в 15 МИР - Плевен, ДИАНА БОТЕВА - председател на Областен съвет на БСП - Плевен, ЛЪЧЕЗАР ЯКОВ - кмет на община Гулянци  Остро осъждаме и се противопоставяме на безпрецедентния и скандален случай за оказване на полицейски натиск върху граждани от село Брест, община Гулянци.  Тази сутрин в дома на Пламен Давидов Тодоров е извършен обиск от униформени полицейски служители с 6 патрулни коли.  Пламен Тодоров е регистриран като упълномощен представител на БСП в предстоящите частични избори за кмет на с. Брест, които са насрочени за 18 февруари.  В жалба, изпратена до Районна прокуратура Никопол, ние категорично настояваме да бъдат предприети необходимите законови действия, за да не се допуснат полицейски произвол и натиск над избирателите в село Брест в определения за размисъл ден.  Убедени сме, че представителите на правоохранителната и правораздавателната система в Република България са съпричастни в общата ни борба с пресъпността и няма да допуснат случаят от тази сутрин да се превърне в неприкрит опит за използване на брутални действия и сплашване на избирателите от Брест, както и намеса на униформени служители в изборния процес.  Вярваме, че с правомощията, които са им разписани от българското законодателство, ще осигурят свободно и независимо упражняване на избирателните права на гражданите на Брест.  С УВАЖЕНИЕ:  Васил Антонов  Диана Ботева  Лъчезар Яков   ", "date": "2018.02.17", "title": "БСП-Плевен: Остро осъждаме оказването на полицейски натиск върху граждани от село Брест"}
{"url": "http://epicenter.bg/article/Zaloviha-izvarshitel-na-zversko-ubiystvo-na-mlad-mazh-vav-Varna-/147482/3/0", "text": "Криминалисти от ОДМВР-Варна са установили извършител на тежко умишлено престъпление – убийство на млад на мъж, съобщи МВР. От Окръжната прокуратура като обвиняем по случая е привлечен 36-годишният В. А.  Той ще отговаря за престъпление по член 115 от НК и е задържан с цел довеждането му в съда за вземане на мярка за неотклонение „Задържане под стража”. Жертва на тежкото криминално деяние е 34-годишният Я. Й. от града, приятел от детството на В. А.  На 14 февруари 2018 г. гражданин е подал сигнал в ОД на МВР за човек в безпомощно състояние пред блок в кв. „Владиславово” във Варна. На мястото е открит и транспортиран в болницата 34-годишен мъж, адресно регистриран в същия жилищен блок. Малко по-късно пострадалият починал в линейката на път за болницата. Причина за смъртта му са множество травматични увреждания.  До момента проведените процесуално-следствени действия установили, че жертвата е живеел в дома на В. А. от два месеца. Преди това Я. Й. водел скитнически начин на живот. Вечерта на 13 срещу 14 февруари между двамата възникнал конфликт и домакинът нанесъл побой на пострадалия.  ", "date": "2018.02.17", "title": "Заловиха извършител на зверско убийство на млад мъж във Варна "}
{"url": "http://epicenter.bg/article/TIR-se-obarna-i-zaprechi-magistrala--quot-Hemus-quot--kray-gara-Yana-/147492/3/0", "text": "Ограничено е движението в двете платна по АМ \"Хемус\" при км 4, поради аварирал тежкотоварен автомобил, съобщиха от пътната агенция.  На кадри, изпратени от зрител в платформата „Аз, репортерът”, се вижда, че возилото се е преобърнало и се е запалило.  При инцидента няма пострадали. Пред bTV единият от шофьорите разказа, че около 13 ч. усетил поднасяне, след което возилото, натоварено с газирана вода, се преобърнало.  Двамата водачи успели да излязат невредими. Причина за инцидента е спукване на предна лява гума.   Движението се осъществява по аварийните ленти. Трафикът на автомобили до 12 тона се отклонява от пътни полицаи по обходен маршрут по път I-1 Долни Богров – Горни Богров – пътен възел \"Яна\". Водачите на товарни автомобили над 12 тона е необходимо да изчакат на място.  ", "date": "2018.02.17", "title": "ТИР се обърна и запречи магистрала \"Хемус\" край гара Яна "}
{"url": "http://epicenter.bg/article/Velizar-Enchev--Balgarskata-dimplomatsiya-prospa-vaprosa-za-novoto-ime-na-Republika-Makedoniya-/147488/11/33", "text": "ВЕЛИЗАР ЕНЧЕВ *  Въпреки предупрежденията ми, че договорът с Република Македония е неизгоден за нас, защото не включва промяна на македонската конституция в раздела за „македонските малцинства в чужбина“ и не съдържа гаранции за ревизия на македонизма, вкл. и радикална редакция на македонските учебници по история и литература в средното и висшето образование, София капитулира пред Скопие и на 1 август м.г. подписа този документ, който е в сила от 48 часа.  Мастилото от ратификацията още не бе изсъхнало и Румен Радев посети Скопие, за да заяви на съвместната пресконференция с македонския президент Георге Иванов: „За българската страна е важно в бъдещото наименование на Република Македония да няма географски определители, които да може да бъдат интерпретирани като претенции към Република България…“  Това пожелание на президента е директно признание за дълбоки пробойни в българо-македонския договор. В същото време то е унизителна и закъсняла молба към Скопие и Атина да отчитат българските интереси в гръцко-македонския спор за новото име на Македония.  Затова веднага следва серия от логични въпроси:  Защо това искане за името не бе записано в договора със Скопие?  Защо с такова настървение жертвахме националните си интереси, за да угодим на евроатлантическите партньори, желаещи скоростно приемане на Македония в НАТО?  И, както много пъти съм писал, какво пречеше да дадем съгласието си за членството на Скопие в Северноатлантическия пакт, без да бързаме да подписваме капитулантски договор, с който признаваме и написания на сръбска пишеща машина „македонски език“, и сътворената в Белград „македонска нация“, и изцяло откраднатата от България „македонска история“?  Впрочем нито НАТО, нито ЕС искаха от нас да подписваме такъв договор, те само държаха да не налагаме вето на членството на Македония в НАТО, както това правят гърците вече четвърт век.  Къде тук е проблемът за нас? Ако Атина и Скопие изберат имената „Северна Македония“ или „Горна Македония“, Пиринска Македония автоматично попада в обсега им. С тези две имена гърците решават своя проблем за сметка на България, залагайки мина в българо-македонските отношения.  Избере ли се името „Вардарска Македония“, това е не по-малко опасно за нашите интереси, защото косвено се визира и Пиринска Македония. И един ден Скопие може да предяви териториални претенции в името на каузата „всички македонци в една държава“. Понеже, за разлика от гърците, ние не искаме промяна на македонската конституция и най-вече на чл. 49, налагащ такава претенция към България и Гърция, при една бъдеща смяна на властта в Скопие македонизмът отново ще надигне глава. Чисто юридически, член 49 императивно налага на македонските власти не само да се месят във вътрешните работи на други страни, но и да интернационализират македонския въпрос.  За България са изгодни имената „Нова Македония“, „Скопска Македония“, „Република Македония (Скопие)“.  Познавайки отвътре нравите в МВнР, сигурен съм в едно: Макар и късно, МВнР е осъзнало своята грешка в преговорите със Скопие и е настояло пред президента Радев да постави въпроса за новото име на Македония при срещата му с президента Георге Иванов. Което и Радев направи.  Но в Скопие българският президент направи още нещо, което е доста спорно. Като продължение на Договора за добросъседство между двете държави, на срещата на двамата президенти е постигнато съгласие да се подпише и…Договор за стратегическо партньорство, който да регламентира взаимната подкрепа на двете страни в сферата на сигурността и отбраната.  Позовавайки се на сходни клаузи в документите на Варшавския договор и НАТО, гарантиращи автоматично оказване на военна помощ при външно нападение или заплашващи териториалната цялост вътрешни размирици, задавам този въпрос: Стратегически договор със Скопие в сферата на сигурността и отбраната означава ли, че България ще изпрати войски в Македония, ако утре избухне нова гражданска война с албанците или ако Албания и Сърбия я нападнат?  Въпросът ми не е абстрактен, точно обратното – той е болезнено актуален на фона на Тиранската платформа и заради факта, че Западна Македония е 99 процента албанизирана, а от два месеца Република Македония официално е двунационална и двуезикова държава. Такава конфедерация на Балканите е малко вероятно да оцелее като единна държава. При това положение стратегически договор за военна помощ със Скопие е примка на шията ни с възможни тежки последици за националната сигурност на България.  За да не стане късно, България трябва да участва в гръцко-македонските преговори, които могат да са тристранни. Макар че гръцката страна едва ли ще приеме това.  Скоро някой беше писал, че имаме слаба дипломация. Аз се съмнявам дали изобщо имаме дипломация.  -----------------------------------------------------------   ", "date": "2018.02.17", "title": "Велизар Енчев: Българската дипломация проспа въпроса за новото име на Република Македония "}
{"url": "http://epicenter.bg/article/Predlagame-na-Kitay--Indiya-i-SASht-obshti-paketi-s-komshiite/147494/6/0", "text": "  По време на визитата си министър Куртулмуш осъществи двустранни срещи с нашите министри на туризма и на културата, и даде официална пресконференция за българските медии. На нея министърът съобщи, че с церемонията по откриването на реставрираната Желязна църква в Истанбул, на която присъствахаминистър председателят на България, г-н Бойко Борисов и президента на Турция, г-н Реджеп Тайп Ердоган, двете съседни страни са доказали започването на нов етап на изключително добро сътрудничество в междукултурните си отношения. За това говори ръстът на българските туристите в Истанбул, регистриран веднага след откриването на църквата „Св. Стефан“, тъй като туристически агенции са започнали да промотират турове, включващи посещение на историческата забележителност. На пресконференцията проф. д-р Куртулмуш съобщи, че по време на срещата си с министър Ангелкова са договорили създаването на работни групи между двете страни, които следвайки единна рекламна стратегия в областта на туризма ще изготвят съвместни туристически пакети за привличане на туристи не само от Китай, Индия и САЩ, но и от цял свят. Много ползотворна е била и срещата на турския министър с българския му колега в областта на културата - Боил Банов. Двамата са постигнали единомислие за общите ни културни ценности и са се договорили за подписването на два важни документа – споразумение за опазване на недвижимото културно наследство и протокол за двустранното изграждане на културни центрове в двете съседни страни. На съвещание на турската делегация с Организацията за черноморско икономическо сътрудничество (ОЧИС) в областта на туризма, министър Куртулмуш и генералният секретар на организацията Майкъл Христидис са установили сходните си идеи по отношение реализирането на съвместни проекти в региона на Черно море, които ще благоприятстват за развитието на Балканите. Обсъдили са и организирането на постоянни круизни маршрути по Западното Черноморие. В отговор на въпроса дали с оглед на военните конфликти и бежанския поток от Сирия, Турция е способна да гарантира сигурността на туристите там, Нуман Куртулмуш бе изчерпателен и обясни, че братско задължение е да се окаже помощ на мигрантите, които, принудени да спасят живота си, са напуснали своята родина. Турция ги е приела, една част от тях са настанени и им се осигуряват жизнено необходимите здравословни потребности и образование. Друга част от тях са получили подкрепа и са продължили самостоятелно живота си, а за трета част, за която се предполага, че имат връзка с терористични организации, са вече депортирани. Министърът заяви още: “Всеки един турски град е толкова сигурен, колкото и другите европейски градове.“ И добави още, че през 2017 г. Турция е белязала исторически рекорд като е посрещнала 32,3 млн. туристи, сред които 4,5 млн. руски туристи, 3,5 млн. туристи от Германия и 1 млн. 850 хил. гости от България, и от всички тях няма нито един пострадал. През 2018 г. Турската република очаква да посрещне около 3,8 млн. туристи и се надява на приход от порядъка на 30 млрд. долара. В обобщение, министър Куртулмуш изказа своята благодарност към всички български институции, реализирали мероприятията по провеждане на конференцията и към българските медии, и надеждата си, че те ще окажат положително влияние не само за нашия регион, а за цяла Европа.      ", "date": "2018.02.17", "title": "Предлагаме на Китай, Индия и САЩ общи пакети с комшиите"}
{"url": "http://epicenter.bg/article/-quot-Glavniyat-gotvach-na-Putin-quot--i--quot-Fabrika-za-trolove-quot--obvineni-za-namesa-v-izborite-v-SASht-/147478/7/0", "text": "\"Главният готвачът на Путин\" и \"Фабрика за тролове\" са главните обвинени за руската намеса в американските избори отпреди две години, предадоха Асошиейде прес и Франс прес. Вчера стана ясно, че Робърт Мълър, специалният прокурор, водещ разследването в САЩ, обвинява 13 физически лица и три юридически лица,    Начело на физическите лица е бинесменът Евгений Пригожин. Той е известен с прозвището \"Главния готвач на Путин\". Смятан е за близък до Кремъл. Той е начело на компанията Конкорд, която действа в сектора на ресторатньорството и кетъринга. Компанията осигурява храната за редица прояви и събирания в Кремъл. Тя вече е обект на американски санкции.  Само в Москва компанията е спечелила договори на стойност 1,6 милиарда рубли (27 милиона доолара) за осигуряване на храната за държавни училища. За повече от 10 години, откакто установи отношения с Путин, бизнесът на Пригожин се разширил, от услугите до отбраната, предаде АП.  Руски издания твърдят, че той е свързан с групата на руски наемници Вагнер, пращаща хора в Сирия да се сражават на страната на руските сили. Пригожин отхвърля каквито и да е връзки с тази група. Руските издания свързват Пригожин и с компанията Евро Полис или Йевро Полис, която също е свързана с Вагнер и е обект на американски санкции от януари.  Според Вашингтон тази компания има договор със сирийското правителство за защита на петролните и газовите полета в Сирия в замяна на 25 процента от тяхната продукция. Според руски издания компанията е сключила и тайно споразумение, целящо получаване на контрол върху някои петролни и газови складове и рафинерии в Сирия, ако нейните хора изгонят оттам бунтовниците, противопоставящи се на режима, предаде Франс прес.  Вашингтон обвинява Пригожин, че е финансирал групата от руснаци, намесили се в американските избори. Пригожин коментира тези обвинения с това, че американците виждат, онова, което им се искат да видят.  \"Фабриката за тролове\" пък се нарича Агенция за интернет изследвания и е базирана в Санкт Петербург, родния град на Владимир Путин. Всички обвинени руски физически лица са работели за нея, твърди Вашингтон. Пригожин и компаниите, които контролирал, са я финансирали, предаде Франс прес  \"Фабрикана за тролове\" контролирала хиляди фалшиви акаунта в социалните мрежи. Първо била създадена през 2014 г., за да влияе на вътрешния политически живот, но през 2015 г. била преориентирана към американското обществено мнение. В отдела й за САЩ работели 90 души. Жена, работила във фабриката, разказва за Франс прес, че е била наета да пише хвалебствия за Путин и да ги публикува в различни блогове под различни самоличности. Тя публикувала и стотици коментари в други интернет сайтове.  Групата обвинени от Вашингтон служители на \"Фабриката за тролове\" се представяла за американски граждани, създавала е фалшиви персонажи в социалните медии и е администрирала акаунти във Фейсбук, Туитър, Инстаграм и ЮТюб, в които се разглеждали въпроси, разделящи обществото, като например религията или имиграцията, предаде Франс прес.  В Тенеси групата създала, например, фалшив акаунт на Републиканската партия, привлякъл над 100 000 абонати. Групата е създала фалшиви акаунти на мюсюлмански активисти или активисти на каузата на цветнокожите. Няколко дни преди изборите за президент през ноември 2016 г. от тези акаунти бил отправен призив да не се гласува за Хилари Клинтън, предаде Франс прес. Клинтън била описана в един от тези акаунти като по-малкото зло от Тръмп, но се казвало, че не бива да се прибягва до по-малкото зло и затова било по-добре да не се гласува за нито един от двамата кандидати, предаде АП.  \"Фабриката за тролове\" се е свързала с доброволец от екипа на Тръмп и той й е предоставил материали от предизборната кампания, без да знае на кого ги дава. Което означава, че замесените американци не са знаели, че подпомагат руснаците, предаде Франс прес.  \"Фабриката за тролове\" е организирала и финансирала митинги на привърженици на Тръмп. А след изборите е организирала и демонстрации на привърженици и на противници на Тръмп, например в Ню Йорк.  Стотици хора са участвали в тази голяма кампания за дестабилизация, която е разполагала с бюджет от няколко милиона долара. Според руската преса Агенция за интернет изследвания е свързана с руското разузнаване.  Руснаци сред обвинените 13 физически лица са пътували като туристи до САЩ и са обиколили за две седмици през юни 2014 г. девет щата. Те са наблюдавали активността в социалните медии, анализирали са честотата на постовете и ангажираността на аудиторията. При завръщането си в Русия някои от руснаците са се представили като американски граждани с различни политически пристрастия, за да се свързват с политически и социални активисти. После ръководството на групата поставило цел - подкопаване на кандидатурата на Хилари Клинтън за сметка на тази на нейния демократически опонент в първичните избори - Бърни Сандърс, предаде АП.  Руснаците купили и място на сървър в САЩ и използвали виртуална частна мрежа, за да може да извършнат комуникациите си в социалните медии, така че да изглежда, че са базирани в САЩ.  Те са разчитали на кражби на самоличност, на кражба на социално осигурителни номера, на адреси, на рождени дати на истински американци. Те са открили и банкови сметки във федерална банка, акаунти в системата за разплащания ПейПал чрез открадната самоличност или фалшиви шофьорски книжки и са се сдобили с подправени кредитни карти и номера на банкови сметки към най-малко 6 банки, предаде АП.  Като пример за дейността на групата е създаването във Флорида на фалшива личност в интернет на име Мат Скайбър. Той отправял призиви за флашмобове в подкрепа на Тръмп във Флорида. В този щат Тръмп спечели с едва 120 000 гласа от общо 9 милиона подадени бюлетини.  Говорителката на руското външно министерство Мария Захарова определи обвиненията на САЩ като \"абсурдни\".  Президентът на САЩ Доналд Тръмп пък написа в Туитър, че Русия е започнала кампанията си срещу Америка през 2014 г., много преди самият той да се кандидатира за президент. Така че руската намеса не е повлияла на изборите, твърди той.  ", "date": "2018.02.17", "title": "\"Главният готвач на Путин\" и \"Фабрика за тролове\" обвинени за намеса в изборите в САЩ "}
{"url": "http://epicenter.bg/article/Grigor-Dimitrov-e-na-final-v-Roterdam-sled-otkazvane-na-Gofen-/147498/8/0", "text": "Григор Димитров е на финал в Ротердам. Българинът се класира за мача за титлата след отказване на Давид Гофен при резултат 6:3, 0:1. Белгиецът удари лошо лявото си око с топката и нямаше как да продължи, предаде бТВ.  На финала в неделя Димитров ще срещне победителя от двубоя между Роджър Федерер и Андреас Сепи.  Гришо започна по-стабилно мача и стигна до пробив в началото на сета. След няколко добри ретура той излезе напред с 3:1. Гришо бе по-активният тенисист на корта и въпреки че му се наложи да отразява 4 точки за пробив при резултат 5:3, спечели първата част с 6:3.  Гофен поведе във втория сет с 1:0, но при последвалия сервис гейм на Димитров нарани окото си по нелеп начин. Той взе медицински таймаут, който обаче не му помогна и реши да прекрати участието си.  Това ще бъде първи финал през 2018 г. за първата ни ракета, както и най-добро класиране в Ротердам. Досега Димитров имаше участие на 1/2-финал през 2013 г., а миналия сезон отпадна на 1/4-финалите именно от Гофен.  ", "date": "2018.02.17", "title": "Григор Димитров е на финал в Ротердам след отказване на Гофен "}
{"url": "http://epicenter.bg/article/Ivan-i-Andrey-izdadoha--Levski---drugoto-ime-na-svobodata--Svetlana-Tilkova-Alena-za-Vienskiya-bal/147469/10/0", "text": "В неделя от сутринта отвсякъде ще ни припомнят, че датата е 18 февруари, денят, в който се навършват 145 години от кончината на Апостола на свободата, но замислете се какво знаете за него освен няколко учебникарски факта и фразата „Ако спечеля, печели цял народ, ако загубя – губя само себе си”.     В предаването \"Покана за пътуване\" водещата Магдалена Гигова казва: \"Може би на всички ни е време да се задълбочим в  . Мнозина вече са го сторили – четивото няколко месеца поред бе в Топ 5 на най-четените книги в класацията на голяма верига книжарници.   Преподавателят по история от Великотърновския университет на публицистичен език разкрива факти, развенчава митове, оборва инсинуации и представя Васил Левски като визионер на своето, чеп и на нашето време. Нищо, че миналото лято чествахме 180 години от рождението му.   А каква е ролята на продуцентите Иван Христов и Андрей Арнаудов? Ами те са спомоществуватели на книгата, върху чиято корица стои печатът на Българския революционен централен комитет с надпис „Привременно правителство в България”.   „Основното, което искам да кажа и да повторя думите на чирпанския съзаклятник е, че нямаме втори Левски на света.“ казва авторът на книгата „Левски – другото име на свободата” проф. Пламен Павлов. Издателите на томчето Иван и Андрей, обаче не мислят да спират дотук и обмислят исторически сериал\".   А самият Дякон Игнатий в една от не особено популярните си фрази казва „Да бъдем равни с другите европейски народи зависи от нашите собствени задружни сили”.    В рубриката си   Теодор Борисов и Светослав Марков разказват за един българин, който миналата седмица имаше рожден ден и е световно признат, заради собствените си сили. И по-точно заради безотказния си ляв крак. И десен също. Христо Стоичков и неговото място в музея на футболен клуб „Барселона”.   Представяте ли си как звучат 2000 часа валсове? Ами като виенски бал. Не един, а цели 450. Поне в австрийската столица, където всяка професионална гилдия си има собствена танцова забава – на юристите, на 6-те хиляди собственици на кафенета, на филхармониците, на цветарите, на зъболекарите … Тази година на 24 февруари за шести път ще се проведе… Балът на веганите, които според статистиката в Австрия са около 25 000 на фона на 180 хиляди вегетарианци. В България също си имаме Виенски бал. 18-ото му издания отшумя днес призори с горещ (крайно не вегански гулаш) за прегладнелите танцьори. Най-подходящият събеседник по темата е  , не като известен астролог, а в качеството й на секретар на Виенския клуб.   \"Можете ли да получавате 30 долара на месец и да сте доволни? Представям си кривите ви усмивки. Аз ви пренасям в страната, чиито жители неизменно оглавяват  класацията на най-щастливите хора в света с точно такива заплати.  Бутан – страната на лютивите усмивки!\", започва разказа си водещата на \"Покана за пътуване\" по БНР Магдалена Гигова.   Изкусен резбар превръща дървото във филигранна дантела, рисува върху него със златен варак и ярки цветове и със замах подписва произведението си. Целият ритуал би изглеждал съвсем нормално, ако не беше изпълнен... с крака. Още по-поразително е, че след като е поставил личния си печат,  взел е парите и е върнал ресто, художникът Пема отива да постреля с лък. Отново с крака. И не спира да се усмихва. Психеделичната случка преживях в Тимпу, столицата на кралство Бутан, чието население през последните десетина години неизменно е на върха в класацията за най-щастлив народ. Там  не измерват развитието си с Брутен вътрешен продукт, а с Индекс на брутното  национално щастие. Четирите принципа на Общото бутанско благоденствие, които младият крал е наследил от своя баща, гласят: опазване на околната среда, природосъобразно развитие, съхраняване на автентичната култура и мъдро управление.   В държавата, където четвърт от територията е заета от защитени паркове и резервати, нито един закон не може да бъде приет, ако не е одобрен от Министерството на щастието. Шефът на ведомството проучва всеки текст и преценява дали е добър за народа. А той живее скромно, но е доволен  - обучението и медицинското обслужване са безплатни, престъпност липсва, бедността, макар и бавно, си отива и все повече туристи (около 80 000 на година) избират любопитството да изживеят приказката „Бутан”.   Eдинственото международно летище в Страната на Гърмящия дракон се намира в Паро. Кацането там изисква от пилотите да притежават вродено безстрашие и да са завършили курс по въздушна акробатика за напреднали – пистата е къса и от четирите страни е заобиколена със зли зъбери.   Но щом преодолеете психическия шок от приземяването,  белият ви дроб се учудва. Е, няма толкова чист въздух!   Поданиците на крал Джигме не секат горите. Дори  напротив – залесяват голите склонове. Доброволно,  без ленински съботници. И всеки смята за лично задължение да събере отпадъците, зарязани от безсъвестни туристи.  Гледат само един телевизионен канал, а в столицата Тимпу се намира единственият светофар – движението, ако го има, се управлява от регулировчици.   Там няма опера и театър, но пък всички сгради са в един и същ типично бутански стил с резбовани стрехи, изографисани еркери и... огромни фалоси по фасадите.  Рисунките нямат нищо общо с пикантните графити. Просто в Бутан най-свидният мъжки орган се смята за символ на благоденствието и плодовитостта.   Мълви се, че в хималайската държавица има само един психиатър и той е безработен – на щастливи хора лекар за душата не им трябва.     Когато стане дума за вяра, Бутан отново се отличава – страната е последният бастион на Махаянската школа в будизма.  Религията е донесена от Великия учител, изключително почитания в страната гуру Римпоче. Легендата раздипля, че той пристигнал яхнал тигрица и започнал да медитира в пещерата, която днес е в основата на прочутия манастир „Тайгър нест” (тигрово гнездо).  Мъдрецът въвел в будизма всички демони, привържениците на религията Бон и черните магове, та какво остава за кроткото местно население.   При всеобщото отдаване на религията, крайно непредпазливо възжелах да видя с очите си причудливо и почти невъзможно кацналия на отвесна скала манастир Таксанг Лагханг Дзонг – Тайгър нест  - една от най-големите будистки светини на Бутан.    Според пътеводителите разстоянието до нея е 900 метра. Ама по права линия. А планинският, почти отвесен път криволичи покрай бездънни пропасти, брадясали от испански мъх вековни борове и няма край. Със сетни сили и почти без дъх достигнах обителта, която се състои от 8 храма и приютява 29 монаси, и чак там ми казаха, че... снимането вътре  е забранено. Имах два повода да получа инфаркт на място. Добре, че монасите склониха да ни снимат с българското знаме в подножието на обителта. Ей така, за доказателствен материал.   От облицованата в злато пещера,  в която се усамотявал гуруто за осемте си прераждания, се открива изумителна гледка към най-високия връх в Бутан – седемхилядника Джомохари, където според местните живее символът на страната – Гърмящият дракон.  Той не бил опасен за хората, защото се хранел само със сняг и лед от върховете.  Не е ясно само защо монасите и разни селяни успяват да застанат очи в очи с него, а не се е явил на  нито един турист.   Колкото и да е екзотичен Бутан, да се стигне до там не е нито лесно, нито евтино. Няма как да получите виза, ако нямате резервация за полет на кралските авиолинии, които летят от Индия, Непал, Сингапур и Китай. На самолет можете да се качите само ако сте сключили договор с бутанска туристическа агенция. Пакетът струва около 300 евро на ден. Звучи солено, но като се замисли човек, че това включва полет, виза, нощувки, вход за всички забележителности, екскурзовод и кола с шофьор, не изглежда чак потресаващо. А и 65 евро от всяка дневна такса задължително отиват в кралската хазна за социални дейности\", завършва разказа си Магдалена Гигова.   Ако не успеете да слушате Покана за пътуване в неделя вечерта от 18 до 19 часа по програма \"Христо Ботев\", можете да го чуете на сайта на БНР.   Не забравяйте да „пътешествате” и чрез страницата във Фейсбук, където можете да спечелите и награда", "date": "2018.02.17", "title": "Иван и Андрей издадоха „Левски – другото име на свободата”. Светлана Тилкова-Алена за Виенския бал"}
{"url": "http://epicenter.bg/article/Kakvo-da-sgotvim-na-Sirni-Zagovezni---traditsionni-retsepti/147423/9/25", "text": "Необходими продукти Начин на приготвяне Плънката се приготвя от следната смес - яйца, натрошено сирене, кисело мляко, сода и хладка вода. Всяка кора се намазва с масло и се слага от плънката. Редят се една върху друга. Най-отгоре се покрива с кора и се намазва обилно с масло. Реже се на парчета и се слагат късметите. Пече се в педварително загрята фурна за час. Покрива се с кърпа да се задуши, за да стане баницата пухкава.     Необходими продукти: Начин на приготвяне: Картофите се нарязват на филийки и се нареждат намазнена тава. Натрошеното сирене се разстила върху тях и отново се нарежда втори ред картофи. Разбиват се яйцата, млякото и солта и със сместа се заливат картофите и сиренето. Отгоре се поставят парченца масло и ястието се пече във фурна за около 30 минути на 200 С.     Необходими продукти: 500 г бадеми 300г захар 300г светъл мед 2 бр. яйчен белтък   Начин на приготвяне: В съд с незалепваща повърхност се загряват захарта и меда. Получава се смес като карамел. Когато започне да завира се отстранява от огъня и при непрекъснато бъркане се прибавят разбитите белтъци. Връща се на котлона, добавят се бадемите и се бърка, докато се получи еднородна смес. Изсипва се върху намаслена повърхност и се заглажда. Преди съвсем да изстине, се нарязва на парчета и се оставя да се втвърди.", "date": "2018.02.17", "title": "Какво да сготвим на Сирни Заговезни – традиционни рецепти"}
{"url": "http://epicenter.bg/article/Dumata--quot-Prosti-quot--e-svarzana-s-prezhivyavane-na-stradanie--maka---taga--stres--nachalo-na-lechenie-/147493/10/101", "text": " ", "date": "2018.02.17", "title": "Думата \"Прости!\" е свързана с преживяване на страдание, мъка , тъга, стрес, начало на лечение "}
{"url": "http://epicenter.bg/article/Grisho-otnovo-s-kavalerski-zhest--pritesni-se-za-okoto-za-Gofen-/147506/8/0", "text": "Григор Димитров се класира за финала в Ротердам, след като Давид Гофен се самоконтузи. През резултат 6:3, 0:1 белгиецът се удари с топката в лявото око и не успя да продължи срещата, предаде бТВ.  Веднага след неприятната ситуация, Димитров се притича на помощ на своя противник.  След края на двубоя българинът даде на корта традиционното за победителя интервю, но не пожела да коментира срещата. Вместо това показа загриженост за състоянието на Гофен.  \"Няма много какво да се каже. Най-важното е как е окото му. Виждал съм контузии и преди, но бе тежко да видя това от другата страна на мрежата. Ще отида да проверя как е веднага щом напусна корта\", каза Гришо.  \"Няма значение какво е станало в мача, това не е важното сега. Благодаря, че дойдохте, оценявам подкрепата. Няма много какво да се каже в момента, ще се видим утре\", допълни българинът и се отправи към съблекалните. На финала Григор Димитров очаква победителя от другия полуфинал между Роджър Федерер и Андреас Сепи.  ", "date": "2018.02.17", "title": "Гришо отново с кавалерски жест, притесни се за окото за Гофен "}
{"url": "http://epicenter.bg/article/Senzatsionno-razkritie--Zoran-Zaev-e-tryabvalo-da-bade-ubit-pri-pogroma-nad-parlamenta-/147479/7/0", "text": "По време на погрома над македонския парламент на 27 април 2017 г. е трябвало да бъде убит лидерът на Социалдемократическия съюз и сегашен премиер Зоран Заев. Това става ясно от разследването за „кървавия четвъртък“ в парламента в Скопие, предава БГНЕС.  Македонското списание „Фокус“ в днешния си брой разкрива част от разследването. В публикацията се твърди, че има записи от телефонни разговори между поръчителя и изпълнителя на опита за убийството. Един от участниците в разговора в момента е в ареста.  „Копелето трябваше да бъде убито“, казва един от тях, имайки предвид Зоран Заев. Предполагаемият атентатор се оправдава в телефонния разговор, че не е могъл да изпълни поръчката, защото не е имал ясна видимост и обектът не е бил „чист“.  ", "date": "2018.02.17", "title": "Сензационно разкритие! Зоран Заев е трябвало да бъде убит при погрома над парламента "}
{"url": "http://epicenter.bg/article/Moshtno-zemetresenie-s-magnitud-7-2-po-Rihter-otnovo-razlyulya-Meksiko-/147480/7/0", "text": "Земетресение с магнитуд 7,2 разтърси южните и централните части на Мексико и бе усетено и в столицата, предадоха световните агенции.  Първоначално американският Геофизичен институт бе съобщил, че магнитудът е 7,5, преди да го понижи. Епицентър е бил близо до тихоокеанското крайбрежие, на 2 километра източно от град Пинотепа де Дон Луис, на 148 километра югозападно от град Оахака в южния щат Оахака и на дълбочина според Ройтерс 43 километра, според АП - 24 километра, а според ТАСС - 10 километра. Щатът Оахака се намира на около 600 километра южно от столицата на Мексико  Засега се съобщава за незначителни щети по сгради в Оахака. Няма данни за жертви. Няма издадена тревога за цунами. Трусът бе усетен и в Гватемала. В столицата на Мексико сградите се люляха повече от минута. Телевизиите показаха как хиляди хора излизат по улиците на мексиканската столица изплашени.  На 7 септември трус с магнитуд 8,2 разтресе Мексико и отне живота на 96 души основно в щата Оахака. На 19 септември земетресение с магнитуд 7,1 отне живота на 369 души в страната в деня, в който мексиканците отбелязваха 32-ата годишнина от мощното земетресение от 1985 г., отнело живота на 10 000 души.  След труса днес бяха регистрирани 60 вторични труса, като най-силният беше с магнитуд 5,9  Военен хеликоптер, в който са пътували мексиканският министър на вътрешните работи и губернаторът на щата Оахака, катастрофира и двама души загинаха, предадоха световните агенции. Вътрешният министър Алфонсо Наварете и губернаторът Алехандро Мурат не са сериозно пострадали. Пилотът на машината загубил управление и тя паднала от няколко десетки метра в района на град Пинотепа Насионал в Оахака.  Хеликоптерът е бил на обиколката на засегнатия от силното земетресение щат Оахака. Трусът с магнитуд 7,2 предизвика материални щети на десетки сгради, но няма жертви. Заради земетресението без ток за известно време останаха 1 милион души.  Няма данни за жертви или причинени сериозни щети от земетресението в щата Оахака, Мексико, съобщиха от пресцентъра на Министерството на външните работи. Има информация единствено за паднала сграда, сериозно пострадала от предишното земетресение от 19 септември 2017 г.  Посолството на Република България е обявило дежурни телефони +52 55 55963283 и (+521) 55 79071517, на които гражданите могат да получат актуална информация за обстановката или да подадат сигнал за техни близки. Местните власти са задействали протоколите за сигурност в 5 щата, като Посолството ще следи и информира своевременно за развитието на ситуацията.  ", "date": "2018.02.17", "title": "Мощно земетресение с магнитуд 7,2 по Рихтер отново разлюля Мексико "}
{"url": "http://epicenter.bg/article/Ekshan--Pet-patrulki-goniha-balgarka--karala-s-200-km-ch-v-Italiya--Video--/147485/7/0", "text": "Пет патрулки гониха българка в ягуар, движещ се с 200 км/ч на магистралата при Верона, предаде бТВ.  След над 80-километрово преследване 36-годишната жена е била задържана. Тя обаче оказала съпротива, като дори ранила един от полицаите, минавайки с автомобила през крака му във финалния етап на гонката.  След ареста заявила, че е искала да се забавлява и отказала тест за алкохол и наркотици.  На българката са повдигнати няколко обвинения, отнета ѝ е книжката и ѝ е наложена глоба от малко над 20 хил. евро.  Автомобилът, който е регистриран на името на наш сънародник и е с български номера, е спрян от движение за три месеца.  ", "date": "2018.02.17", "title": "Екшън! Пет патрулки гониха българка, карала с 200 км/ч в Италия (Видео) "}
{"url": "http://epicenter.bg/article/SASht-se-gotvyat-za-yadrena-voyna--Izstrelvat-v-kosmosa--Spatnitsi-na-Sadniya-den--/147491/7/0", "text": "Пентагонът планира да изведе в орбита още два спътника от типа AEHF (Advanced Extremely High Frequency), които могат да осигурят комуникационни връзки в условията на ядрен конфликт. Това съобщава Popular Mechanics.  Към момента в космоса вече функционират четири „спътници на Съдния ден“, които се характеризират с висока устойчивост на електромагнитни смущения. Според военния бюджет на САЩ за 2019 година, в космоса се планира да бъдат изпратени още две устройства. За това са отделени над 29 милиона долара.  От командването на ВВС на САЩ подчертават, че изстрелването на апаратите съответства с ядрената доктрина на САЩ.  „Трябва паралелно да модернизираме цялата ядрена триада и системите за бойно управление, които ще осигурят нейната ефективност“, заяви министърът на ВВС на САЩ Хедър Уилсън.  По-рано стана известно, че през 2019 година Пентагонът ще вложи в разработването и развитието на перспективни системи за комуникации около 677 милиона долара. Освен AEHF се предвижда разработването и на устойчиви на смущения GPS-спътници.   ", "date": "2018.02.17", "title": "САЩ се готвят за ядрена война?! Изстрелват в космоса „Спътници на Съдния ден“ "}
{"url": "http://epicenter.bg/article/Lavrov--Zadeystvan-e-iratsionalniyat-mit-za--quot-vsemogashtata-ruska-zaplaha-quot--koyato-tarsyat-navsyakade/147495/7/0", "text": "Авторите на доклада за Мюнхенската конференция по въпросите на сигурността представят влиянието на Москва в отрицателна светлина. Това заяви днес руският външен министър Сергей Лавров в изявление на мюнхенския форум, предаде ТАСС, цитирана от БТА.  \"Когато на Запад разсъждават за влиянието на Русия, то това в по-голямата част се представя в отрицателна светлина. Не са избегнали този подход и авторите на доклада, подготвен за сегашната конференция\", допълни руският дипломат номер едно.  Изпълнението на плановете за създаване на американска система за противовъздушна отбрана в Европа подкопават стратегическата стабилност, каза още Лавров на конференцията в Мюнхен.  Русия като никоя друга страна е заинтересована от уреждането на вътрешноукраинската криза, а правните мерки за това са готови, допълни руският външен министър.  По думите му днес Украйна, която е страна с огромен жизнен потенциал и талантлив народ, е доведена до \"състояние на неспособност да се управлява самостоятелно\". \"Русия, като никоя друга, е заинтересована от уреждането на вътрешноукраинската криза\", подчерта Лавров.  ЕС така и не успя да намери златната среда в отношенията с Русия, отбеляза в изказването си Лавров.  \"Според мен през изминалите десетилетия ЕС така и не успя да намери златната среда в отношенията с нашата страна. През 90-те години доминираше представата за Русия като за \"чирак\", който методично, без да се обръща внимание на възраженията, трябва да бъде обучаван по западните стандарти. Сега е задействан ирационалният мит за \"всемогъщата руска заплаха\", чиито следи се опитват да намерят навсякъде: от Брекзита до каталунския референдум\", заяви руският външен министър.   ", "date": "2018.02.17", "title": "Лавров: Задействан е ирационалният мит за \"всемогъщата руска заплаха\", която търсят навсякъде"}
{"url": "http://epicenter.bg/article/Daily-Mail--SASht-udarno-razrabotvat-hiperzvukovi-raketi--koito-shte-porazyavat-tseli-navsyakade-po-sveta-/147503/7/0", "text": "В стремежа си да не отстъпят на Китай и Русия, САЩ ще похарчат $120 млн за хиперзвукови ракети, които могат да нанесат удар по всяка цел на всяко място на планетата, пише Тим Колинз в британския таблоид Daily Mail.  Хиперзвуковите ракети със скорост над 5Мах вече провокират нова надпревара във въоръжаването между САЩ, Русия и Китай, отбелязва изданието. Техните оръжия ще могат да преодоляват обикновените системи за ПРО и ще нанасят удари по всяка цел, където и да се намира. Те могат да променят направлението на полета си и не следват предсказуема траектория.  Пентагонът е заделил $120 млн за развитие на технологии за прехват на ракети от ново поколение, твърди изданието. Предполагаемият бюджет на Агенцията за ПРО на САЩ за 2019 г. е $9,9 млрд в сравнение със скромните $75 млн през сегашната 2018 г.  Една от причините, заради която Китай толкова агресивно развива своята програма за хиперзвукови ракети, е фактът, че Пекин не е подписвал никакви споразумения по ограничаване на ракетните въоръжения, както направиха САЩ и Русия.  Изданието съобщава също, че през миналата година Китай е изпитал нов тип хиперзвукова балистична ракета DF-17 с хиперзвуков летателен апарат, способен да развива скорост над 12 хил км/час.  Русия също разработва хиперзвуковите ракети „Циркон”, отбелязва британският таблоид. Те могат да развиват скорост до 7400 км/час. Тази година се очаква да влязат в серийно производство. Те ще бъдат по-бързи от всякакви системи за ПРО, включително и от тези, които ще се появят през следващите 20 г.  Пентагонът в строга тайна разработва аналогични технологии, пише Daily Mail. През 2012 г. е изпитана крилатата ракета X-51A Waverider, развиваща 6000 км/час.   ", "date": "2018.02.17", "title": "Daily Mail: САЩ ударно разработват хиперзвукови ракети, които ще поразяват цели навсякъде по света "}
{"url": "http://epicenter.bg/article/Yunker--Stranite-ot-Zapadnite-Balkani-da-reshat-granichnite-si-sporove--predi-da-se-prisaedinyat-kam-ES-/147505/7/0", "text": "Председателят на Европейската комисия Жан-Клод Юнкер изтъкна днес колко важно е да се предложи на страните от Западните Балкани перспектива за членство в ЕС, но подчерта, че те трябва да решат всичките си гранични спорове, преди да се присъединят към съюза, предаде Ройтерс.  Има множество спорове за границите на Западните Балкани и те трябва да бъдат решени, преди да предприемем по-нататъшна стъпка, заяви Юнкер на годишната конференция по сигурността в германския град Мюнхен. Председателят на ЕК изрази разочарование от продължаващия граничен спор между Хърватия и Словения, който не е бил решен преди влизането им в ЕС, и каза, че иска да се предотврати подобна опасност при другите потенциални членове на Евросъюза.  Юнкер заяви, че споразумението за сигурност между ЕС и Великобритания, ще се запази и след Брекзита.  Юнкер говори, след като британският премиер Тереза Мей призова в Мюнхен партньорите от ЕС да не допускат \"закостенелите институционални ограничения\" да пречат на едно широко партньорство в областта на сигурността.  \"Смятам, че тъй като не сме във война с Обединеното кралство и не искаме да му отмъщаваме за решението, взето от британците, този съюз в областта на сигурността - мост на сигурността между Великобритания и ЕС - трябва да се запази. Ние продължаваме да се нуждаем от него\", каза председателят на ЕК на конференцията.  Той обаче отбеляза, че отношенията в сферата на сигурността не бива да се смесват с други свързани с Брекзита теми. Великобритания и ЕС трябва да вземат решения за търговията и други въпроси, свързани с излизането на Лондон от блока, отделно от дискусиите за споразумението за сигурността, подчерта той.  ", "date": "2018.02.17", "title": "Юнкер: Страните от Западните Балкани да решат граничните си спорове, преди да се присъединят към ЕС "}
{"url": "http://epicenter.bg/article/Germaniya-namekna-za-poetapno-svalyane-na-sanktsiite-sreshtu-Rusiya-/147507/7/0", "text": "Санкциите срещу Русия трябва да бъдат отменяни поетапно, ако има подобрение на положението в Източна Украйна. Това каза външният министър на Германия Зигмар Габриел, предаде Нова тв.  Той каза, че е наясно, че официалната позиция на Германия е, че само пълното прилагане на споразумението от Минск би довело до отмяна на санкциите. Но Габриел нарече тази позиция „нереалистична”. Според него идеята на Русия умиротворители на ООН да влязат в Донбас е приложима.  Санкциите бяха наложени след анексирането на Кримския полуостров от Русия и подкрепата за сепаратистите в Източна Украйна.  „Ако искаме стабилност в Европа, трябва да имаме добри отношения с Русия. Всички сме наясно със ситуацията в Украйна, както и с анексирането на Крим. Това е големият слон в ъгъла на стаята, към който не знаем как да се обърнем”, заяви Зигмар Габриел, министър на външните работи на Германия.  ", "date": "2018.02.17", "title": "Германия намекна за поетапно сваляне на санкциите срещу Русия "}
{"url": "http://epicenter.bg/article/Sebastian-Kurts--Kitay-zaema-myastoto-na-SASht-v-svetovnata-politika-/147509/7/0", "text": "Китай заема политическия вакуум, който се образува след напускането на международната сцена от САЩ. Това заяви австрийският канцлер Себастиан Курц на Мюнхенската конференция по сигурността, цитиран от БГНЕС.  „Центърът на властта се измества, САЩ както и преди са силна държава, но те се отдалечават от международната политика. Китай запълва този политически вакуум“, отбелязва австрийският канцлер. Този процес е свидетелство за началото на промени в геополитическата ситуация в света.  „Големите държави вече не поглъщат малките. Сега бързите държави поглъщат бавните“, добави Курц. Той засегна и болната за ЕС тема с мигрантите.  Европа сама трябва да решава кой да влезе на нейна територия, мигрантският поток подкопава мира и благоденствието на континента, категоричен е Курц.  „Арабската пролет“ се превърна в зима, в Африка съществува натиск във връзка с миграционните потоци. Тук се крие огромен конфликтен потенциал“, подчерта австрийският канцлер.  „За да осигурим мира и благоденствието в ЕС, трябва да охраняваме нашите външни граници. Нашият начин на живот ще бъде заплашен, ако не правим това. Ние сами трябва да решаваме, кой трябва да влиза в ЕС“, добави Курц.  ", "date": "2018.02.17", "title": "Себастиан Курц: Китай заема мястото на САЩ в световната политика "}
{"url": "http://epicenter.bg/article/Nov-uzhas--Lavina-zatrupa-mlado-momiche-pod-vrah-Sinanitsa-v-Pirin/147504/3/0", "text": "Нова голяма лавина вдигна на крак спасителите Пирин. Този път снежната маса е паднала в района на хижа Синаница, съобщава кореспондентът на bTV в региона.  Инцидентът е станал в късните следобедни часове. По първоначална информация 21-годишно момиче е било затрупано.  „В Пирин, в района на хижа „Синаница“, има затрупан човек от лавина, предизвикана от козирка от сняг“, обясни за Агенция \"Фокус\" директорът на Планинската спасителна служба (ПСС) при БЧК Емил Нешев.  По думите му преди малко спасители на ПСС са достигнали до мястото на инцидента и в момента работят много интензивно.  ", "date": "2018.02.17", "title": "Нов ужас! Лавина затрупа младо момиче в Пирин"}
{"url": "http://epicenter.bg/article/MVR-proveryava-skapi-koli-i-chastni-kortezhi-v-Sofiya-/147510/3/0", "text": "Акция „Лукс” се проведе тази нощ в София. МВР взе на фокус частните кортежи и скъпите коли. В спецоперацията участваха екипи на криминалната, охранителната и пътната полиция, предава бТВ.  Проверките започнаха с огледи на колите и документите. Причината – често шофьорът и пътниците носят оръжие или дрога. Искат се справки за криминални регистрации – не само на шофьора, но и на пътниците. Глоби има на практика за всичко – от счупен фар до повредени документи.  Проверките често изнервят шофьорите. Габриела Василева обаче няма против: „Според мен трябва всякакви шофьори да се проверяват, не само луксозни коли”. Според бившата Мис България фокусът на акцията трябва да е върху човека зад волана.  „Целта на тези проверки е да се дисциплинират водачите. Да не се създава едно впечатление, че всеки може да прави каквото си иска и да се държи както си иска”, посочи директорът на СДВР Ивайло Иванов.  От началото на 2017 г столичната полиция е проверила над 39 000 коли и 64 000 души. При подобни операции са хванати над 2000 бежанци и 1200 души, обявени за издирване.  ", "date": "2018.02.17", "title": "МВР проверява скъпи коли и частни кортежи в София "}
{"url": "http://epicenter.bg/article/Rumen-Radev-v-intervyu-za-agentsiya-MIA--Za-men-leteneto-e-magiya-i-simvol-na-progresa--lipsva-mi/147490/2/0", "text": "В интервю за агенция МИА, чийто пълен текст ще бъде публикуван утре, българският президент Румен Радев откри за македонската общественост някои по-малко известни факти за себе си, за желанията си, за това какво му липсва, пише агенция МИА, представяйки президента като пилот, гмуркач, рокер, военен,  В интервюто той казва, че летенето винаги му липсва. Откакто станал президент, пилотирал само два пъти – веднъж по покана на американските военновъздушни сили с легендарния изтребител Ф-15 и втори път по покана на френския президент Еманюел Макрон, когато пилотирал френски изтребител.  “За мен летенето не е само символ на прогреса, нито е изследване на границите на човешките възможности, това е магия и този, който веднъж е завладян от тази магия, завинаги я запазва в сърцето си. Летенето е любов и красота, начин да преоткриваш себе си отново и отново”, казва президентът Радев.  Запитан кой от постовете му изглежда по-лесен – да командва военновъздушните сили, или да е президент, Радев отговаря, че и двете са много важни и много отговорни служби. Казва, че е много трудно да се съчетаят семейните и държавните задължения, но е важно да има любов и разбиране – тогава всички проблеми се решават.  Румен Радев признава, че знае много за Македония, много е учил за нея, но за съжаление, е за пръв път в страната.  “Това е много пропуснато време и трябва да го наваксам. Македония е една прекрасна страна, с невероятни хора”, казва българският президент в интервюто за МИА, изразявайки надежда, че в бъдеще ще я посещава по-често. Президентът завършва с това, че е обещал на македонския си колега Георге Иванов да се видят през лятото на Охридското езеро, което за него е “голяма мечта”.   За първи път на празника на българската армия, освен традиционно присъстващите военни аташета, гост на парада ще бъде и чуждестранен президент. Иванов ще присъства на парада, а след това двамата с Радев ще посетят военното гробище в Ново село в Македония, където ще отдадат почит пред загиналите български воини.   Румен Радев е на официално посещение в Македония, като това е първата му визита в страната след подписването на   между двете държави. На срещата на двамата президенти беше постигнато съгласие като продължение на Договора за добросъседство между двете държави да бъде подписан и Договор за стратегическо партньорство, който да регламентира взаимната подкрепа на двете страни в сферата на сигурността и отбраната.   Очаква се НАТО да изпрати покана за членство на Македония в Северноатлантическия пакт след постигане на решение за спора за името в рамките на ООН.    След срещата си с Иванов българският президент каза, че за българската страна е важно в бъдещото наименование на Македония да няма географски определители, които да може да бъдат интерпретирани като претенции към България.", "date": "2018.02.17", "title": "Румен Радев в интервю за агенция МИА: За мен летенето е магия и символ на прогреса, липсва ми"}
{"url": "http://epicenter.bg/article/Anton-Todorov--BKP-i-agenti-na-DS-podpomagat-karierata-na-Ivan-Kostov-predi-10-noemvri-/147496/2/0", "text": "Висши представители на комунистическата номенклатура и агенти на Държавна сигурност подпомагат кариерата на Иван Костов преди 10 ноември 1989 – а година,  Ето и подробностите.  Висши представители на комунистическата номенклатура като проф. Иван Илиев (главен икономически помощник на Тодор Живков), съветникът на Живков акад. Евгени Матеев, щатният служител на ЦК на БКП проф. Алекси Алексиев, бившият партизанин Мако Даков, зам. – ректорът по идейно – възпитателната работа във Висшия машинно – електротехнически институт „В. Ленин“ проф. Саркис Саркисян, както и секретните служители на ДС проф. Лалю Радулов и на РУМНО (разузнавателното управление на Министерството на народната отбрана) Стоядин Савов изкачват младия Иван Костов по стълбицата на кариерното израстване като идеологически преподавател преди 10 ноември 1989 г.  Когато през 1977 г. Иван Костов е нарочен за махане поради преподавателска непригодност от Висшия икономически институт „Карл Маркс“, акад. Евгени Матеев му осигурява кариера на идеологически работник и преподавател в Центъра за идеологически дисциплини към Висшия машинно – електротехнически институт „В. Ленин“. Костов е подкрепян от проф. Саркис Саркисян, зам.-ректор по идейно-възпитателната работа във ВМЕИ „В. Ленин“.  Научен ръководител и изключителен стълб в кариерното развитие на гл.асистент Иван Костов е й доц. (после професор) Алекси Алексиев, щатен сътрудник на ЦК на БКП. От началото на 80-те години на миналия век главният икономически помощник на Тодор Живков проф. Иван Илиев го привлича на работа в специализирана лаборатория, а впоследствие Научно-изследователски институт по прогнозиране на социално-икономическото развитие на страната.  Цялата професионалната биография на Иван Костов преди 10 ноември 1989 г. е белязана от многобройни ангажименти и зависимости към комунистическата идеология и висша номенклатура, към щатни и нещатни сътрудници на ДС и РУМНО, както и контакти и обучения в специализирани идеологически структури в Съветския съюз, които са под юрисдикцията на ЦК на КПСС.  ", "date": "2018.02.17", "title": "Антон Тодоров: БКП и агенти на ДС подпомагат кариерата на Иван Костов преди 10 ноември (Видео)"}
{"url": "http://epicenter.bg/article/Radev--Balgariya-i-Makedoniya-imat-strategichesko-partnyorstvo-i-tova-e-pozitsiya-na-vsichki-partii-u-nas/147497/2/0", "text": "Отношенията между България и Република Македония имат дълбоки исторически и духовни връзки, а двустранното партньорство е от стратегически характер и това се признава от всички български политически партии. Това заяви президентът Румен Радев на среща с председателя на Събранието на Република Македония Талат Джафери, съобщиха от прессекретариата на държавния глава.  Държавният глава подчерта, че във всяка демократична държава има управляващи и опозиция, но когато е настъпил моментът за ратификация на Двустранния договор за приятелство, добросъседство и сътрудничество в българския парламент, той беше гласуван единодушно.  Обща беше позицията, че с ратификацията на двустранния договор за приятелство и добросъседство се откриват нови възможности за развитие на сътрудничеството между България и Република Македония във всички сфери – политически диалог, икономика, туризъм, култура и образование, в сферата на сигурността и други, и всички институции на двете държави трябва да участват активно в този процес.  Народните представители от групите за приятелство в българския и македонския парламент отбелязаха позитивната тенденция в развитието на двустранните отношения през последната година. Обсъдена беше възможността повече македонски военнослужещи да се обучават в българските военни училища, като президентът Радев изрази готовността на България да предостави пълен каталог за специалностите във военните ни университети.  За мен е изключителни вълнение да бъда във вашата Света обител. България високо цени ролята на Бигорския манастир, както в миналото, така и в настоящето за укрепване на нашето доверие и приятелство. С тези думи президентът Румен Радев се обърна към отците в Бигорския манастир, където днес беше на посещение, съобщиха от прессекретариата на държавния глава. За първи път чуждестранен държавен глава посещава Бигорския манастир „Свети Йоан Предтеча“ от създаването на манастира преди хиляда години.  Президентът изрече думи на благодарност за топлото братско посрещане в Светата обител и увери, че ще работи за духовното единство на хората от двете страни на границата на България и Република Македония. “Уверявам ви, че си тръгвам от тук и с чувство на дълг да работим така, че да имаме още по-голямо доверие и още по-голямо приятелство, да си бъдем още по-близки”, каза още Румен Радев.   “Днешното посещение на хилядолетната обител от държавния глава на братска България не е случайно и е изключително важно за нас. То ни дава непречупима вяра в духовното сродство между двата народа и е съвършен израз на родолюбието”, заяви игумен Партений по време на службата в манастира.   Българският държавен глава беше посрещнат в Бигорския манастир от игумен Партений. На официалното си посещение в Република Македония Румен Радев е придружаван от Н. Впр. Пловдивския митрополит Николай и Н. Впр. Старозагорския митрополит Киприян.  Бизнесът в България и Република Македония трябва да има ясно определени обща визия и стратегия, за да растат стокообменът и благосъстоянието на гражданите от двете страни на границата. Това заяви държавният глава Румен Радев на среща с представители на стопански камари от Република България и Република Македония в Скопие.  В рамките на визитата на Румен Радев беше подписан Меморандум за сътрудничество между Македоно-българската стопанска камара и Българо-македонската търговска палата. Представителите на бизнес организациите, придружаващи държавния глава, договориха с македонските си колеги подписването на Меморандум за разбирателство между Агенцията за насърчаване на малките и средни предприятия и Инвест Македония.  “Много се радвам, че имаме вече политическо доверие на най-високо ниво. Това е предпоставка за бъдещите успехи на нашите предприемачи”, каза президентът по време на форума.  Като неизменни предпоставки за икономически растеж и ръст на чуждестранните инвестиции на България и Република Македония президентът Радев определи сигурността във вътрешен и външен план, добросъседските отношения в региона и волята за инвестиране на усилия във високи технологии и иновации.  “Много е важно да развиваме сътрудничеството си в дългосрочни и перспективни производства. Отвореността към чуждестранни инвестиции и навлизането на повече нови предприятия на пазара спомагат и за създаването на по-добър модел на функциониране на цялото общество”, заяви държавният глава и добави, че процъфтяващият честен бизнес налага нови стандарти за по-строга борба с корупцията.  На срещата с бизнеса Румен Радев изрази и готовността на България да обмени своя опит в усвояването на европейски фондове със Скопие и увери, че страната ни ще подкрепя проектите за инфраструктурна, дигитална и транспортна свързаност, която да улесни икономическата дейност от двете страни на границата.  ", "date": "2018.02.17", "title": "Радев: България и Македония имат стратегическо партньорство и това е позиция на всички партии у нас"}
{"url": "http://epicenter.bg/article/Protesti-i-politicheski-deklaratsii-ne-spryaha-Lukovmarsh-i-tazi-godina-/147499/2/0", "text": "Десетки националисти се събраха в центъра на София, за да почетат паметта на ген. Христо Луков, предаде бТВ. Т.нар Луковмарш традиционно предизвиква остри полемики, защото освен герой от Първата световна война, убитият от комунисти генерал е обвиняван в антисемитизъм и прокарване на идеите на Третия Райх у нас.  Сред участниците традиционно има облечени в униформи крайно десни активисти с факли в ръце.  Тази година в шествието се включиха националисти от Германия, Швеция, Чехия и Естония.  По-рано през деня антифашисти, леви активисти и правозащитници проведоха контрашествие под надслов „Без нацисти по улиците ни!”.  Минути преди началото на Луковмарш пък посолството на САЩ у нас осъди почитането на паметта на ген. Луков.  „Посолството на САЩ в България е натъжено и загрижено от проявата на нетолерантност, намерила израз в провеждането на Луковмарш. Генерал Христо Луков е поддръжник на нацизма, който проповядва омразата и несправедливостта, а не човек, заслужаващ уважение”, посочват от дипломатическата мисия.  Правителството в лицето на зам.-министъра на външните работи Георг Георгиев и кметът на София Йорданка Фандъкова също се обявиха против Луковмарш, а декларацията на БСП по темата предизвика скандал, защото в нея, освен осъждането на шествието, имаше и пасаж, оправдаващ Народния съд след 9.9.1944 г.  ВМРО се разграничиха от организацията на Луковмарш, но преди дни общинският съветник Карлос Контрера в пространен текст защити провеждането му.  ", "date": "2018.02.17", "title": "Протести и политически декларации не спряха Луковмарш и тази година "}
{"url": "http://epicenter.bg/article/Delyan-Dobrev-ne-sazhalyava-za-podadenata-i-otteglena-ostavka-/147500/2/0", "text": "С либерализирането на енергийния пазар цената на тока е паднала до близо 63 лева за мегаватчас, обяви председателят на парламентарната комисия по енергетика и депутат от ГЕРБ Делян Добрев пред Дарик радио.  Според Добрев с така наречените американски централи трябва да се водят преговори, за да се подпише споразумение, което да е на базата на финансовия модел, който Европейският съюз смята за нормален, а също така, за да се избегне и възможността Брюксел да ни обвини, че оказваме нерегламентирана държавна помощ заради договорите, подписани преди години.  Според Добрев държавата не може да си позволи строителството на централата в Белене и не е ясно дали тя ще е печеливша.  Преди време Делян Добрев подаде оставка, която ГЕРБ отхвърли в парламента, а Конституционният съд излезе с решение, че не може Народното събрание да върви срещу изразената воля на депутат да си тръгне от там. След това Добрев оттегли оставката си. Попитан дали съжалява за това и последвалата \"юридическа каша\", той отговори: \"Не съжалявам, че я подадох, защото тогава прецених, че аз и семейството ми плащаме прекалено скъпо за това да бъда част от политиката в България. Аз не можах да обясня в продължение на тези няколко месеца, че не съм извършил нищо от това, в което ме обвиняват. Впоследствие това стана ясно и аз го доказах с документи. Извинение обаче не последва\".  Делян Добрев коментира още: \"Аз от моя страна зададох въпроси към Елена Йончева, но не чухме нито един отговор, тя просто престана да се заяжда с мен. Това беше резултатът от това, че не може да отговори на въпросите, които зададох - свързани с КТБ, с офшорки и т.н. към нея. Но след като подадох оставка, видях реакцията на колегите си и на обществото. Срещаха ме хора в моя избирателен район, които ми казваха, че не ме е избрала Елена Йончева за депутат, за да си подавам аз оставката и че не съм ги питал тях. И прецених, че ще направя усилие, и го направих, да остана в парламента и да правя това, за което са ме избрали хората\".  Дали БСП са продължили с въпросите към депутата след решението на КС: \"Аз поне не знам нещо да се е случило. Решението на съда беше, че парламентът няма правомощия да отхвърли оставка, но там ясно е записано, че това решение не касае казуса с моята оставка\", обясни Добрев.  ", "date": "2018.02.17", "title": "Делян Добрев не съжалява за подадената и оттеглена оставка "}
{"url": "http://epicenter.bg/article/Kashtata-na-general-Lukov-zapechatana-ot-zhandarmeriya-/147501/2/0", "text": "С жълта полицейска лента е запечатана къщата на генерал Христо Луков в София на ул. \"Тракия\" в близост до бул. \"Дондуков\" в очакване на Луковмарш, предаде Канал 3. Цял микробус жандармеристи е паркиран пред нея, като само единият тротоар е свободен за преминаване.  В района от Първа английска гимназия са паркирани още два микробуса, а жандармеристи стоят през 40 м на двата противоположни тротоара на \"Дондуков\" в района.  Засилено полицейско присъствие има по цялото протежение на централния софийски булевард - от бившия Партиен дом до пресечката с ул. \"Тракия\", където е домът и паметната плоча на убития от комунисти на 13 февруари 1943 г. запасен генерал.  ", "date": "2018.02.17", "title": "Къщата на генерал Луков запечатана от жандармерия "}
{"url": "http://epicenter.bg/article/Boris-Yachev--NFSB-shte-predlozhi-v-koalitsiyata--quot-Obedineni-patrioti-quot--ostavkata-na-Nikolina-Angelkova-/147502/2/0", "text": "НФСБ ще предложи в коалицията на Обединените патриоти оставката на министъра на туризма Николина Ангелкова. Това ще се обсъди на коалиционен съвет. Ангелкова покровителства мутрите в туризма. Валери Симеонов няма апетит към министерския пост. При нас няма принцип стани да седна. Може да се намери експерт от НФСБ, който да поеме поста. Това заяви в предаването \"Офанзива\" по Канал 3 заместник-председателят на НФСБ Борис Ячев.  \"Няма да подкрепим ратифицирането на Истанбулската конвенция в пленарна зала. Идеята за референдум не е обсъждана в коалицията на Обединените патриоти, защото няма да е валиден и активен. Това е излишно харчене на пари\", каза Борис Ячев.  \"Има прискърцвания в Обединените патриоти. Валери Симеонов е известен с директния си тон. Каруцата скърца, когато върви. Има неща за които трите формации не са на едно мнение, но в крайна сметка излизаме обединени. Когато каруцата не скърца е опасно за ОП и формата на правителството. Няма крах и проблеми в коалицията\", допълни Ячев.  Той отбеляза, че в коалицията продължават да искат оставката на Валери Жаблянов от БСП.  Борис Ячев коментира и дали Камен Плочев трябва да подаде оставка като управител на НЗОК. \"Не трябва да се бърза, ако той си отиде, няма кой да подпише и един документ. Писмото му е политически и административен акт\", добави Ячев.  Според него няма война между Румен Радев и Бойко Борисов, а се създава напрежение между институциите.  \"Има две кандидатури за председател на Антикорупционния орган - председателят на КОНПИ Пламен Георгиев, издигнат от ГЕРБ и ОП и Николай Николов от Комисията за предотвратяване на конфликта на интереси издигнат от БСП\", каза още Борис Ячев.  ", "date": "2018.02.17", "title": "Борис Ячев: НФСБ ще предложи в коалицията \"Обединени патриоти\" оставката на Николина Ангелкова "}
{"url": "http://epicenter.bg/article/Atanas-Zafirov--Ochevidno-Borisov-ima-za-kakvo-da-se-pritesnyava-/147508/2/0", "text": "Президентът Румен Радев изкара тема табу, има ли в момента Бойко Борисов бизнес и какви са били бизнесите му преди да стане премиер. Ще има развой на словесния двубой между двамата. Очевидно Борисов има за какво да се притеснява. Това коментира в предаването \"Офанзива\" по Канал 3 членът на Изпълнителното бюро на БСП Атанас Зафиров.  \"Валери Жаблянов не трябва да подава оставка. ГЕРБ търси реванш заради Димитър Главчев. Според конституцията заместник-председателят на Народното събрание има право да изказва мнение. Ако Жаблянов напусне поста, БСП не трябва да издига кандидатура, но това е мое лично мнение, а не на БСП. Начинът за искане на оставката на Жаблянов е брутален и демонстративен\", заяви Атанас Зафиров.  \"Ще гласуваме в подкрепа на Камен Плочев да остане управител на НЗОК. Няма заобикаляне на здравния министър\", добави Зафиров.  \"Има предизвестен избор за председател на Антикорупционния орган. Николай Николов е морален човек и все пак има своите шансове\", каза още Атанас Зафиров.  ", "date": "2018.02.17", "title": "Атанас Зафиров: Очевидно Борисов има за какво да се притеснява "}
