{"url": "http://epicenter.bg/article/Prof--Mihail-Konstantinov--Nay-mnogo-se-targuva-s-glasove-pri-mestni-izbori--Vlastite-da-deystvat-/195597/2/0", "text": "   което ще доведе до обявяване на по-ниска избирателна активност, дори ако реалните числа показват обратното.   \r\n Това призна пред БНТ проф. Михаил Константинов, председател на Съвета на директорите на „Информационно обслужване“. \r\n По думите му местните избори са най-сложните за изпълнение. Най-лесни за подготовка били изборите за президент, след тях са европейските, парламентарните и като най-трудни остават местните. \r\n   \r\n Проф. Константинов обясни, че от 2015 г. има усложнение в подготовката на местни избори, защото има по-голям брой кандидати, както и преференции, които допълнително усложняват подготовката. \r\n   \r\n  Константинов припомни и ситуацията отпреди 4 години в зала „Арена Армеец“, като се надява подобни ситуации да не се повторят тази година. Очаква се ЦИК да въведе онлайн примерни протоколи, които да служат като упражнение за секционните служители. \r\n   Михаил Константинов коментира и местата, в които ще се приемат протоколите. Той заяви, че въпреки че ще се приемат бюлетините само в зала Арена Армеец, те ще се предават на три отделни места вътре в залата, като се надява това да улесни процедурата.   Проф. Константинов заяви, че към момента се очаква обучението да се извършва електронно, чрез предварително попълване на бюлетини. Той каза, че няма вписан в закона метод за обучение чрез мобилно приложение. Михаил Константинов заяви също, че   Той припомни, че при предходните избори е имало хакерска атака срещу сайтовете на редица институции, но тези атаки не са позволили проникване в самите системи.   Константинов обясни, че квадратчето в бюлетините \"Не подкрепям никого\" няма никакво значение, и че според него \"гласът\" е празен. Константинов обясни, че реалните гласоподаватели в страната са 5 800 000 души, но по списъците на ЦИК те са 6 200 000, което ще доведе до обявяване на по-ниска избирателна активност, дори ако реалните цифри показват обратното.   Той каза, че избирателните комисии са сформирани от различни политически сили, като секциите трябва да се саморегулират.   Михаил Константинов каза още, че   ", "date": "2019.10.14", "title": "Проф. Михаил Константинов: Има 400 000 \"мъртви души\" в избирателните списъци"}
{"url": "http://epicenter.bg/article/Korneliya-Ninova--Nad-500-mladi-hora-sa-chast-ot-nashite-kandidati-/195611/2/0", "text": "  Председателят на БСП Корнелия Нинова посети Казанлък, за да подкрепи кандидата за кмет, издигнат от левицата - Стоян Петров, листата за общински съветници и кандидатите за кметове на населени места. “Поздравявам ви за всичко, което правехте като опозиция в годините на управление на ГЕРБ в общината. Ще изтъкна само едно - благодарение на вас, беше спасена Равда от продажба и обслужване на задкулисни интереси. Така показахте, че няма да допуснете разграбване на общинската собственост и знам, че ще продължавате да пазите интересите на съгражданите си”, заяви Нинова. Тя продължи, че кандидатът на БСП Стоян Петров е човек, завършил военноморското училище, капитан трети ранг, човек, който никога не се е докосвал до политиката, до обществена поръчка.   ”Той е почтен професионалист, отдаден на вас. Предлагаме ви личност, чийто живот е отдаден на честта и достойнството”, каза още председателят на левицата. Тя изрази подкрепа и за листата за общински съветници и подчерта, че тя е съчетание на много опитни и много млади хора, а средната възраст е 39 години. “Това е един от резултатите на промяна в партията. В цялата страна имаме над 500 млади хора кандидати за кметове и общински съветници”, подчерта Нинова. Тя обясни нуждата от промяна и в Казанлък - общината се управлява задкулисно, правят се ремонти на ремонтите, не се прави социална политика. “Има потенциал за промяна, а единствената пречка е страхът - страхът да изкажеш мнение, да критикуваш властта, дори да бъдеш днес тук. Нека помогнем на всеки да бъде свободен човек”, завърши Нинова.    “Време е за промяна. Няма друга по-силна кауза от тази- да върнем Казанлък на казанлъчани”, заяви председателят на общинската администрация на БСП Румяна Друмева.  Кандидатът за кмет Стоян Петров подчерта, че е приел да бъда кмет от най-голямата партия в България- БСП, защото е обединена и отворена за по-широк кръг от хора. “Не приемам модела на управление на Казанлък - еднолични решения, липса на професионалисти. Управляващите искат да ги слушаме, но забравиха да ни чуват. Искат да виждаме свършеното, но забравиха да ни гледат в очите. Не приемам разделението в обществото. Знам кой съм, какво мога и всичко можем да постигнем, ако сме заедно”, каза още Петров.  ", "date": "2019.10.14", "title": "Корнелия Нинова: Над 500 млади хора са част от нашите кандидати!"}
{"url": "http://epicenter.bg/article/BSP---Burgas-zapochna-podpiska-i-onlayn-petitsiya-sreshtu-goreneto-na-otpadatsi-v-grada/195674/2/0", "text": "  БСП – Бургас започна подписка и онлайн петиция срещу трите инвестиционни намерения за изграждането на инсталация за изгаряне на твърди битови и други отпадъци на територията на „Топлофикация Бургас“. Това обяви кандидатът на „БСП за България“ за кмет на община Бургас Николай Тишев по време на откриването на втория предизборен информационен център в комплекс „Меден рудник“.   „Всички подписи, които съберем, лично аз ще ги връча на министъра на околната среда и водите Нено Димов. Тази тема няма да я оставим, докато няма положително решение за Бургас и докато не отпадне възможността за каквото и да е горене на боклуци”, категоричен е Тишев. Той подчерта, че ако горенето на твърди битови отпадъци започне, това ще е един от най-големите проблеми на Бургас, особено в районите, които са близо до площадките.    „И в момента влизат отпадъци през пристанището в Бургас, но заминават за горене към площадките в Бобов дол и други места в страната. Ако това се случи и в Бургас, въздухът ще стане ужасен. И в момента в Бобов дол протестират, а прокуратурата временно затвори два ТЕЦ-а, за да ги проверява заради такова горене на отпадъци. Не искаме това да се допусне и в нашия град”, каза още кандидатът за кмет.    Кандидатът за общински съветник Васил Иванов, който е и председател на Младежкото обединение в БСП – Бургас, обяви стартирането на онлайн петицията. „Идеята е да се включат повече хора и да се даде гласност на проблема. Няма да позволим тихомълком да се случи най-лошото – да почнем да горим отпадъци. Те трябва да се рециклират, а не да се горят. Изгодата от горенето е, че италианците плащат по 140 евро на тон. Колкото повече отпадъци ние изгорим, толкова повече пари се прибират, а електроенергията се изкупува на завишени цени и има гарантирано изкупуване. Така става голям затворен кръг и се прибират милиони левове”, заяви Иванов.    Освен в шатрата в „Меден рудник“, подписи се събират и в централната – на ул. „Богориди“, до Часовника. ", "date": "2019.10.14", "title": "БСП - Бургас започна подписка и онлайн петиция срещу горенето на отпадъци в града"}
{"url": "http://epicenter.bg/article/Karakachanov--Nyama-pridvizhvane-na-masi-kam-balgarskata-granitsa-ot-turska-i-ot-gratska-teritoriya/195675/2/0", "text": "Няма придвижване на маси към българската граница, както от турска, така и от гръцка територия. Това заяви вицепремиерът и министър на отбраната Красимир Каракачанов на въпрос на журналисти в Долна Митрополия след церемонията по въвеждане на новия тренажор за \"Пилатус\" в учебната военновъздушна база, предаде БТА.    Следим територията около нашата граница - в Турция, в Гърция, коментира вицепремиерът.    \"Ако има промяна в ситуацията, ми се докладва - към момента няма такава, няма движение на нелегални маси, макар че ситуацията може да се промени във всеки един момент, тъй като бойните действия продължават - жертви, големи маси от хора тръгват да се спасяват в една или друга посока. Ние трябва да сме подготвени за всеки извънреден случай. Към момента всичко е спокойно. Няма придвижване на маси към българската граница, както от турска, така и от гръцка територия\", отбеляза Каракачанов.    По думите му се поддържа \"много добър информационен обмен и с турските и с гръцките колеги с идеята да не бъдем изненадани\".    \"Имаме план за различни степени на готовност при различни ситуации. Те бяха отработени съвместно с Гранична полиция. Имаме готовност. Доизградени са всички съоръжения по българо-турската граница - включително сензори, видеонаблюдение\", посочи още министърът на отбраната.", "date": "2019.10.14", "title": "Каракачанов: Няма придвижване на маси към българската граница от турска и от гръцка територия"}
{"url": "http://epicenter.bg/article/Ninova--Kakvoto-vi-obeshtah--go-izpalnihme--Za-zverski-ubitata-Krisi-ot-Sotirya-shte-ima-vazmezdie-/195681/2/0", "text": "  „Тук съм, за да подкрепя кандидата ни за кмет на Сливен Кольо Милев и кандидатите ни за общински съветници и кметове на населени места. Те са компетентни и почтени хора. Вярвам в тях и в техните доказани качества на хора, които милеят за общината”.   Това заяви пред обществеността в Сливен председателят на БСП Корнелия Нинова. Тя обясни, че познава Кольо Милев преди като кмет и в момента като народен представител. „Той е изключително достоен и компетентен човек”, обясни Нинова.   Лидерът на социалистите заяви, че в листата за общински съветници на Сливен има както много опитни, така и млади и енергични хора, които заедно могат да променят Сливен.   „Искам пред всички ви да се отчета пред вас и цялата общественост. Не познавам толкова бързо приет закон, и то по искане на опозицията, като този, който внесохме и по наше настояване се прие – отпадна съкратеното производство за убийства. Бях в Сотиря, в дома на Криси, преживях този случай и съм изключително горда за това, което направихме”, каза Корнелия Нинова. Тя благодари на Кольо Милев и на останалите, работили за този закон.   Нинова изрази учудване относно скорошното посещението на премиера Борисов в Сливен. „Да отидеш в област, където изби 5 хиляди животни, без причини и доказателства, и да говориш колко много си направил за животновъдството, е груб цинизъм към българския народ”, каза Нинова. Тя заяви, че държавата трябва да вложи всички налични средства, за да възстанови сектор животновъдство. Корнелия Нинова изрази радост, че в общините кандидатите на „БСП за България” продължават платформата „Визия за България”. „Много съм щастлива, че нашите кандидати във всяка община имат визия за тяхната община – ясна и изпълнима”, каза тя.   „Навсякъде в града все още виждаме това, което се направи през периода, когато бях кмет на Сливен. Знаете как заварихме Сливен- беше целият разкопан, със спрени евросредства и проекти заради сигнали за корупция в ОЛАФ. Само за 1 година възстановихме общината”. Това заяви кандидатът за кмет на Сливен на „БСП за България” Кольо Милев. Той обясни, че е оставил на следващата власт проекти за 25 милиона лева, от които е изпълнен само един за 3,5 милиона лв. \"Ще спрем синята зона. Няма да позволим да се подиграват с бедните хора пред болниците и другите учреждения. Ще оптимизираме данъчната политика и ще върнем социалните придобивки за хората”, каза Милев.", "date": "2019.10.14", "title": "Нинова: Каквото ви обещах, го изпълнихме! За зверски убитата Криси от Сотиря ще има възмездие!"}
{"url": "http://epicenter.bg/article/Stanishev--Evropa-ne-tryabva-da-se-poddava-na-shantazha-na-Erdogan-s-migrantite/195683/2/0", "text": "Европа не трябва да се поддава на шантаж за мигрантите, каза лидерът на Партията на европейските социалисти Сергей Станишев, цитиран от БНР.    Повод за думите му е заплахата на турския президент Реджеп Ердоган да отвори границата за над 3,5 милиона бежанци.    \"Не може да бъде запушена устата на Европейския съюз. Европейският съюз направи много, за да помогне на Турция като държава да се справи с тази бежанска вълна, която стигна до тях. Оценяваме това, че наистина се прави много за бежанците от Сирия, но да ни шантажират по този начин - просто няма как да се приеме този разговор\", продължи президентът на ПЕС.   Той коментира и офанзивата на Турция в Северна Сирия, като подчерта, че принципната позиция е против тази военна интервенция.   Според евродепутата и лидер на европейските социалисти Сергей Станишев има риск от финансова катастрофа заради военната операция в Северна Сирия и големият брой бежанци там.  ", "date": "2019.10.14", "title": "Станишев: Европа не трябва да се поддава на шантажа на Ердоган с мигрантите"}
{"url": "http://epicenter.bg/article/Fandakova--Remontirame-osnovno-ul---Parva-balgarska-armiya--i-prodalzhavame-bul---Iliyantsi-/195685/2/0", "text": "  След цялостния ремонт на ул. „Каменоделска“, продължаваме с основен ремонт на ул. „Първа българска армия“, както и изграждане на бул. „Илиянци“ от ул. „Беримирски извор“ до Северна скоростна тангента.   Това каза кандидатът за кмет на София Йорданка Фандъкова на среща с граждани в район „Сердика“. Изградихме канализация и водопровод, за да можем да ремонтираме ул. „Първа българска армия“, каза също Фандъкова. Фандъкова и кандидатът за кмет на район „Сердика“ Тодор Кръстев се срещнаха с граждани и с представители на бизнеса, които работи в района. Тодор Кръстев обясни, че вече е издадено разрешението за изграждане на мрежа за газифициране на квартала. Газифицирането е една от мерките за преминаване на по-екологично отопление и за подобряване качеството на въздуха. Но рано днес Фандъкова присъства на водосвет по повод храмовия празник – Света Петка в едноименната църква в кв. „Орландовци”. През последните години храмът „Св. Петка“ беше възстановен напълно, обновен е двора, в който е изграден параклис. До края на година ще бъде открита и сградата за неделното училище. Фандъкова посети и манастира „Три Светии“, който ще бъде включен в програмата за възстановяване и ремонт на църкви на Столична община. „Над 30 храма и манастири са ремонтирани по програмата, която създадох“, посочи Фандъкова.  В кв. „Орландовци“ се извършва ремонт на парк „Могилата“ и е изградена нова детска площадка.  ", "date": "2019.10.14", "title": "Фандъкова: Ремонтираме основно  ул. „Първа българска армия“ и продължаваме бул. „Илиянци“"}
{"url": "http://epicenter.bg/article/Mariyana-Nikolova-provede-rabotna-sreshta-za-kompyutarnite-prestapleniya/195686/2/0", "text": "По инициатива на заместник министър-председателя по икономическата и демографската политика и председател на Съвета по киберсигурност Марияна Николова в Министерския съвет се проведе работна среща, на която вицепремиерът постави въпроса за увеличаване на размера на наказанията за компютърни престъпления. Това съобщиха от правителствената информационна служба.    В срещата участие взеха министърът на правосъдието Данаил Кирилов, председателят на Държавната агенция „Електронно управление“ Атанас Темелков, представители на Министерство на вътрешните работи, Държавна агенция „Национална сигурност“, Национална следствена служба, съсловните организации на юристите, прокурорите и следователите.    Вицепремиерът Николова постави на обсъждане необходимостта от завишаване на наказанията, предвидени в действащите разпоредби на Глава девета „а“ от Наказателния кодекс. Тя изрази виждането, че бързият напредък в сферата на комуникационните и информационни технологии налага наказанията да бъдат изменени, за да са по-адекватни на променящата се среда на киберсигурност. На срещата бе решено до края на месец октомври участниците да представят своите предложения.", "date": "2019.10.14", "title": "Марияна Николова проведе работна среща за компютърните престъпления"}
{"url": "http://epicenter.bg/article/Shestima-zaginaha-pri-tezhka-katastrofa-kray-Kazanlak/195587/3/0", "text": "Шестима души загинаха при тежка катастрофа на пътя между Габрово и Казанлък на разклона за Крън и село Хаджидимитрово.   Челно са се сблъскали два автомобила – Мерцедес с габровска регистрация и Ауди със старозагорска регистрация, съобщава БГНЕС.   В Мерцедеса са пътували петима души, а в Аудито само водачът.   Всичките шестима са загинали на място. 42-годишен мъж е бил единият шофьор. Жертвите в другата кола са между 18 и 30 годишни. В едната кола е била група, която вероятно е празнувала годеж и се е връщала от празненството.   Младежът, причинил катастрофата на 18 години. Той е живял в чужбина и наскоро е получил книжка, а колата е била подарък.   Ударът е настъпил на прав участък с добра видимост. Инцидентът е станал около 1 часа след полунощ. Към момента пътят е затворен.   В 6:30 часа започна изтегляне на автомобилите от пътя, за да се отпуши движението в понеделник сутрин. Има обходни маршрути, а пътна полиция регулира движението.   По-късно от АПИ съобщиха, че е възстановено е движението по път I-5 Казанлък – Шипка.   Близо 7 часа продължи опитът на спасителите да достигнат до телата на жертвите, тъй като колите са били смачкани до неузнаваемост. Обстоятелствата се изясняват, но има съмнения, че водачът на Мерцедеса е шофирал след употреба на алкохол. ", "date": "2019.10.14", "title": "Шестима загинаха при тежка катастрофа край Казанлък. Виновникът е 18-годишен"}
{"url": "http://epicenter.bg/article/Biser-Petkov--Sotsialnite-ne-mogat-sami-da-izvezhdat-detsa--Sadat-tryabva-da-potvardi-tova/195602/4/0", "text": "Бисер Петков с гореща информация за изоставянето на деца, ще отнемат ли социалните деца и с колко ще се увеличат пенсии и заплати За съжаление това е един от многобройните случаи на изоставено дете. Общата бройка за миналата година е над 1 000. Детето веднага е настанено в социален дом и са положени всички грижи за него. Със сигурност усилията на социалните работници ще бъдат насочени към връщането на детето на родителите или близкия му семеен кръг. Това е първото нещо, което се прави, защото за едно дете е най-добре да расте в своя близък семеен кръг.    Това каза в сутрешния блок на БТВ социалният министър Бисер Петков, който коментира инцидента с изоставено дете в столичния квартал \"Люлин\" и истерията в Сливен. \"Моята информация е, че родителите са посетили социалната служба в \"Люлин\" предишния ден. Не съм запознат с всички подробности, но знам със сигурност, че преди да бъдат идентифицирани те са си тръгнали. Явно се е появил някакъв страх, съмнения. Със сигурност това дете занапред ще бъде поставено под по-специално наблюдение. Социалните работници ще преценят дали детето ще бъде върнато на родителите или в близкия му семеен кръг. Знам, че бабата е изявила желание да гледа детето. Със сигурност най-доброто за едно дете е да расте в близкия си семеен кръг\", повтори министър Петков.    \"Данните за миналата година показват че над 3 000 деца са изведени от биологичното им семейства. Над 1/3 от тези случаи е заради изоставяне. Другите са заради застрашаване живота и здравето на детето. Категорично искам да обясня, че всичките причини за извеждане на дете от семейството са ясно разписани в закона. Няма абсолютно никакво завишаване на правомощията на социалните работници. Всяко едно решение за извеждане на дете от биологичното му семейство подлежи на съдебно решение. Социалните не могат сами да извеждат деца. Съдът трябва да потвърди това. След като се изведе едно дете, първо се търси възможност то да бъде настатнено в близък семеен кръг. Следващата стъпка е приемни родители и последната стъпка е настаняване в социални институции, защото знаете, че вече вървим закриване на социалните домове за деца\", обяви министърът на труда и социалната политика.    \"За съжаление много хора повярваха на неистините, че ще се отнемат деца. Стратегия за детето трябва да има, но заради острата съпротива срещу този проект такава няма. Трябва да водим нормален разговор. Нашата система работи, но за съжаление има опити тя да се разруши. Със сигурност нашата система има нужда от подбрение, но всичко трябва да се случи в един нормален дебат без лъжи и истерии\", категоричен бе Бисер Петков.    За финал социалният министър коментира и предстоящите увеличения на пенсии и заплати. \"Повишението на пенсиите ще продължи да става по швейцарското правило. Новото е, че то вече ще действа в чист вид. Всички пенсии отпуснати до края на тази година ще бъдат осъвременнени от 1 юли догодина. На база на показателите и предложенията в Закона за бюджета на ДОО може да говорим за средно увеличение на всички пенсии с 6,6%. Средната пенсия ще нарасне с повече от 30 лева. Сега тя е 381 сега и ще стане над 420 лева. Ще се предложи минималаната работна заплата от 1 януари догодина да стане 610 лева. Това е нагажимент, който правителството е поел и изпълнява. Предвиждаме и увеличаване на заплатите в бюджетния сектор с 10%\", разкри Бисер Петков.", "date": "2019.10.14", "title": "Бисер Петков: Социалните не могат сами да извеждат деца. Съдът трябва да потвърди това"}
{"url": "http://epicenter.bg/article/Turtsiya-prenarezhda-siriyskiya-geopoliticheski-pasians/195593/11/0", "text": "Предателство. Това е думата, с която сирийските кюрди коментират решението на президента на САЩ Доналд Тръмп да изтегли малобройните американски войски от североизточна Сирия и по този начин да отвори пътя за настъпление на турската армия.    Преди няколко години кюрдите се оказаха единственият местен съюзник, на който можеха да се опрат американците в борбата им срещу „Ислямска държава” и срещу режима на сирийския президент Башар Асад. Макар че Тръмп отдавна твърдеше, че не иска да хаби военните и финансови ресурси на САЩ за войни като тази в Сирия, сегашното му заявление за изтегляне дойде като гръм от ясно небе. Защото е ясно, че поддържането на контингент от около 1000 войници е нищожен разход за гигантската машина на Пентагона.    Сирийският гаф е част от поредицата хаотични и непоследователни международни ходове на Тръмп, които постепенно превръщат тежкия солиден кораб на американската външна политика в нестабилна малка лодка, движена от вятъра на президентските капризи и моментни настроения. И в случая на карта е поставена не просто съдбата на сорийските кюрди, а цялата репутация на САЩ като водеща световна сила, която спазва своите ангажименти, държи на обещанията си и не изоставя своите съюзници.    Преди 4 години Русия се намеси с военна сила в сирийския конфликт не толкова, за да разгроми „Ислямска държава” и останалите противници на президента Асад, а за да покаже, че не изоставя съюзниците си в беда. И авторитетът на Владимир Путин в арабския свят укрепна значително. Сега американците правят точно обратното и е логично да губят доверие. Затова не е чудно, че дори Саудитска Арабия, която е стълбът на американската система от съюзи в арабския свят, в последно време флиртува с Москва и дори проявява интерес към прочутите руски ракети С-400.    Главният печеливш от американското изтегляне от североизточна Сирия е турския президент Реджеп Ердоган. Той отдавна искаше да удари сирийските кюрди и отстъплението на САЩ му откри пътя за атака. При това Ердоган постигна целта си практически „безплатно”. Тръмп явно не му е поискал нищо в замяна в телефонния разговор от преди няколко дни – например обещание за покупка на американските ракетни комплекси „Пейтриът”.    Новото настъпление на турските войски в Сирия е продиктувано преди всичко от вътрешнополитически съображения на Ердоган. В края на първото и началото на второто десетилетие на нашия век той водеше политика на помирение с кюрдите. Тогава главни противници на Ердоган бяха турските военни с техния традиционен национализъм и безкомпромисност по отношение на унитарния характер на турската държава. Но ситуацията се промени преди 4-5 години. Военните бяха неутрализирани, Ердоган се отказа от мирните преговори с кюрдите и се коалира с националистическата партия на Девлет Бахчели. Върху кюрдските селища в Източна Турция се стовари вълна от репресии. Анкара обяви сирийските кюрди за директно свързани с турската Работническа партия на Кюрдистан (ПКК), а с това автоматично им лепна етикета „терористи”.  Първата военна операция на турската армия в Сирия започна през лятото на 2016 г. До март 2017 г. Турция успя да установи контрол над град Ел-Баб и част от провинция Алепо като така вби клин между кюрдските сирийски анклави. В началото на 2018 г. последва нова турска операция, носеща абсурдното название „Маслинова клонка”. Резултатът от нея бе ликвидирането на по-малкия западен анклав на сирийските кюрди. И ето, че сега дойде ред и на източния.    План на Ердоган е мащабен – чрез военната операция да установи контрол върху дълъг коридор в Сирия с ширина 30 км, простиращ се от река Ефрат на запад до границата с Ирак на изток. Там трябва да бъдат заселени 1-2 милиона сирийски бежанци, които сега се намират в Турция. Това е съпоставимо с числеността на цялото кюрдско малцинство в Сирия. Така частично ще бъде неутрализирано недоволството на обикновените турци, които се оплакват, че сирийците им вземат работните места и държавата харчи прекалено много пари за тях. На практика Анкара има план за замяна на кюрдското население с арабско в граничните с Турция райони на Сирия. При това не става дума за завръщане на сирийските бежанци по домовете им, а за заселване на съвсем ново място, което те не са обитавали преди да избягат от войната. Ясно е, че така ще бъдат заложени основите на още един кюрдско-арабски конфликт, който ще продължи с десетилетия.    Новата мащабна военна операция в Сирия е знак за все по-силната доминация на близкоизточния вектор във външната политика на Турция. Войната в Сирия, милионите бежанци и подновения конфликт на властите в Анкара с кюрдите, карат Ердоган все повече да се фокусира на изток и югоизток за сметка на традиционните направления на турската външнополитическа активност каквито са Кавказ, Балканите и Крим.    Сега въпросът е дали Турция е достатъчно силна и независима, за да устои на международния натиск за прекратяване на инвазията в Сирия. Европейският съюз и Арабската лига реагираха остро и призоваха Анкара да спре офанзивата. Въпреки че чрез изтеглянето на своите войници САЩ на практика дадоха зелена светлина за турското настъпление в североизточна Сирия, от Вашингтон също се чуват предупреждения, че Анкара може да попадне под санкции, ако не прояви сдържаност при реализиране на целите си на сирийска територия. На ниво ООН обаче не може да бъде поставена никаква спирачка срещу турската инвазия, защото Русия, която е член на Съвета за сигурност на световната организация, изглежда по-скоро доволна от последното развитие на събитията в Сирия. За Москва главното е, че американците губят позиции и съюзници в разкъсваната от гражданска война страна. В следващите седмици, а вероятно и месеци ще се установи динамично равновесие между турските амбиции за мащабно геополитическо и етническо прекрояване на североизточна Сирия и международния натиск, който цели да постави тези амбиции в по-тесни рамки.    Новата инвазия на Турция в Сирия е лоша новина за НАТО. Една от най-силните държави в Алианса започва военна офанзива, която не просто не е консултирана и подкрепена от останалите съюзници, а е остро критикувана от тях. Това поражда редица военно-технически проблеми, свързани с достъпа на Турция до разузнавателната информация на НАТО и участието на турските офицери в щабовете на Алианса в района на Средиземноморието. Германия и Франция вече обявиха, че спират да продават оръжие на Анкара.    Макар и трудно и бавно, турската армия вероятно ще успее да се справи със съпротивата на кюрдите. Планът за преместване на бежанци в завладяната територия обаче е доста проблематичен. Те едва ли ще отидат доброволно на предложеното им от Анкара място, а за тези, които го направят, не е ясно как ще си намерят препитание. Сирийските правителствени войски също може да се възползват от изтеглянето на американците и от затрудненото положение на кюрдите, за да си върнат контрола над нови райони от източната част на страната. В крайна сметка инвазията на Турция в североизточна Сирия ще доведе до ново пренареждане на геополитическия пасианс в изтерзаната близкоизточна държава.    ", "date": "2019.10.14", "title": "Турция пренарежда сирийския геополитически пасианс"}
{"url": "http://epicenter.bg/article/Kinomaniya-shte-nagradi-filmi--izmisleni--zasneti--izigrani-i-rezhisirani-ot-detsa/195641/6/0", "text": "За втора поредна година в рамките на продуцирания от НДК фестивал Киномания /14-28 ноември/ ще бъдат раздадени детски Оскари за кратки игрални и анимирани филми, измислени, заснети, изиграни и режисирани от деца! Детският мини фестивал ще бъде част от програмата на традиционния кино фестивал – на 23 ноември 2019 в кино “Люмиер Лидл” от 10.30 ч. ще бъдат отличени най-добрият игрален и най-добрият анимационен филм, най-добрата актьорска игра, най-добър оператор, най-добър сценарий, декор и адаптация.    Тази година ще има и награда в специална нова категория за детски филм на тема „гледай” – основното послание на Киномания 2019. След успеха на детския кино фестивал на миналогодишната Киномания тази година организаторите отварят широко вратите си за творчеството на деца от цялата страна! Ако обичате да създавате кратки игрални филми или стоп моушън анимации, сега имате уникалната възможност творчеството ви да бъде показано на голям екран и да се състезава с десетки други детски творби!    Специално жури от популярни личности ще подбере най-добрите предложения, а условията са следните: сценаристите, актьорите, операторите и режисьорите да са деца на възраст от 7 до 14 години; дължината на филмите да бъде до 3 минути; историите да не включват диалог и аудио реплики; да може да докажете, че децата са създатели на филма.    Творбите трябва да бъдат изпратени до 8 ноември 2019 на nim.animations.school@gmail.com или като съобщение на Facebook страницата: NIM kids animation. Най-добрите от предложенията ще бъдат излъчени на големия екран на „Детска Киномания 2019“ на 23 ноември 2019 в кино „Люмиер – ЛИДЛ“, НДК.    „Очакваме тази година децата да ни изненадат още повече с невероятни истории и сюжети! Каним всички малки кино ентусиасти, които измислят, създават и монтират свои собствени истории, да ни изпратят кратките си филмчета, за да им помогнем да достигнат до големия екран“, споделя Марина Николова от NIM Animations, организатор на детския кино фестивал. ", "date": "2019.10.14", "title": "Киномания ще награди филми, измислени, заснети, изиграни и режисирани от деца"}
{"url": "http://epicenter.bg/article/UEFA-razsledva-Turtsiya-za-koziruvaneto-na-natsionalite-v-Istanbul/195653/8/0", "text": "Европейската футболна асоциация УЕФА ще започне разследване срещу националния отбор на Турция, след като футболистите от тима козируваха при победния гол на Дженк Тосун във вратата на Албания в петък в мача от квалификациите за Евро 2020 в Истанбул. . Турците спечелиха срещата с 1:0 с гол в последните секунди, а играчите и треньорското ръководство си направиха подобна снимка и в съблекалнята след мача. Въпросната случка става само дни след началото на военната операция, която предприе Турция на територията на съседна Сирия. Самият Тосун сложи снимката си в профила си в Инстаграм с послание: \"За нашата нация, особено за тези, които рискуват живота си за нея.\" От турската федерация също посветиха победата на войниците, които се бият в Сирия. Според УЕФА обаче това може да се сметне за политически символ, който централата не допуска. Говорителят на централата Филип Тоунсенд заяви, че козируването се разглежда като провокация и добави, че това действие ще бъде разгледано сериозно от компетентните органи.   Източник: БНР", "date": "2019.10.14", "title": "УЕФА разследва Турция за козируването на националите в Истанбул"}
{"url": "http://epicenter.bg/article/Andzhelina-Dzholi--Silnite-zheni-sa--quot-oformeni-ot-mazhete-okolo-tyah-quot-/195617/10/100", "text": "  Актрисата, която участва във филма „Maleficent: Господарката на злото”, каза пред Би Би Си, че женските героични образи във филмите не трябва да бъдат представяни като физически силни, за да бъдат считани за истински силни.   , сподели Джоли пред журналисти на премиерата на филма в Лондон. Позовавайки се на собствения си герой във филма и принцеса Аврора, изиграна от Ел Фанинг, Джоли каза: „ ”   , допълни звездата.   Тя добави:    Източник: Канал 3", "date": "2019.10.14", "title": "Анджелина Джоли: Силните жени са \"оформени от мъжете около тях\""}
{"url": "http://epicenter.bg/article/Poslanitsi-na-tri-darzhavi-otkrivat-Uiski-Fest-Sofiya-2019/195703/9/0", "text": "Посланиците на САЩ, Ирландия и Великобритания по традиция ще открият осмия Уиски Фест София на 25 октомври в Sofia Event Center.   Дипломати, представители на бизнеса и шоу средите ще присъстват на официалното откриване на тазгодишния фестивал, на който ще могат да се видят и опитат легендарни и нови питиета.   Най-голямото и престижно уиски събитие в Централна и Източна Европа и тази година ще представи стотици вариации на марки уиски от дестилерии в различни кътчета на света. Тридневният фестивал, посветен на уиски културата, ще бъде изпълнен с много изненади – една от тях е, че посетител ще спечели пътешествие в  Шотландия за двама с обиколка на три страхотни дестилерии.   Билетите за осмия Уиски Фест са в продажба онлайн на    ,а могат да се купят същотака и в Sofia Event Center по време на самото събитие. За любителите на качествени напитки са подготвени два вида билети – тридневен и неделен.   Тридневният важи за всички дни на фестивала - 25, 26 и 27 октомври и включва 15 уиски кредита, справочник с марките и дестилериите, представени на феста, оригинална чаша за дегустации Glencairn и бутилка вода. Цената на тридневният билет е 45 лева.   Неделният билет е 30 лева и с него вървят 10 уиски кредита, оригинална чаша за дегустации, справочник с марките и дестилериите, представени на феста, и бутилка вода.   Всеки уиски кредит е равен на половин унция – 15 мл, което според експертите е достатъчно, за да разберете дали искате отново да се насладите на същото уиски или искате да опитате нещо ново. На касите на фестивала ще могат да се купи допълнително уиски валута, както и „златни” кредити – с тях могат да се опитат специални и екзотични уискита.   От цял свят в София пристигат лектори, които ще водят майсторски класове, за да ни потопят в уиски културата и да ни разкажат неизвестни факти за известни марки. На разположение на посетителите на всеки щанд са уиски експерти, които ще насочат ценителите да опитат най-доброто и да открият за себе си нови фаворити.   И тази година за гостите има подготвена отделна зала за ром и коняк, както и зона за опитване на коктейли.   Организаторите на феста препоръчват пиене на много вода и почивки между дегустациите на различни видове уиски, както и хапване преди и по време на дегустациите. За тази цел са предвидени вкусни изкушения и бариста кът, които ще очакват гостите на феста. На Уиски Фест София се допускат само пълнолетни лица.   Пълната програма и допълнителна информация за Уиски Фест София 2019ще намерите на   и      За повече информация може да пишете на електронен адрес    Всички удоволствия, които предлага Уиски Фест, са достъпни само за пълнолетни лица. Организаторите и официалните представители на марките апелират: Консумирай отговорно!", "date": "2019.10.14", "title": "Посланици на три държави откриват Уиски Фест София 2019"}
{"url": "http://epicenter.bg/article/Vasil-Vasilev--/195615/2/0", "text": " Може ли да даде на столицата това, от което се нуждае ? Как ще бъде по-успешен кмет от Фандъкова ? Чистота, въздух, зелени площи, индустрия, врабчета, планиране, ред, обществени пространства, спокойствие, паркиране. Но също Златния век, Паметника на Съветската армия, горенето на боклук в ТЕЦ-а, рекламите, тротоарите - ще чуем тази, която има реални шансове да бъде новия кмет на столицата.         Толкова и от Томас Кук. Защо министрите на транспорта и на туризма проспаха тези катаклизми за българската икономика ? Защо се страхуват да викнат в Брюксел ? Според Васил Василев с такова управление ние сме обречени да бъдем последни по всичко в Европа. Нещо повече, ние се отдалечаваме все повече от предпоследните.     Към 10-15 000 кв.км сирийска пустиня или към петролните и газовите находища под кюрдски контрол ? Ще успее ли Путин да разсече Гордиевия възел на Близкия изток ? Какво да правим ние, ако войната се разпали, турската армия се сблъска със сирийската и милиони мигранти и бежанци хукнат към Европа ? Или ако Тръмп изпълни заплахата да унищожи турската икономика ?   ", "date": "2019.10.14", "title": "Василев: Големите предизвикателства пред Манолова. Как ще бъде по-успешен кмет от Фандъкова?"}
{"url": "http://epicenter.bg/article/Rumen-Hristov--Sofiyantsi-nyama-da-dopusnat-greshka--shte-podkrepyat-Fandakova-/195622/2/0", "text": "\"Най-старата дясна формация - СДС, застава зад номинацията на кандидата на ГЕРБ за кмет на София - Йорданка Фандъкова. За мен битката отново е ляво - дясно. Софиянци няма да допуснат грешка и ще подкрепят Фандъкова\". Това каза за телевизия BGonAir председателят на СДС Румен Христов. Въпросът e кой модел идва. Христов подчерта, че в някои градове СДС са традиционно силни, давайки пример с Монтана, като там се борели за преизбиране на кандидатите си.    \"За мен укрепването на СДС е най-важното, като най-старата формация в България\", подчерта още той. \"Опитваме да увеличим броя на кметовете и общинските си съветници. СДС е донор на много партии, включително и на ГЕРБ. Тези, които ни останаха верни, имат шанса да се развиват и да отстояват своите идеи\", заяви още Христов.    По думите му Йорданка Фандъкова говори конкретно какво ще направи за софиянци. В рамките на кампанията нямало място за притеснения, а моделът се сменял на парламентарни избори.  ", "date": "2019.10.14", "title": "Румен Христов: Софиянци няма да допуснат грешка, ще подкрепят Фандъкова!"}
{"url": "http://epicenter.bg/article/MVnR-organizira-konferentsiya-na-pochetnite-konsuli-na-Republika-Balgariya/195624/2/0", "text": "Министерството на външните работи организира Конференция на почетните консули на Република България днес и на 15 октомври 2019 г. в София. Това съобщиха от пресцентъра на Министерството на външните работи, цитирани от Агенция \"Фокус\".   Във форума ще участват 71 от общо 75 почетни консули, представляващи страната ни в 45 държави. Целта на конференцията е да бъде направен преглед на дейността на българските почетни консули зад граница, да бъдат обменени полезен опит и практики, както и да бъдат представени актуалните тенденции във външната политика, икономиката, търговията, туризма и инвестиционните възможности на България.   За последните 20 г. са организирани само две конференции на почетните консули като последната е била през 2014 г. Вицепремиерът и министър на външните работи Екатерина Захариева ще направи обръщение към участниците в конференцията утре, на 15 октомври 2019 г.  ", "date": "2019.10.14", "title": "МВнР организира конференция на почетните консули на Република България"}
{"url": "http://epicenter.bg/article/Grad-Gotse-Delchev-shte-bade-domakin-na-kampaniyata--Badi-voynik--/195634/2/0", "text": "Град Гоце Делчев ще бъде домакин на информационната кампания „Бъди войник“ на 15 октомври. Събитието е включено и в поредицата прояви за отбелязване на 107 години от Освобождението на Неврокоп, съобщиха от пресцентъра на министерството на отбраната. Това е вторият град от Благоевградска област, в който кампанията гостува. От 15,30 ч. на площад „Гоце Делчев“ ще се проведе информационна борса за набиране на войници и матроси. В нея ще бъдат представени Сухопътните войски, Военновъздушните сили, Военноморските сили, Специалните сили, служба „Военна полиция“, Националната гвардейска част, Централното военно окръжие. Присъстващите ще могат да се запознаят с възможностите, условията и сроковете за кандидатстване и постъпване на служба в Българската армия.   В информационната борса ще участват и представители на Националния военен университет (НВУ) „Васил Левски“ и на Висшето военноморско училище (ВВМУ) „Н. Й. Вапцаров“, които ще разясняват условията за прием и обучение във висшите военни училища.   По същото време в района на площада ще бъдат разположени образци въоръжение, техника и оборудване от състава на Сухопътните войски и Служба „Военна полиция“.   На събитието в Гоце Делчев ще присъства заместник-командирът на Сухопътните войски бригаден генерал Валери Цолов. Той ще даде брифинг за представителите на медиите в 15,30 ч. на мястото на събитието.   От 17,30 ч. също на площад „Гоце Делчев“ ще започне концерт на формации към Военнния клуб в града и самодейци от Народно читалище „Просвета“. На сцената ще излязат група за автентичен фолклор към фолклорна формация „Форгулица” от военно формирование 26400 - Бригадно командване – Благоевград, трио „Мегдана” към Военен клуб – Благоевград, изпълнители от танцов клуб „Пиринско злато” към Военен клуб - Гоце Делчев, деца от школата към Неврокопският ансамбъл, денс формация „Олимпея”, група „Формейшън” - село Огняново и танцова формация от село Дъбница.", "date": "2019.10.14", "title": "Град Гоце Делчев ще бъде домакин на кампанията „Бъди войник“ "}
{"url": "http://epicenter.bg/article/Sergey-Stanishev/195626/2/0", "text": "  „В Пловдив, в Русе и на други места в страната, където бях през последните дни, за да подкрепя кампанията на кандидатите на БСП за местна власт, много ясно личи стратегията на ГЕРБ и ВМРО за изборите – театър с разпределени роли на статукво и алтернатива“. Това заяви президентът на ПЕС Сергей Станишев по време на посещението си в Пловдив.    „Основата цел е властта да бъде запазена на всяка цена в рамките на управляващата коалиция, представяйки кандидатите на коалиционните партньори като носители на промяната. Това е така защото ГЕРБ са изчерпани, а техните кандидати най-често са в пирамида от зависимости. А за да успее стратегията, в надпреварата участват и мюрета, които да разпиляват протестния вот и да отвличат гласове от основната опозиционна сила - БСП. Нека пловдивчани не се заблуждават кой е автентичният кандидат на левицата и кой реално носи промяна. На Пловдив му отива кмет, който е интелигентен, разумен, умерен и който може да върши нещата. Такъв е Николай Радев – човек с личен авторитет и много уважаван директор на Английската гимназия.“    Това заяви президентът на ПЕС и български евродепутат Сергей Станишев в града под тепетата.   Той подчерта, че кандидатурата на Радев е символна за Пловдив, защото той умее да работи с хора, а стотиците успешно подготвени от него ученици доказват способността му да се грижи и за бъдещето.    „На евроизборите се прогнозираше фантастичен възход на популизма, но такова националистическо цунами не се случи. Напротив, вече виждаме пробойни дори в популистките мантри на лидери като Виктор Орбан. Вчера опозицията в Унгария постигна историческа победа в Будапеща и пропука този модел. В България левицата има исторически шанс да сложи край на порочния модел на ГЕРБ чрез силно представяне на местните избори“, добави Станишев.    Освен Николай Радев, в червения рейд в Пловдив се включиха също областният председател на БСП Георги Гергов, народният представител Теодора Халачева, кандидатите за районни кметове - Тодор Стоилов за р. Централен, Атанас Баташки за р. Северен, Добромира Тошева за р. Тракия, Ангел Иванов за р. Южен, Десислава Йорданова за р. Западен и Йордан Василев за р. Източен.    Днес Станишев продължава срещите си с граждани и кандидатите на БСП за местна власт в Кърджали и Сопот.  ", "date": "2019.10.14", "title": "Станишев в Пловдив: ГЕРБ са изчерпани, а ВМРО се правят на алтернатива!"}
{"url": "http://epicenter.bg/article/Iliana-Yotova--Dvoynite-standarti-potapkvat-vyarata-na-nashite-grazhdani-v-obedinena-Evropa/195645/2/0", "text": "Двустранните контакти между България и Франция и предизвикателствата пред Европейския съюз обсъдиха на среща на „Дондуков“ 2 вицепрезидентът Илияна Йотова и новият френски посланик Флоранс Робин, съобщиха от пресекретариата на държавния глава. „При изпращането ми във Вашата страна президентът Макрон изтъкна отличните ни двустранни отношения“, посочи посланик Робин. Акцент в разговора бе развитието на сътрудничеството между България и Франция в областта на образованието и науката. Общо беше мнението, че качеството на образованието е определящо за цялостното развитие на личността, на обществото и на държавата. Обсъден бе проблемът с обхващането в образователната система на деца от уязвими групи, както и нарушеният баланс между образованието и професионалните умения и изискванията на пазара на труда. Категорична бе общата позиция, че образованието трябва да работи заедно с бизнеса. Френският посланик изрази готовност за редица съвместни проекти с българската държава. Вицепрезидентът Йотова и посланик Робин бяха единодушни, че са необходими повече инвестиции в науката и трябва да се развие интересът на младите към нея.   На срещата бе обсъдена и бъдещата Европейска комисия. Илияна Йотова подчерта, че тя трябва да бъде съставена от силни, смели и отговорни хора, които да предлагат работещи решения на кризите в Европа.   „За съжаление, предишната Европейска комисия не можа да свърши почти нищо по мигрантския въпрос, а той днес тежи с нова сила“, посочи вицепрезидентът. Илияна Йотова изтъкна двойните стандарти като един от основните проблеми в ЕС и отбеляза като пример неприемането на България в Шенген по политически, а не технически съображения.   „Проявата на тези двойни стандарти потъпква вярата на нашите граждани в обединена Европа, в общи европейски ценности“, каза вицепрезидентът, като подчерта, че България е доказал се лоялен партньор и гарант за сигурността на Балканския регион, а и на целия Европейски съюз като негова външна граница.  ", "date": "2019.10.14", "title": "Илияна Йотова: Двойните стандарти потъпкват вярата на нашите граждани в обединена Европа"}
{"url": "http://epicenter.bg/article/Korneliya-Ninova--Za-rodnoto-proizvodstvo-e-nuzhna-darzhavna-politika-i-podkrepa/195651/2/0", "text": "  Председателят на БСП Корнелия Нинова посети Твърдица и Нова Загора по случай Петковден - празник и на двата града. Заедно с кандидатите за кметове на Твърдица Ваня Колева и на Нова Загора Румен Христов поздравиха жителите и пожелаха просперитет и здраве. \" Нека Света Петка да ви пази. Бъдете силни и свободни хора. Пазете младите и се грижете за възрастните\", пожела Нинова.    Лидерът на БСП разговаря с производители на български стоки. Тя заяви, че за родното производство е нужна държавна политика и подкрепа.", "date": "2019.10.14", "title": "Корнелия Нинова: За родното производство е нужна държавна политика и подкрепа"}
{"url": "http://epicenter.bg/article/Horata-ot-Sheremetya-se-oplakaha-na-Vesela-Lecheva-ot-loshoto-kachestvo-na-vodata-i-postoyanna-smrad/195658/2/0", "text": "  Чистота, качеството на водата, изключително високите данъци за автомобилите - това са някои от най-сериозните проблеми, които тормозят жителите на Шереметя. Хората се оплакаха от всички тези неуредици по време на срещата с кандидата на коалиция „БСП за Българи“, АБВ, „Движение 21“ за кмет на Велико Търново Весела Лечева.  „Сметоизвозването е толкова рядко явление в нашето село, че много често се усеща смрад от неизчистените кофи за смет, отколкото нормален въздух“, казаха хората. И признаха, че другата им голяма болка е качеството на водата. Жителите на селото казаха, че пият вода със съмнително качество, заради старата водопроводна мрежа. Читалището има нужда от ремонт. Догодина ще празнуваме 95 години от неговото създаване и искаме да си направим празника в обновена сграда, макар че вече изгубихме надежда за това. Колко години вече говорим за увеличаване на средствата за читалищата, защото субсидията стига само за заплати, но едно читалище се прави от съставите и самодейците, не от председателя му само, коментираха още хората в селото. Темата за данъците за автомобилите обаче предизвика най-силна ярост у тях. „Как може да плащаме най-високите данъци, а организацията на движението да е толкова безобразна!“, коментираха жителите на Шереметя. И заявиха: „Във Великотърновския общински съвет няма място за бизнесмени. Да си гледат бизнеса. В Общинския съвет трябва да бъдат хора, които милеят за населените места, а не търсят обществени поръчки, които да им спасяват бюджета“, коментираха хората, пред които Весела Лечева представи своите управленски идеи, програмата си за ускорено икономическо развитие и пакета със социални услуги, над които тя ще работи като кмет на Община Велико Търново.  ", "date": "2019.10.14", "title": "Хората от Шереметя се оплакаха на Весела Лечева от лошото качество на водата и постоянна смрад"}
{"url": "http://epicenter.bg/article/Plevneliev--Sezirame-EK-za-Turtsiya-i--Folksvagen-/195660/2/0", "text": "С \"Фолксваген\" оставаме приятели, но ще сезираме Европейската комисия за неспазването на правилата на общия пазар от Турция.   Това заяви президентът на България в периода 2012-2017 г. и председател на Автомобилния клъстер в България Росен Плевнелиев, цитиран от Вести.бг.    Плевнелиев посочи, че турският президент Реджеп Ердоган е обещал на германския концерн да купува за нуждите на администрацията и неговата Партия на справедливостта и развитието по 100 000 леки коли от новия завод. При цена на най-евтиния модел на марката от 25 000 евро това означава индиректна субсидия от турската държава в размер на 2.5 милиард евро.    „Турция не е член на ЕС, но е член на общия пазар и митническия съюз. Турция трябва да се придържа към правилата на общия пазар, а не го прави. Очаквам сделката с „Фолксваген“ години наред да е пример за неспазване на правилата на общия пазар. И от тази сделка ще има последствия както за концерна, така и за Турция. Очевидното неспазване на правилата на общия пазар трябва да доведе до санкции“, смята Плевнелиев.    Той добави, че концернът съзнателно се възползва от щедрата оферта на Ердоган, въпреки че е било ясно, че тя не съответства на правилата на пазара и Европейската комисия ще разгледа много внимателно този казус.    „От друга страна Турция за пореден път очевидно не спазва правилата на общия пазар и обещава щедри субсидии както намери за добре. Това трябва да се прекрати, защото подбива основата на пазара“, подчерта Плевнелиев и каза, че за България този въпрос все още не е приключил.    „Ако „Фолксваген“ избере Турция заради щедрата, но нелоялна и некоректна оферта на президента Ердоган, ние ще продължим да преговаряме с тях и за други възможни проекти, които може да направим. Те видяха една България каквато не са очаквали. Те видяха една България, която е доста напред в автомобилния си сектор, със стотици фабрики, с доста добри продукти, които продаваме по света. Видяха възможностите на софтуерните центрове, сърцето на оперативните системи, операционните системи на „Мерцедес“, видяха различни възможности“, добави Плевнелиев.  ", "date": "2019.10.14", "title": "Плевнелиев: Сезираме ЕК за Турция и „Фолксваген“!"}
{"url": "http://epicenter.bg/article/Toma-Tomov--Ima-opasnost--Islyamska-darzhava--otnovo-da-stane-faktor-v-regiona-/195662/2/0", "text": "Има опасност „Ислямска държава“ отново да стане фактор в региона, заяви пред БНР журналистът Тома Томов.Той е съгласен с американския президент Доналд Тръмп, че това са безсмислени безкрайни войни.  „Той иска да се махне от тях. Това искаше и Обама, но не можа да го направи. В момента наблюдаваме, че американците се изтеглят“, каза още Томов.    Тръмп се закани да разруши турската икономика, припомни журналистът, но изрази съмнение, че това ще се случи.    „Не можеш със санкции да действаш спрямо Турция. Със санкции не се действа срещу такава голяма сила“.    Тома Томов предполага, че Турция ще направи по-малка операция: „Те като че ли по цялата граница се движат. Не знам доколко тези неща са премислени и кога ще спрат, защото ако се изправят срещу тях сирийски войски, конфликтът ще се увеличи много“.    България има привилегированата роля да е все пак в зоната на спокойствието, каза още Тома Томов. Той обаче подчерта, че Черно море се превръща във военна зона.    „Нещата не са добри точно на нашите граници, макар че засега имаме още малко привидно спокойствие“.    Относно заплахата на турския президент Реджеп Ердоган, че ще пусне над 3 милиона бежанци към Европа, Тома Томов коментира: „Турската икономика е изцяло зависима от ЕС. Аз лично бих предпочел Турция да е член на ЕС и нямаше да имаме тези проблеми, но вероятно това ще стане при следващото политическо поколение – след Ердоган. Турция е по-добре да е в ЕС, отколкото да прави всеки ден такива проблеми на Европа“.    Журналистът се съмнява в успеха на започнатата процедура за импийчмънт на американския президент. „Няма да го импийчнат. Тепърва има да се разнищва украинското дело и ще се види, че Тръмп съвършено нормално е искал да се разследва тази работа. Не виждам как от това нещо ще оцелее кандидатът за президент Джо Байдън и не виждам как Тръмп ще бъде импийчнат“.", "date": "2019.10.14", "title": "Тома Томов: Има опасност „Ислямска държава“ отново да стане фактор в региона "}
{"url": "http://epicenter.bg/article/Fandakova--Izgrazhdame-8-novi-parka-v-kvartalite-/195663/2/0", "text": "  По-добро качество на живот означава близък достъп до градски паркове. Затова планирахме изграждане на 8 нови парка и запазване на зелените клинове от Витоша. Вече се изработва устройствения план за парк „Кукуряк“ в „Овча купел“. Имаме подкрепата на жителите, които се включиха в обсъжданията, а ангажиментът, който поех е да създадем добра пешеходна и велосипедна свързаност на парка с жилищния комплекс „Овча Купел“ I, 4,5,6 микро район“, обясни кандидата за кмет на София Йорданка Фандъкова. Това съобщиха от пресцентъра на ПП ГЕРБ.   Тя поясни, че в момента се разработва вариант за паркинг, който ще се намира до бъдещия северен вход на парк и до метростанцията, която се изгражда. „Манастирски ливади“ е от кварталите, които имат огромна нужда от парк и зелени площи. Затова планираме линеен парк по поречието на реките Боянска Бара и Бара Изливо и имаме изготвен идеен проект“, каза Фандъкова.   Третият нов парк ще е на територията бившите военни имоти в район „Младост“. Те бяха прехвърлени на общината от Министерски съвет. „Вече имаме с идеен проект и се извършва градоустройствената процедура“, поясни кандидата за кмет.   Четвъртият нов парк, който тя предлага е на територията на „Студентски“, кв. „Витоша“. „Догодина със сигурност ще можем да започнем изграждането на нов парк на ул. „Черковна“ в район „Оборище“. Правим го заедно с Министерство на отбраната и Военната академия. По този начин разширяваме парка на Военна академия, който преди години отворихме за граждани“, обясни Фандъкова.   Другият парк, чието изграждане може да започне през следваща година, е линейният парк по бул. „Македония“. В планирането му се включи екипа на „Вилмот архитекти“, едно от водещите архитектурни бюра във Франция. Много важно за жителите на „Младост“, „Студентски“, „Дървеница“, „Мусагеница“ е да продължим работа по парк „Въртопо“. В напреднала фаза са проучванията, които ще дадат допълнителна връзка на бул. „Цариградско шосе“ с Околовръстния път, източно от „Горубляне“. По този начин осигуряваме достъп до бъдещия хидропарк „Искър“. Собствеността по поречието е общинска и държавна и неговото изграждане е обезпечено“, каза кандидатът за кмет на София Йорданка Фандъкова.   „Една от важните задачи, която задължително трябва да приключим, е да защитим цялата територия на Борисовата градина с приемането на устройствен план. Това е единственият начин да забраним всякакво ново строителство в парка и да върнем публичните функции на къпалнята „Мария Луиза“ и Летния театър“, каза Фандъкова.   „Предвиждаме и изграждането на две пешеходни и велосипедни връзки между трите части на Южния парк. По този проект вече работи главният архитект на София арх. Здравков“, обясни Фандъкова.", "date": "2019.10.14", "title": "Йорданка Фандъкова: Изграждаме 8 нови парка в кварталите "}
{"url": "http://epicenter.bg/article/Dimitar-Nikolov--Regionat-stava-vse-po-atraktivna-destinatsiya-za-investitsii-/195666/2/0", "text": "„Заявявам своята категорична подкрепа към инициативата за отваряне на офис на Германо-българската индустриално-търговска камара в Бургас. Смятам, че такава структура има потенциала да координира бъдещи проекти от взаимна полза и за двете страни“, съобщи Димитър Николов по време на мащабен германо-български икономически форум, който се провежда в новата административна сграда на Индустриалния и логистичен парк – Бургас. Това съобщиха от пресцентъра на ПП ГЕРБ.   Целта на бизнес срещата е задълбочаването на икономическите отношения между България и Германия.    „Бургас и регионът стават все по-привлекателно място за компании, които искат да изградят свои бази и да развиват дейност тук. Капацитетът на Индустриалния логистичен парк, на чиято територия се намираме днес, е изчерпан, но ние сме готови да предложим през следващите години на инвеститорите нови терени с осигурени довеждаща, вътрешна инфраструктура и всички необходими комуникации, терени на ниски цени и административни облекчения. Вече работим по обособяването на нови индустриални терени: зона „Меден рудник“, зона Равнец, зона „Черно море“, зона Девети километър и зона „Долно Езерово“. Продължава развитието на зона Българово, чиито терени вече са изкупени на 80 %“, презентира пред чуждестранните гости Димитър Николов.    Д-р Патриция Калийс - министерски съветник и ръководител на отдела за регионално развитие в Баварското министерство за икономика, регионално развитие и енергетика, обърна специално внимание на проекта Бургас – Дегендорф, като подчерта, че е много успешен и те ще продължат да го подкрепят и развиват.    От 2011 г. Бургас си партнира успешно с германския град Дегендорф за осъществяване на платени летни стажове на бургаските ученици от професионалните гимназии в конкретни баварски фирми и предприятия.    На откриването на събитието присъстваха още областният управител Вълчо Чолаков, зам.-министърът на енергетиката Жечо Станков, зам.-областният управител Севдалина Турманова, народният представител Ивелина Василева, зам.-кмета Красимир Стойчев, Антоанета Барез - изпълнителен директор на Национална компания Индустриални зони, Митко Василев - главен управител на Германо-българската индустриално-търговска камара, която е и основен организатор на събитието.    Във форума участват представители на Баварското министерство за икономика, регионално развитие и енергетика, Германската агенция за инвестиции, Индустриално-търговската камара в град Констанц, Сдружение Източна Европа на германската икономика и представители на фирми от България и Германия.    Сред чуждестранни лектори са проф. д-р Уве Бьом - ръководител на отдела за международни дейности към индустриално-търговската камара Горен Рейн-Боденско езеро (град Констанц).- Г-жа Аня Квиринг - регионален директор за Югоизточна Европа на Сдружението Източна Европа на германската икономика, Гюнтер Майер от германската агенция за инвестиции “Germany Trade & Invest” (GTAI), ръководител на бюро София и Букурещ и Жанин Ханзен от Асоциацията на германските индустриално-търговски камари. ", "date": "2019.10.14", "title": "Димитър Николов: Бургас и регионът става все по-атрактивна дестинация за инвестиции "}
{"url": "http://epicenter.bg/article/Plevneliev--Makron-ne-e-prav--Severna-Makedoniya-tryabva-da-e-v-ES/195667/2/0", "text": "Подкрепям присъединяването на Северна Македония и Албания към Европейския съюз, заяви президентът (2012 - 2017 г.) Росен Плевнелиев, цитиран от БНТ. Той се противопостави на действията на френския президент Еманюел Макрон, който се опитва да блокира започването на преговорите за членство на двете страни в Съюза.    „Винаги съм бил противник когато държави-членки на ЕС, в случая Франция, поради вътрешнополитически причини блокират разширението на съюза и проекти, които са от общ интерес. Всички ние знаем колко е важно Северна Македония и Албания точно сега да получат покана. В момент, в който има много силен геополитически сблъсък на Балканите, ЕС трябва да покаже своята сила и мощ“, коментира Плевнелиев.    Той припомни, че и България е била жертва на подобна политика, но от страна на Холандия. Плевнелиев припомни и, че три пъти Европейският парламент казва, че България трябва да бъде в Шенген, защото отговаря на критериите, но е спирана от Холандия.   По думите му е изключително важно, че някой на Запад, в този случай Франция изцяло поради вътрешнополитически съображения на президента Емануел Макрон, който се сблъсква с нарастващ национализъм, се опитва да отиграе ситуация, която не е правилна.    Плевнелиев посочи, че ще бъде огромна грешка, ако президентът на Франция \"затръшне вратата\" за този исторически момент за начало на стартиране на преговори за Северна Македония и Албания за присъединяването им към Европейския съюз.    \"Ако продължаваме по същия начин, това е демонстранция на една изключително краткосрочна, неправилна и донякъде популистка политика на хората, които не наричат себе си популисти, но за съжаление действат популистки\", подчерта Плевниев.    Той призова, че бъдещето на Европейският съюз не трябва да бъде поставяно на карта от вътрешнополитическите драми и амбции на един или друг лидер.", "date": "2019.10.14", "title": "Плевнелиев: Макрон не е прав! Северна Македония трябва да е в ЕС"}
{"url": "http://epicenter.bg/article/Pet-sa-veche-zhertvite-na-streletsa-ot-Chikago/195590/7/0", "text": " предаде Асошиейтед прес.    „ , каза по NOVA Иван Анчев - генерален консул на България в Чикаго.   „  Жалби от страна на жертвите към нападателя не е имало, те не са имали никакъв досег – човешки, административен или какъвто и да е било”, каза още той.    Той живеел в същия комплекс с апартаменти от 15 години. В събота вечерта мъжът излязъл от своя апартамент и отишъл до жилището на съседите си българи, които тъкмо вечеряли, след което открил стрелба. После се качил на третия етаж на сградата, където се скарал с жена, живееща там и стрелял по нея. Жертвите са жена на 66 години, мъж на 61 години, жена на около 40 години и мъж на около 45 години. Всички са починали от огнестрелни рани. Друга жена, която бе в критично състояние и се бори за живота си в местна болница, тази сутрин е починала. Задържаният е използвал личния си пистолет при стрелбата.    съобщават от българското външно министерство.  Вицепремиерът и министър на външните работи Екатерина Захариева следи случая още от самото му начало, като е дала по случая указания на генералния ни консул в Чикаго.  Генералното ни консулство в Чикаго е във връзка с местните власти и е готово да окаже необходимото съдействие, посочват от МВнР. . Съседи разказват за предишни инциденти с него, които обаче не са били докладвани в полицията.   . „Ние помагаме и правим всичко, което е в нашите правомощия и възможности. В непрекъснат контакт сме с близките на загиналите и в България, и с тези, които са в Чикаго”, коментира Иван Анчев. „Не познавам лично хората, които организират подписката, но сме в контакт с близки на жертвите. Един от тях е синът на една от тях”, посочи още той.  „В непрекъснат контакт сме и с полицейските власти. Последната среща беше буквално преди часове. Почти ежечасно докладваме в Министерството на външните работи”, посочи още той. ", "date": "2019.10.14", "title": "Пет са вече жертвите на стрелеца от Чикаго"}
{"url": "http://epicenter.bg/article/Shotlandiya-shte-iska-vtori-referendum-za-nezavisimost-ot-Velikobritaniya/195606/7/0", "text": "Първият министър на Шотландия и лидер на Шотландската национална партия Никола Стърджън обеща, че през идните дни ще отправи към Лондон искане за произвеждане на втори референдум за независимост от Великобритания, предаде ТАСС, цитирана от БНР.    \"Още сега ще внеса законодателна инициатива в шотландския парламент\", каза Стърджън. По думите ѝ, след приемането на този законодателен акт, ще бъде ще отправено искане в съответствие с раздел 30 от Закона за Шотландия, според който британският парламент е длъжен да предостави на региона правото да произведе референдум. За тази цел е необходимо съгласието на регионалния парламент на Шотландия, долната и горната камара на британския парламент.   Управляващите аргументират искането си за нов референдум с резултатите от допитването през 2016г., при което населението на Шотландия масово гласува за оставане в Европейския съюз.    Стърджън потвърди, че референдумът ще се състои тази година.", "date": "2019.10.14", "title": "Шотландия ще иска втори референдум за независимост от Великобритания"}
{"url": "http://epicenter.bg/article/10--vlaka-strela--sa-povredeni-ot-opustoshitelniya-tayfun-v-Yaponiya/195607/7/0", "text": "Една трета от скоростните влакове в префектура Нагано, Централна Япония са унищожени при поройните дъждове, съобщават местни медии. От японската “Източна железопътна компания” уточняват, че вследствие на придошлите води на река Чикума са пострадали 10 композиции със 120 вагона на “Шинкансен”. Движението на “влаковете-стрела”, на които разчитат милиони ще бъде силно ограничено в пострадалите от тайфуна райони. От общо 30 влака, водата частично е унищожила една трета, изчисляват от компанията-превозвач.   Източник: Нова.тв", "date": "2019.10.14", "title": "10 “влака-стрела” са повредени от опустошителния тайфун в Япония"}
{"url": "http://epicenter.bg/article/Vesela-Cherneva--Ikonomicheski-sanktsii-ot-Evropa-mogat-da-stresnat-Erdogan-/195608/7/0", "text": "Действията на турския президент Реджеп Ердоган създават заплахи за сигурността на Европа, заяви пред БНР Весела Чернева – директор на българския офис на Европейския съвет за външна политика. Относно турската операция в Сирия тя подчерта, че европейската реакция е много трудна:    „От една страна Европа иска да запази споразумението с Турция за бежанците и не иска да бъде рязка по отношение на действията на Ердоган в Сирия. От друга страна обаче е ясно, че Ердоган създава все повече врагове на Европа там. След като навлизането на сирийска територия причини на практика кюрдите да напуснат няколко града и да освободят един цял лагер, който беше тип затвор за бойци на „Ислямска държава“, в момента тези бойци са на свобода. За „Ислямска държава“ основен враг е Западът“. В този смисъл това е директна заплаха за Европа.    От друга страна кюрдите също няма да се превърнат в приятели на Европа, защото се почувстваха изоставени от международната общност“.    Икономически санкции могат да стреснат Ердоган    Единственото, което може да стресне Ердоган, е ако Европа реши да дестабилизира турската икономика – да изтегли своите инвестиции и да престане да дава заеми на турски фирми, изказа мнение Чернева. По думите ѝ въпросът е колко далече иска да стигне Европа.   Според нея все още Европа има доста средства за въздействие върху Турция.    Весела Чернева определи обявеното от турския президент Реджеп Ердоган, че може да пусне към Европа над 3 млн. бежанци, като политическо изявление, а не взето решение. Според нея не може да се очаква, че това наистина ще се случи:    „Политическо изявление за това как той очаква външният свят да се отнася към случващото се в Сирия“.    В опит за преодоляване на френското вето за Албания и Северна Македония    Днес европейските външни министри ще обсъдят и въпроса с присъединяването на Северна Македония и Албания към ЕС. Според Весела Чернева гласовете в подкрепа на започване на преговори с двете държави ще се опитат да преодолеят френското вето през следващите 24 часа:    „Предполагам, че ще се наложи лидерите на страните-членки, а не само външните министри, да натиснат Франция, за да се стигне до положителна развръзка. Франция остана в изолация с тази толкова твърда и категорична позиция“.", "date": "2019.10.14", "title": "Весела Чернева: Икономически санкции от Европа могат да стреснат Ердоган "}
{"url": "http://epicenter.bg/article/Petima-sa-zadarzhani-vav-vrazka-sas-smartonosnoto-napadenie-v-Parizhkata-prefektura/195609/7/0", "text": "Френската полиция задържа петима души във връзка със смъртоносното нападение в Парижката префектура, предава AFP, цитирано от Агенция \"Фокус\".    И петимата са задържани заради контактите си с радикализирания полицай, който отне живота на четирима свои колеги в Париж в атака по-рано месец. Полицията организира акции на три различни места в северните предградия на Париж, съобщиха съдебни източници и близки до разследването, потвърждавайки по-ранния доклад на телевизионния оператор RTL.    Микаел Харпон, 45-годишен компютърен експерт, рани с нож четирима свои колеги в полицейския щаб на 3 октомври, след което бе прострелян и убит от правоохранителните органи. Разследването показа, че преди около 10 г. той е приел исляма и постепенно се е радикализирал.  ", "date": "2019.10.14", "title": "Петима са задържани във връзка със смъртоносното нападение в Парижката префектура"}
{"url": "http://epicenter.bg/article/Siriyski-voenni-vlyazoha-v-kontroliran-ot-kyurdite-grad/195610/7/0", "text": "Подразделения на сирийската армия са влезли в северния град Табка, контролиран от кюрдски милиции, предаде РИА Новости, цитира Новини.бг   Според информация на ливански телевизионен канал части под командването на Дамаск са пристигнали в града, след като представители на Сирийските демократични сили (СДС) и на президента на близкоизточната страна Башар Асад са подписали споразумение за сътрудничество за съвместни действия срещу турската военна операция \"Извор на мира\". \"Сирийските военни и части от СДС са продължили в северна посока, към границите с Турция\", посочи още руската медия, цитирайки базираната в Бейрут медия \"Майдийн\".    Реджеп Ердоган е обявил, че целта на \"Извор на мира\" е била да се установи контрол върху сирийските градове Кобане и Хасаки и техните околности, контролирани от кюрдски милиции. Той също е заявил, че от началото на операцията на 9 октомври досега са били убити 550 души. \"Ние воюваме срещу терористи, а не срещу кюрдите\", е заявил за пореден път турският президент вчера.    Кюрдски източници са посочили, че броят на техните загуби е бил много по-малък и че турските военни и съюзниците им в Сирия са дали огромен брой жертви.", "date": "2019.10.14", "title": "Сирийски военни влязоха в контролиран от кюрдите град (Видео)"}
{"url": "http://epicenter.bg/article/Vanshnite-ministri-na-Vishegradskata-chetvorka--Neka-prodalzhim-napred-kam-Zapadnite-Balkani-/195618/7/0", "text": "Четирима министри на външните работи на държави-членки на Европейския съюз ЕС призовават за започване на преговори за присъединяване със Северна Македония и Албания. Това са Томаш Петричек (Чешка република), Яцек Чапутович (Полша), Петер Сиярто (Унгария) и Мирослав Лайчак (Словакия) – т.е. първите дипломати на страните от Вишеградската четворка. Призивът им е публикуван от европейската редакция на изданието Politico, съобщава \"Фокус\". Решението на Европейския съюз дали да започне преговори за присъединяване на Северна Македония и Албания идва в момент, в който Блокът е изправен пред множество предизвикателства. Проблемите пред нас (Брекзит, миграция, нестабилност в съседство, стартирането на работата на новата Европейска комисия) обаче не трябва да ни разсейват от това, което ЕС успя да постигне в Западните Балкани - и това, което все още можем да постигнем, като се придържаме към ангажиментите, които поехме в региона. Преди 20 години катастрофалните и кървави войни след разпадането на бивша Югославия най-накрая приключиха. Значителни части от региона лежаха в руини. Новите страни от Западните Балкани и техните общества бяха опустошени и се нуждаеха от ръка, за да се измъкнат от руините, в които бяха потънали. ЕС, сам по себе си резултат от мирен проект, разбра, че за да се стабилизира тази част от Европа, е необходимо да мотивират правителствата на страните от Западните Балкани да възстановят, реформират и демократизират своите държави и общества. Регионът също трябваше да се обедини около обща цел, която да стимулира сътрудничеството и да улесни помирението. Ето защо мъдрото решение да се обещае перспективата за членство в ЕС на всички страни от Западните Балкани бе взето на срещата на върха в Солун през 2003 г. - само месеци след подписването на договорите за присъединяване с 10 нови държави-членки на ЕС в Атина. Този исторически ангажимент, повторен на срещата на върха ЕС-Западни Балкани в София през май 2018 г., потвърди решимостта на Общността да разпространява стабилност, сигурност, демокрация и просперитет на целия континент и да гарантира общо европейско бъдеще. Включването на Западните Балкани в Съюза е в политически, икономически интерес на ЕС, както и такъв от гледна точка на сигурността. Днес, 16 години след Солун, ние с удоволствие наблюдаваме, че разширяването се оказа една от най-успешните политики на ЕС. Напредъкът, постигнат от страните от Западните Балкани, е впечатляващ. Те преобразиха своите икономики, съдебни системи, публични администрации и апарати за сигурност. Не трябва да забравяме обаче, че този напредък не би бил възможен без ясната перспектива за членство в ЕС. Целта на присъединяването към Общността служи като мощен мотиватор за правителствата и гражданите на страните от Западните Балкани да преминат през необходими, но често болезнени реформи. Ние не можем да не обръщаме внимание на тази реалност и да търсим извинения да не продължим напред с процеса на интеграция в ЕС. Тъй като ЕС решава дали да започне преговори за присъединяване на Северна Македония и Албания, важно е да се отбележи, че и двете страни са изпълнили критериите, които Брюксел им постави, като проведоха сложни вътрешни реформи. Освен това Северна Македония сключи историческото споразумение с Гърция, като разреши дългогодишния им спор за името на страната. Като признание за този впечатляващ напредък през май 2019 г. Европейската комисия издаде безусловна препоръка за започване на преговори за членство в ЕС с двете страни. И все пак Северна Македония и Албания все още чакат „зелена светлина“ от националните правителства на ЕС. Стартът на преговорите за присъединяване е важна стъпка по пътя към присъединяването към ЕС, но не бива да се бърка със самото членство. Интеграцията в ЕС е фино балансиран процес, основан на заслуги, който има за цел да помогне на страните от Западните Балкани да се реформират и да се подготвят за членство в ЕС, като същевременно подобряват качеството на живот на своите граждани. Той също е съвместен стратегически избор на ЕС и неговите партньори в региона. Включването на Западните Балкани в Съюза е в политически, икономически интерес на ЕС, както и в интерес с оглед сигурността. Преговорите са дългосрочен процес, който ще предостави на ЕС достатъчно място за контрол на реформите на страните-кандидати, включително тези в решаващата област на върховенството на закона. Годините, необходими за приключване на преговорите за присъединяване, също така ще предоставят на ЕС достатъчно време за обсъждане и въвеждане на промени, необходими за безпроблемното функциониране на ЕС преди и след приемането на нови членове. Положителното решение ще изпрати ясен сигнал, че ЕС признава конкретните резултати при изпълнение на поставените от него условия. Северна Македония и Албания с нетърпение очакват началото на нов етап от процеса на интеграция в ЕС. Време е да вземем смело решение за бъдещето не само на тези две страни, но и на Западните Балкани като цяло, както и на ЕС. Положителното решение ще изпрати ясен сигнал, че ЕС признава конкретни резултати при изпълнение на поставените от него условия. Това ще даде на региона свеж тласък за по-нататъшни реформи и трансформация. Като даде възможност на Северна Македония и Албания да предприемат следващата стъпка в процеса на интеграция, ЕС ще потвърди отново своя ангажимент към стабилността, сигурността, демокрацията и просперитета на региона. И ще признае факта, че само чрез интеграцията на Западните Балкани ЕС може да бъде цялостен, а дългосрочните му интереси - добре защитени.  ", "date": "2019.10.14", "title": "Външните министри на Вишеградската четворка: Нека продължим напред към Западните Балкани!"}
{"url": "http://epicenter.bg/article/Devet-katalunski-lideri-poluchiha-prisadi-za-srok-ot-9-do-13-godini/195621/7/0", "text": "Върховният съд на Испания даде между 9 и 13 г. затвор на девет лидери на Каталуния във връзка с неуспешния опит за обявяване на независимост на  испанския регион през октомври 2017 г., информира \"Ройтерс\", цитирана от \"Монитор\".   Други трима обвиняеми са осъдени само по обвинения в неподчинение и няма да лежат в затвора.  Испанският вестник \"Паис\" пише, че нито един от обвиняемите не е осъден за бунт - най-тежкото обвинение. Деветимата са осъдени по обвинения в противодържавна дейност. Ориол Жункерас, който беше заместник на лидера на Каталуния от януари 2016 г. до октомври 2017 г., е осъден на 13 г. затвор. Той получи най-тежката присъда от всички по обвинения в противодържавна дейност и злоупотреба с държавни средства. Защитата обяви, че ще обжалва решението пред Конституционния съд и пред Европейския съд по правата на човека. Деветима сепаратистки лидери са в затвора близо 2 г. след арестуването им в края на октомври 2017 г. Други шестима се укриват от правосъдието, включително Карлес Пучдемон. Испанските сепаратисти, които се борят за независимост на Каталуния от Испания, предизвикаха конституционна криза с организирания през 2017 г. референдум за независимост, който принуди испанското правителство в Мадрид да поеме контрол над Каталуния. Мадрид отстрани бившия каталунски лидер Карлес Пучдемон от лидерския пост след вота. 56-годишният, който сега живее в Белгия в изгнание, ще се изправи пред съда по обвинения в бунт, ако се върне в Испания.  Процесът срещу каталунските сепаратисти приключи през юни след четири месеца на изслушвания на около 400 свидетели. Прокуратурата поиска 25 г. затвор за бившия лидер Ориол Жункерас и между 16 и 17 г. затвор за другите. Обвиняемите не промениха позицията си по време на процеса. Те твърдяха, че са изправени пред съда само заради идеите им. Но прокуратурата заявяваше, че те са съдени заради действията им, а не заради идеите им.   Бившият каталунски лидер Карлес Пучдемон обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област, предава ТАСС, цитирано от Агенция \"Фокус\". „Общо 100 години затвор. Какъв кошмар“, написа Пучдемон в „Туитър“. „Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“.  ", "date": "2019.10.14", "title": "Девет каталунски лидери получиха присъди за срок от 9 до 13 години"}
{"url": "http://epicenter.bg/article/Zaev--Balgariya-shte-e-nay-glasovitiyat-poddrazhnik-za-zapochvane-na-pregovorite-ni-s-ES/195623/7/0", "text": "Премиерът на Северна Македония Зоран Заев ще се срещне днес с македонските историци от смесената комисия експерти, които трябва да намерят общ език с българската страна съгласно Договора за добросъседство с България, съобщава МКД. Последните срещи на тази комисия завършиха без успех, а следващата среща трябва да се състои до края на месеца.    България има интерес от нашия напредък към ЕС. Тези дни ще имам контакти с премиера Бойко Борисов, нашите министри са в постоянна комуникация. България ще бъде най-гласовитият поддръжник за започване на нашите преговори с ЕС. Ясен ми е дебатът и в Македония, и в България, за нашия революционер. В понеделник ще имам среща с комисията. Да отворим пътя за младите, за децата, за бъдещите поколения, заяви преди няколко дни Заев.  Драги Георгиев, председателят на македонския експертен екип в смсената българо-македонска комисия заяви, че срещите продължават, независимо какво се случва на политическия терен с България.    Георгиев заяви, че в дневния ред на следващата среща на смесената комисия остава въпросът за Гоце Делчев и проблемите около македонския език, които възникнали наскоро. Според Георгиев и двете страни трябва да бъдат еднакво доволни от това, което ще се постигне.  ", "date": "2019.10.14", "title": "Заев: България ще е най-гласовитият поддръжник за започване на преговорите ни с ЕС"}
{"url": "http://epicenter.bg/article/12-godishno-momche-postrada-tezhko-sled-novo-bezumno--39-39-predizvikatelstvo-39-39-/195625/7/0", "text": "12-годишно момче от американския щат Мичиган е било прието в болница с тежки изгоряния в областта на брадичката, гърдите и корема, след като е взело участие в ново безразсъдно предизвикателство в социалните мрежи - т.нар. огнено предизвикателство.    Малчуганът е изкарал в болничното заведение четири дни, тъй като е бил с изгаряния от втора степен. В момента възстановяването му продължава в домашни условия.    Майката на пострадало дете заяви пред американски медии, че синът ѝ и негов приятел са гледали видео в една от социалните мрежи, в което били предизвикани да тестват своята издръжливост, като за целта трябва да се подпалят.    Полицията е започнала разследване по случая, макар да е убедена, че в случая става дума за нова опасна ''мода'' сред подрастващите, които не осъзнават последствията за своето здраве.    През изминалата година 12-годишно момиче от Детройт пострада при сходен инцидент със самозапалване, което тогава получи 50% изгаряния.   Източник: Новини.бг", "date": "2019.10.14", "title": "12-годишно момче пострада тежко след ново безумно ''предизвикателство''"}
{"url": "http://epicenter.bg/article/Parviyat-polski-politik---otkrit-gey--Spechelihme-bitka-/195630/7/0", "text": "Ние спечелихме битка. Това е казал първият политик в Полша, заявил за своята хомосексуална ориентация Роберт Бедрон, предаде Би Би Си, цитира Новини.бг    Представителят на коалицията \"Левица\" е коментирал изборните резултати от парламентарните избори, състояли се вчера. Формацията, излъчила Бедрон, според данните към този момент се е наредили на трето място с 11,9 процента от действителните бюлетини и получила 43 от 460-те мандата в Сейма (долната камара на органа на законодателната власт във Варшава).    Партията на властта \"Право и справедливост\" е получила 43,6 на сто от гласовете и взела 231 места. Нейният лидер Ярослав Качински е благодарил на гласоподавателите за подкрепата. \"Ние победихме. Сега обаче ни чака много работа\", е заявил той.    На второ място полските избиратели са класирали десноцентристите \"Гражданска платформа\". Партията е получила подкрепата на 27,4 процента и вкарала 130 представители.    Останалите мандати в Сейма са били поделени между блока на аграрната Полска селска партия и антисистемната партия \"Кукиз \"(съответно 9,6% и 34-ма депутати) и а крайнодясната Конфедерация (6,7 процента и 13 законодатели).", "date": "2019.10.14", "title": "Първият полски политик – открит гей: Спечелихме битка!"}
{"url": "http://epicenter.bg/article/Belgiya-sprya-iznosa-za-orazhie-za-Turtsiya/195632/7/0", "text": "Белгия вече не изнася оръжие за Турция, съобщават днес местни медии, цитирани от Новини.бг    Отбелязва се, че цялостното прекратяване на износа е настъпило миналата седмица с решение на управата на област Фландрия.    Ръководството на област Валония, където е разположен основният военнопромишлен комплекс в страната, е въвело същото ограничение от три години. Медиите поясняват, че това решение е било свързано с опита за преврат в Турция от 2016 година.    Валонската област изразява подкрепа за общоевропейско решение за налагане на оръжейно ембарго срещу Турция заради нахлуването в Сирия.    Медиите уточняват, че този въпрос ще бъде обсъден днес от министрите на външните работи на ЕС на заседание в Люксембург.", "date": "2019.10.14", "title": "Белгия спря износа за оръжие за Турция"}
{"url": "http://epicenter.bg/article/Vizhte-parvi-snimki-na-ubitite-v-Chikago--5-sa-zhertvite-na-zverskiya-ubiets/195633/7/0", "text": "Децата на застреляните в събота в Чикаго Ивайло Попов и Цветанка Костадинова събират пари за връщането на телата им в България и погребението им, съобщава \"Канал 3\". Те разпространиха призив в социалните мрежи.    Ивайло и Цвети се женят само преди около година и идват да живеят в Чикаго. Освен тях, сред жертвите са майката на Ивайло - Искра, съпругът й Дейвид и съседка от друг етаж на жилищния блок, в който е живяло семейството.    Трагичният инцидент се случил в събота около 5 ч. следобед в апартамента на семейството на улица „Уест Ървинг Парк” в Чикаго. Извършителят е поляк, който почти не се е познавал с жертвите си, на този етап няма обяснения за причината за жестокото престъпление.                   ", "date": "2019.10.14", "title": "Вижте първи снимки на убитите в Чикаго, 5 са жертвите на убиеца"}
{"url": "http://epicenter.bg/article/Putin-zaminava-za-Sauditska-Arabiya--Obsazhda-tsenite-na-nefta-i-situatsiyata-v-Siriya/195635/7/0", "text": "Президентът на Русия Владимир Путин в понеделник пристига на държавна визита в Саудитска Арабия, където ще проведе преговори с краля Салман бин Абдел Азиз ал Сауд.   Както съобщи пред журналистите помощникът на руския лидер Юрий Ушаков, сред темите на преговорите ще са координацията на действията за стабилизацията на цените на петрола, ситуацията в Сирия и в региона на Персийския залив, както и разрешаването на израелско-палестинския конфликт, предава ТАСС, цитирана от \"Фокус\". „Ще бъдат поставени въпросите за по-нататъшна координация на съвместните действия за стабилизиране на глобалния пазар на въглеводороди“, каза Ушаков. Той припомни, че по-рано, „с активната роля на Русия и Саудитска Арабия, беше възможно да се постигне споразумение за удължаването до март догодина на споразумението във формат OPEC + за намаляване на добива на петрол“. Освен това, според Ушаков, ще се обсъжда изграждането на многостранно сътрудничество в различни области. По-специално говорим за перспективите за сътрудничество в областта на енергетиката, селското стопанство, промишлеността, както и за военно-техническото сътрудничество и културния и хуманитарен обмен. Както заяви помощникът на руския президент, на преговорите се очаква „обстоен обмен на мнения по актуални теми от международния дневен ред с акцент върху полоцението на нещата в региона на Близкия Изток и Северна Африка“. „Ще се разговаря за ситуацията в Сирия, в района на Персийския залив, в Йемен, както и за разрешаването на израелско-палестинския конфликт“, добави той. Представителят на Кремъл съобщи, че програмата на посещението включва също участието на Путин в първата среща на Руско-Саудитския икономически съвет, разговор с престолонаследника на Саудитска Арабия Мохамед бин Салман Ал Сауд и вечеря от негово име в чест на руския президент. Предишното пътуване на президента до Саудитска Арабия се състоя през февруари 2007 г., а през октомври 2017 г. за първи път в историята саудитския крал Салман бин Абдел Азиз Ал Сауд посети Русия. Ушаков отбеляза, че Путин и крал Салман общуват по телефона, в допълнение президентът на Руската Федерация редовно се среща с престолонаследника на кралството. На следващия ден, 15 октомври, Путин ще направи държавно посещение в Обединените арабски емирства. В интервю за RT Arabic, Al Arabiya и Sky News Arabia в неделя руският лидер заяви, че е доволен от нивото на икономическите отношения със Саудитска Арабия, но заяви, че има много перспективи за изграждане на сътрудничество. Той заяви, че през последните години качеството на двустранните отношения се e променило „коренно“ и в Москва смятат Саудитска Арабия за приятелска държава. Според президента на Руската Федерация „предстои още много работа за развитие на икономическите връзки, но темпът е добър“. Путин обърна внимание на развитието на военно-техническото сътрудничество между Москва и Рияд. В средата на септември, малко след безпрецедентно нападение на енергийни съоръжения в Саудитска Арабия, руският лидер заяви в Анкара, че Русия е готова да помогне на Саудитска Арабия за защитата на страната, ако ръководството й реши да закупи руско оръжие. Като пример за такова взаимодействие той посочи „мъдрите решения“ за закупуването на руски системи С-300 и С-400, които са взели Иран и Турция. Според помощника на президента на Руската Федерация се очаква след посещението да бъдат подписани около 30 документа, включително както междуведомствени, така и търговски споразумения. Според Руския фонд за директни инвестиции (РФДИ) само тази структура планира да подпише повече от 10 споразумения на стойност над 2 милиарда долара със саудитски компании по време на посещението на Путин в Рияд. Тези документи са посветени на сътрудничеството във високите технологии (включително развитието на изкуствен интелект), космоса, логистиката, транспорта, изграждането на инфраструктура, производството на нефт и нефтохимията, както и селското стопанство. РФДИ също планира да подпише споразумение с министерствата на културата на Русия и Саудитска Арабия. Заедно със саудитското Министерство на културата са планирани редица събития под общото име „Културата на Русия в Рияд“, които ще бъдат открити на 14 октомври. Програмата ще включва международната изложба за съвременно изкуство „Изкуствен интелект и диалог на културите“ и изложба от 19 картини на Василий Кандински, представени от Държавния руски музей.  ", "date": "2019.10.14", "title": "Путин заминава за Саудитска Арабия! Обсъжда цените на нефта и ситуацията в Сирия"}
{"url": "http://epicenter.bg/article/Erdogan--Chuzhdite-medii-dezinformirat-za-voennata-operatsiya-v-Siriya-/195636/7/0", "text": "Турският президент Реджеп Тайип Ердоган оценки като положително американското решение за изтегляне от Сирия. Той посочи, че съществува разминаване между позициите, изразени от генералния секретар на НАТО Йенс Столтенберг и тези на някои страни-членки относно действията на Анкара, предаде БНР.    По отношение на Манбидж в момента Турция прилага взетото решение, заяви Реджеп Тайип Ердоган. Така той отговори на въпрос дали турската армия ще навлезе в района след американското изтегляне. Турският лидер посочи, че то е трябвало да се случи 90 дни след постигането на споразумение по въпроса между Анкара и Вашингтон, но се е забавило с 1 година.    \"Чуждите медии, както винаги, сериозно дезинформират по въпроса за военната операция на Турция в Сирия\", заяви турският лидер на пресконференция в Истанбул преди да отпътува за среща на тюркските страни в Баку. Ердоган допълни, че е информирал за реалностите германския канцлер Ангела Меркел и британския премиер Борис Джонсън по време на телефонните си разговори с тях.    550 e броят на убитите кюрдски бойци, съобщи последните си данни турското военно министерство.    Учениците в 53 училища в две южни гранични турски провинции от днес до сряда включително са във ваканция от съображения за сигурност.    Турската лира продължава леко да губи стойност срещу основните валути заради политическата несигурност, породена от операцията.    Сирийски правителствени части са навлезли в град Тел Таммар като част от постигнатото споразумение с кюрдските сили. Градът е разположен близо до Рас ал Айн и беше обстрелван интензивно от турската армия от началото на операцията.", "date": "2019.10.14", "title": "Ердоган: Чуждите медии дезинформират за военната операция в Сирия "}
{"url": "http://epicenter.bg/article/Noviyat-kmet-na-Budapeshta--Tova-e-parvata-stapka-kam-promyana-v-Ungariya-/195639/7/0", "text": "  За сравнение, на предишните местни избори през 2014 г., опозицията успя да вземе властта само в три от големите унгарски градове.    на местните избори в столицата, предадоха световните агенции. Тарлош управляваше унгарската столица от 2010 г.   , който за последните 9 години имаше последователно 7 изборни на парламентарни, местни и европейски избори.   \"  и резултатът (от местните избори) ни казва, че това е пътят, по който трябва да продължим\", каза пред ликуващите си симпатизанти  \"   След като бяха преброени 81,6 процента от бюлетините, стана ясно, че кандидатът на либералната опозиция за кмет на Будапеща Карачони печели 50,6 процента от гласовете, а кандидатът на Фидес и досегашен градоначалник на столицата Тарлош - 44, 3 процента.  Управляващата партия Фидес продължава да е изключително популярна в селските райони. Следващите парламентарни избори са чак през 2022 г., а Орбан (който дойде на власт през 2010 г.) разполага със значително мнозинство в парламента, припомнят световните агенции.  \"Днес гражданите на Будапеща решиха, че е дошло време за нещо различно. Ние приемаме това решение. В името на интересите на Унгария и на гражданите на Будапеща ние сме готови за сътрудничество с опозицията\". С тези думи премиеръът     Орбан обаче добави, че очаква Фидес да спечели местните избори в над половината от градовете с население над 5000 души и подчерта, че на национално ниво неговата партия остава най-силната в Унгария. Орбан изтъкна, че Фидес трябва да анализира резултатите от изборите и да направи необходимите корекции на политиката си.   Политическите наблюдадели припомнят, че по време на кампанията кандидатите на опозицията бяха тормозени от полицията, техни предизборни прояви бяха смущавани от активисти на Фидес,   относно предполагаемите планове на опозиционните кандидати да заселят голям брой мигранти в Унгария. Премиерът Виктор   ", "date": "2019.10.14", "title": "Новият кмет на Будапеща: Това е първата стъпка към промяна в Унгария!"}
{"url": "http://epicenter.bg/article/Operatsiyata-na-Turtsiya-v-Severna-Siriya-zastrashava-sigurnostta-na-NATO-/195640/7/0", "text": "Страните от НАТО трябва да наложат оръжейно ембарго срещу Турция, заяви австрийският външен министър Александър Шаленберг. „Очакваме единна позиция на ЕС по отношение на тази операция, както и по отношение на износа на оръжие, предадоха агенциите. Смятам, че трябва да има ясен сигнал от страните от НАТО до партньора им Турция\", категоричен бе първият дипломат на Виена пред репортери. Според него Австрия все още се застъпва за преустановяване на преговорите за присъединяването на Турция към ЕС. В същото време министърът призова Брюксел да не се поддава на изнудването на Анкара, която заплаши да отвори границите за бежанците към Европа.    От своя страна министърът на външните работи на Люксембург Жан Аселборн добави, че операцията в Анкара, след споразумение за сътрудничество между кюрдите и Дамаск, застрашава сигурността на държавите от НАТО. „Турция е член на НАТО, но от днес сутринта има споразумение между кюрдите и силите на президента на Сирия. Член пети на Вашингтонския договор гласи, че ако една страна [от НАТО] бъде нападната, други държави трябва да й помогнат. Представете си дали Сирия или нейните съюзници\" [Русия и Иран] отговорят и нападнат Турция. Това е заплаха за сигурността на НАТО\", подчерта Аселборн. Той подчерта, че за ЕС „е много трудно да разбере действията на Турция\".   „Турция възнамерява да прочисти зона с ширина 500 км и дълбочина 30 км в сирийска територия, защото според Анкара тя е пълна с терористи.   Първо трябва да кажем категорично, че Турция никога не е била подлагана на терористични атаки от страна на Сирия. Тази операция трябва да бъде категорично осъдена. Европа днес трябва да бъде обединена и солидарна\", отбеляза външният министър на Люксембург.    Сирийската армия започна предислоциране на части към северните райони на страната, където Турция провежда операция срещу кюрдите, предаде Би Би Си. Сирийските демократични сили, в които преобладават кюрдските формирования, заявиха, че са постигнали споразумение с Дамаск, по силата на което войските на Асад ще се разположат по границата с Турция. До решението се е стигнало след като американските военни започнаха да се изтеглят от контролираната от кюрдите територия по разпореждане на президента Доналд Тръмп.   В досегашните военни действия кюрдите не са влизали в сражения с армията на Асад.    Турция започна операцията \"Извор на мир\", за да изтласка кюрдите от съседните на нея северни райони на Сирия. Анкара смята, че сирийските кюрди са свързани с Кюрдската работническа партия, която повече от 30 години води въоръжена борба за независимост. В Турция партията е обявена за терористична организация.    За прехвърлянето на сили на сирийската армия към Северна Сирия първа съобщи агенция САНА. Според публикацията, целта е \"противопоставяне на турската агресия\". Според лидери на кюрдската опозиция, силите на Асад ще бъдат разположени по границата с Турция, за да отблъснат \"турската агресия\". Преди започването на турската операция президентът на САЩ Доналд Тръмп взе решение да изтегли американските военни от региона, изоставяйки кюрдите, които бяха съюзници на Вашингтон. Решението му предизвика бурни реакции на недоволство както сред демократите, така и сред републиканците, а кюрдите го определиха като \"нож в гърба\".    На 12 октомври един от кюрдските генерали - Мазлум Кобани Абди, се обърна към САЩ, като заяви, че ако американските военни се изтеглят, кюрдите ще се опитат да се споразумеят с Русия. Кюрдски лидери са се срещнали с представители на Асад в базата \"Хмеймим\", където е базирана руската авиация. „Има и сериозен проблем с чуждестранни ислямисти. Преди това те бяха на сигурно място - зад решетките, в ръцете на кюрдите. Днес те се разпръснаха из цялата страна, говорим за стотици бойци, много от които може да се опитат да се върнат в Европа\", подчерта люксембургският политик.", "date": "2019.10.14", "title": "Операцията на Турция в Северна Сирия застрашава сигурността на НАТО "}
{"url": "http://epicenter.bg/article/Prof--Aneliya-Klisarova--Vav-Varna-neshtata-se-pravyat-otzad-napred-i--na-parche-/195670/2/0", "text": "  „Ясно е, че нещата във Варна се правят отзад напред и „на парче“. Градът се презастроява, без визия и цялостен план. И вместо да се разширява на юг и покрай езерото, той беше презастроен на север, в свлачищните райони, където вече няма и място. Огромни нови квартали, които имат действащи ПУП и ЗУТ, нямат имена на улици и номера на къщи, да не говорим за подземна инфраструктура\".   Това коментира проф. Анелия Клисарова, кандидат-кмет за Варна, издигната от БСП, по време на среща с представители на Камарата на архитектите на Варна, Камарата на строителите в България и Камарата на инженерите в инвестиционното проектиране.   С нея бяха и екип от експерти и общински съветници от листата на БСП – Христо Боев, Димитър Чутурков, Светлан Мариновски и независимият архитект Делян Жечев.    По думите на кандидат-кмета, за тези случаи, които не са един-два в града, сега тепърва ще се създава инфраструктура. „Най-нормалното бе да се направи подземната комуникация, улиците и тогава да се разреши на собствениците да си построят къщите. Сега има цели квартали, откъснати от града. Например, местност Пчелина – частна собственост, хората си построиха законно къщи, а нямат улици и номера. Какво правим, когато трябва да отиде линейка, пожарна, полиция? Това са хора, които плащат данъци и общината им е длъжник“, посочи проф. Клисарова. Тя добави, че преди да се строи някъде нещо, трябва първо да се направят нормални комуникационни връзки и подземна инфраструктура. А там, където вече има проблем, общината трябва да го реши незабавно.    Анелия Клисарова обърна внимание и на рамковите договори, които са много неизгодни за града. „Когато станах министър, аз също наследих много рамкови договори. Всеки нов кмет ще наследи такива. Доволен или не, никой не може да ги прекрати, освен ако не заплати огромни неустойки. Тези договори създават монопол, който вреди и пречи на конкуренцията и прогреса. Сега, както виждаме във Варна, монополите са започнали да ни управляват“, категорична бе проф. Клисарова. Тя посочи, че договорите за големите обекти и поръчки трябва да с общински предприятия и фирми. А с частните- да се сключват за кратки срокове и при специален общински контрол. Във \"Визия за Варна\" БСП залага връщането на общинските фирми.    Сред другите важни въпроси, на които отговаря екипът на проф. Клисарова бе връщането на Експертния съвет към кмета. „Не само, че е важно и трябва да има такъв съвет, но аз ви гарантирам, че яко съм кмет, заедно с вас ще работим за осъвременяването на Общия устройствен план на Варна и по всички важни проекти\", каза проф. Клисарова пред специалистите. Тя допълни, че след като бъде чут гласът на варненци, Експертният съвет е този, който да реши приоритетите и да направи и реализира проектите по тях. „Никой не мисли, че за 1-2 или 3 години можем да превърнем Варна в нещо съвсем различно, но един мандат е достатъчен да се положат здрави основи, на които да стъпи Варна за следващите поне 30-40 години развитие“, каза още проф. Анелия Клисарова.", "date": "2019.10.14", "title": "Проф. Анелия Клисарова: Във Варна нещата се правят отзад напред и „на парче“!"}
{"url": "http://epicenter.bg/article/Karadaya-ot-Kazanlak--Na-tezi-izbori-tryabva-da-dadem-yasen-i-moshten-znak-kam-Sofiya--Bryuksel-i-sveta/195672/2/0", "text": "Екипът на Централния лъч на ДПС присъства на представянето на кандидатите за общински съветници на ДПС в общините Павел баня и Казанлък и кандидата за кмет на ДПС за община Павел Баня Иса Бесоолу в град Казанлък. Това съобщиха от пресцентъра на ДПС.  Председателят на ДПС Мустафа Карадайъ каза, че предстоящите избори ще определят посоката на развитие на общините и на страната. Много хора може да са кандидати от различни партии, но много по-важно е каква политика и философия изповядват, заяви той.    ГЕРБ включиха националистите във властта, без да има нужда от това и виждаме резултата, каза лидерът на ДПС. Леви и десни, всеки който проповядва разделение и противопоставяне и омраза към различието знае, че не води до нищо добро в нашата страна, обясни лидерът.   Карадайъ каза, че благодарение на почетния председател на ДПС д-р Ахмед Доган, ние се обединихме през 1989г. и докарахме демокрацията в нашата държава. 30 години ние споделяме политиката на толерантността и заедността, добави той. Карадайъ заяви, че различни хора ползват тези думички в речника си, но явно не знаят тяхното съдържание. Заедността означава да сме различни по религия и етнос, но да сме заедно. Всеки с достойнство да си отстоява своята идентичност, но заедно да градим нашето бъдеще и бъдещето на нашите деца в нашата Родина, обяви Карадайъ.    Лидерът на ДПС обяви, че няма да позволим на никой да ни противопоставя нито по етнически, нито по религиозен признак. Затова на тези избори трябва да дадем ясен, силен и мощен знак към София, Брюксел и света, заяви той.    Карадайъ поздрави община Казанлък, Павел баня и цялата област Стара Загора за постигнатите резултати на изминалите евроизбори и каза, че доказахме че с нашето обединение, сила, ценности и кадри можем да успеем и на предстоящите местни избори.    Зам.-председателят на ПГ на ДПС Йордан Цонев заяви, че ДПС е мащабна организация, с много ясни виждания и цели, с много мощна структура и както обича да казва почетният председател на ДПС д-р Ахмед Доган, ДПС е машина за демокрация.    Нищо не може да спре нас етническите българи и православни християни да бъдем в най-патриотичната партия, каквато е ДПС, каза още той.    В нашата Родина има сили, които не искат да сме заедно, живеят в миналото и такива, които смятат, че разделението по етнически и религиозен признак е някакъв патриотизъм, изтъкна още Цонев. Той каза, че това не е така, защото ако беше така нашият най-голям революционер Васил Левски нямаше да изрече великата мисъл, че в чистата и свята република ще живеем заедно като равни българи, турци, арменци, роми, евреи и всички останали етноси, обясни той. Ето това е идеологията на патриотизма и на ДПС. ДПС е единствената партия, в която патриотичният модел на Васил Левски се прилага на практика и на дела. Това е нещото, което може да възроди България, заяви още Йордан Цонев.    На предизборната среща присъства и зам.-председателят на ПГ на ДПС Халил Летифов.", "date": "2019.10.14", "title": "Карадайъ от Казанлък: На тези избори трябва да дадем ясен и мощен знак към София, Брюксел и света"}
{"url": "http://epicenter.bg/article/Premierat-Borisov-svikva-Savet-po-sigurnostta-zaradi-Siriya/195673/2/0", "text": "Министър-председателят Бойко Борисов свиква утре, 15 октомври,  заседание на Съвета по сигурността във връзка с рязкото изостряне на ситуацията в Сирия. Това съобщи правителственият пресцентър.   В рамките на консултативния и координиращ орган към Министерския  съвет ще бъде обсъдена обстановката в Северна Сирия и свързаните с нея процеси от регионалната и международна сигурност. Действията на Турция предизвикаха буря от възмущение. Президентът на Франция Еманюел Макрон и канцлерът на Германия Ангела Меркел призоваха Турция да спре военната си офанзива.   Миналата седмица Анкара предприе военна операция в Североизточна Сирия срещу сирийската кюрдска милиция Сили за защита на народа. Кюрдите са подкрепяни от Запада заради ролята им в борбата срещу \"Ислямска държава\", за Турция обаче те са терористична организация, свързана с Крюдската работническа партия.  ", "date": "2019.10.14", "title": "Премиерът Борисов свиква Съвет по сигурността заради Сирия"}
{"url": "http://epicenter.bg/article/Staroto-upravlenie-e-za-muzeya-na-silikonovite-figuri-/195652/2/0", "text": "  \"Това е третата кампания за местни избори, в която участвам. И тази, като всяка друга до сега, започна с типичните за предизборно време кандидатури, платформи, обещания. Дори проблемите звучат познато, а решенията, които се предлагат много напомнят на тези от преди 8 години. Забравени проекти, отново са в обръщение – крайбрежни улици, пешеходни зони, надлези. И така, спокойно и лежерно започна поредната кампания, а предизборното „дежа вю“ сякаш приспа целия град в сладък едномесечен сън. И докато листата капят, а градът спи своя есенен сън, спирки и билборди, дувари и витрини осъмват с лика на досегашния кмет. Градът е тапициран с леко гузната, поотекла физиономия на сговорчивия Панов.\"   Това заявява Валерия-Тереза Дончева, кандидат за общински съветник от БСП във Велико Търново.   И продължава: \"Откриват се пътища, връчват се дипломи, раздават се награди, посрещат се отбори. Отчитат се резултати: силиконови музеи, градинки с цветя и слънчеви часовници, а в небето ден през ден светлинно шоу. На фона на всичко това, само на метри в страни от центъра картинката е коренно различна. Забравени улици, без асфалт и осветление, непочистени кофи за смет, рухващи къщи, порутени стълби, тъжна гледка…Уморени и апатични хора, невярващи, че този пореден вот ще донесе някаква промяна на „тяхната улица“. И сякаш на това се надяваме. Всичко да продължи по старому, задоволявайки се с малко повече от нищо. Избягваме да се сравняваме, добре сме си така. Аз обаче не вярвам моя роден град да е заспал толкова дълбоко, че да не вижда по – далеч от славната си минало. Не искам да вярвам, че заобиколени от посредственост, пропускаме възможности. Напротив, вярвам, че има будни хора, които искат да живеят в един град с многовековна история, но и в един модерен и развиващ се град. Град, в който кича не е стил на управление, а свършената работа не е имитация. Град, в който има повече реализирани, отколкото гневни и напускащи хора. Град, в който всички хора, независимо дали живеят на върха, в центъра или в крайните квартали, се движат с високо вдигната глава. Вярвам, че моите съграждани са с широко отворени очи, ще бъдат мъдри в своето решение и ще изпратят старото управление в Музея на силиконовите фигури.\"      ", "date": "2019.10.14", "title": "Кандидат за съветник от БСП: Старото управление на Велико Търново е за музея на силиконовите фигури!"}
{"url": "http://epicenter.bg/article/Arestuvaha-81-godishnata-Dzheyn-Fonda-zaradi-nezakonna-aktsiya--Video-/195627/10/100", "text": "Красивата и неостаряваща Джейн Фонда беше арестувана във Вашингтон, Федерален окръг Колумбия, в петък, след като протестира срещу бездействието спрямо климатичните промени.   Актрисата и активист стартира кампания за гражданско неподчинение \"Fire Drill Fridays\", искайки действия срещу изменението на климата. Като част от инициативата, 81-годишната протестира пред Капитолия, като планира да го прави всеки петък до януари, когато трябва да започнат снимките на новия сезон на сериала \"Grace and Frankie\", който е на Netflix и е с нейно участие.   \" а\", категорично заяви носителката на \"Оскар\" пред в. \"Washington Post\".   На видео, разпространено в интернет, се вижда как холивудската звезда, облечена в червен шлифер, бива отведена заедно с още 16 души от служители на реда, само след 10-минутен митинг. И докато полиците съпровождат Фонда, мнозинството я изпраща с възгласи и ръкопляскане. Според униформените акцията им била незаконна.   Това обаче не е първият път, когато Фонда е била с белезници - през 1970 г. тя бе арестувана по време на обиколка из страната, през която е изнасяла речи срещу Виетнамската война. Тогава актрисата е арестувана на летището в Кливланд, след като охраната претърсва багажа ѝ и открива торба с витамини, за които предполага, че са наркотични вещества. По-късно, когато разбират истината, свалят обвиненията срещу нея.   Сега тя каза пред медията, че кампанията ѝ е била вдъхновена от Грета Тунберг - тийнейджърката-активист, която е превърнала протестите срещу бездействието спрямо климатичните промени в своя мисия.   \" \", споделя Фонда пред американската преса.   Но Джейн не е единствената, която е на това мнение. Преди ден колежката ѝ Мелани Грифит подкрепи Фонда, споделяйки в официалната си Инстаграм страница част от интервюто ѝ.   \" \", гласи посланието на бившата съпруга на Антонио Бандерас.   \r\n   \r\n   \r\n   \r\n \r\n \r\n \r\n \r\n Публикация, споделена от   (@janefonda) на  \r\n   Източник: Дир.бг", "date": "2019.10.14", "title": "Арестуваха 81-годишната Джейн Фонда заради незаконна акция (Видео)"}
{"url": "http://epicenter.bg/article/Alek-Bolduin-razkri-pola-na-petoto-si-dete/195687/10/100", "text": "Актьорът Алек Болдуин и съпругата му Хилария обявиха пола на петата си рожба. Новият член на семейството ще е момиченце.   Това е радостна вест за единствената им дъщеря Кармен, която има три по-малки братчета. Във видео, публикувано в профила на Хилария в Инстаграм, се вижда как двойката разкрива пред децата си какво ще е бебето.   Сюжетът е следният: 6-годишната Кармен, 4-годишният Рафаел, 3-годишният Леонардо и 16-месечният Ромео получават по една кукла на бебе, повито в бяло одеяло. След това 35-годишната Хилария окуражава наследниците си да разгърнат одеялата, за да разкрият пола. Кармен - най-голямото дете и единствена засега дъщеря в семейството, възкликва \"Момиче е\", след като забелязва, че бебето е облечено в розови дрешки. Припомняме, че Хилария и 61-годишният Алек оповестиха миналия месец, че очакват пета рожба, няколко месеца след като тя направи спонтанен аборт.   Източник: Канал 3", "date": "2019.10.14", "title": "Алек Болдуин разкри пола на петото си дете"}
{"url": "http://epicenter.bg/article/Risuvan-dzhaz-predstavyat-v-gradskoto-prostranstvo-Gifted-Sofia/195697/10/0", "text": "Плакати на тема джаз ще бъдат представени на 17 октомври в градското пространство Gifted Sofia на ул. Иван Денкоглу 24.   Проектът е  необичаен не само с идеята да бъде „нарисувана“ музика, ами и понеже събира ментор и ученик, две на пръв поглед различни поколения, обединени от обща любов.   Проф. Димитър Тасев, доайен на плаката у нас и Кайя Христова, млада и изкушена от експерименти в графичния дизайн, показват тяхното виждане за хармонията и хумора в джаза.   Изложбата „Джаз Кайя и Тасев“ може да бъде видяна до 31.10.2019. Всички 16 плаката са свързани с музиката и любимия на авторите стил.    „С Димитър Тасев се преоткрихме, като студент и професор, когато преди много години ми водеше \"Плакат\" в НБУ като курс от програма \"Графичен дизайн\". Той е страхотен човек и ментор за мен“, казва Кайя Христова. - Изложбата беше мое предложение към проф. Тасев. Той откликна към идеята и започнахме да работим по проекта, които беше доста интересен и за двамата.   Освен тази изложба, която представяме заедно, участваме на 5 ноември в Централното фоайе на НДК на 9-то Международно триенале на сценичния плакат“.  ", "date": "2019.10.14", "title": "Рисуван джаз представят в градското пространство Gifted Sofia"}
{"url": "http://epicenter.bg/article/Kristina-Agilera--Trudno-e-da-imash-kariera-i-da-otglezhdash-detsa-/195698/10/100", "text": "Съчетаването на кариерата и отглеждането на деца е трудно, смята Кристина Агилера, предадоха „Контактмюзук”. Певицата обаче заявява, че не се оплаква, защото обича онова, с което се занимава. Звездата увери, че й допада да е на сцената, но смята тръгването на турне за лудост, защото иска да прекарва дълго време с децата си и да им чете приказки, преди да заспят. \"Сцената винаги е била моят дом\", каза тя. \"Но тръгването сега на турне е лудост. Не съм била по турнета от 10 години. Децата имат определено време за лягане. Питала съм се: \"Как се справят другите родители?\". Не е малко да слезеш от сцената и да се прибереш у дома, за да четеш приказки на децата си, преди да заспят, да прекарваш качествено времето си с тях.\" 38-годишната Агилера водеше със себе си децата си по време на първата част от европейското си турне това лято, когато те имаха двумесечна училищна ваканция, а след това посети заедно с тях Япония.", "date": "2019.10.14", "title": "Кристина Агилера: Трудно е да имаш кариера и да отглеждаш деца "}
{"url": "http://epicenter.bg/article/Partiyata-na-Viktor-Orban-zagubi-Budapeshta-na-kmetskite-izbori/195589/7/0", "text": " съобщава Дарикнюз.бг. Според предварителните резултати  Това е първият електорален удар срещу националистическия премиер Виктор Орбан, откакто той дойде на власт през 2010 г.   Тарлош бе на поста от 2010 г. и бе подкрепен от дясната партия Фидес на Виктор Орбан. Тази нощ той призна загубата си и поздрави 44-годишния Карашони по телефона.   който спечели срещу кандидата на президента Таип Реджеп Ердоган. . Редица медии са обвинявали избрания в неделя градоначалник във връзки с родения в Унгария американски милиардер от еврейски произход Джордж Сорос.    Победата на 44-годишния Корачони потвърди неговата . Управляващите и Орбан побеждаваха 7 пъти поред на национални, местни и европейски избори през последните 9 години.   Говорейки пред симпатизанти, след огласяването на първите резултати, новият кмет заяви, че сега Будапеща ще бъде зелен и свободен град, който ще се завърне в Европа.      Премиерът и председател на Фидес Виктор Орбан нарече изборите трудни, но подчерта, че въпреки това кметове на управляващата партия ще има в много провинциални населени места.   заяви на пресконференция досегашният кмет на унгарската столица Ищван Тарлош. Тарлош застава пред медиите редом с премиера Виктор Орбан, чието изявление е кратко.   \" \", предават световните агенции думите на премиера Орбан. Орбан каза още, че партията му се е надявала да спечели кметската надпревара в над половината от градовете с над 5000 души население. По думите му броят на гласовете в национален мащаб потвърждавал, че неговата дясна коалиция остава най-силната в Унгария, но и че \"Фидес\" трябва да анализира резултатите от неделния ден и да адаптира политиката си. Загубилият Будапеща Тарлош ще стане съветник на премиера Орбан.     Резултатът няма да отслаби властта на Орбан на национално ниво, особено след като правителството му се възползва от   коментира \"Ройтерс\".   \"Фидес\" е непоклатимо по-популярна от всички останали партии в селските райони.   Победата на опозицията в столицата и в други населени места, стана възможна след като  , в опит да сразят кандидатите на Фидес, пише \"Политико\".   Това е първа победа на опозицията в Унгария от 2010 година насам. Според досегашните резултати противниците на режима на Виктор Орбан ще спечелят поне в 10 големи града.", "date": "2019.10.14", "title": "Орбан призна тежко поражение - загуби Будапеща и още 10 големи града на кметските избори"}
{"url": "http://epicenter.bg/article/Frantsiya-spira-Severna-Makedoniya-i-Albaniya-za-ES-/195629/7/0", "text": "Франция засега не е обявила официално позицията си, но според документите, видени от американската агенция Bloomberg, Париж е против каквато и да е дата за започване на официални преговори между ЕС и Албания и Македония преди Брюксел да завърши реформата на своята „методология“, предава скопският телевизионен „Канал 5“, цитиран от Агенция \"Фокус\". С меморандум, който френските дипломати са изпратили до другите правителства в ЕС, Париж иска бъдещите преговори за разширяване на Съюза да бъдат „постепенни, по-конкретни в придобивките, които носят на съответните страни и да бъдат обратими според ефективното, осезаемо и устойчиво прилагане на реформите“. Последният проект на решението от 11 октомври, с който разполага Bloomberg, дава зелена светлина за това официалните преговори за присъединяване да започнат през първата половина на следващата година, но според дипломат, цитиран от американската агенция, „никой не е доволен“ от текста. Посланиците на страните-членки на ЕС в понеделник ще се опитат да посредничат за компромис преди утрешната среща на министрите.  ", "date": "2019.10.14", "title": "Франция спира Северна Македония и Албания за ЕС?"}
{"url": "http://epicenter.bg/article/Nobelovata-nagrada-za-ikonomika-otiva-v-ratsete-na-Banerdzhi--Dyuflo-i-Kremer/195642/7/0", "text": "Тазгодишната Нобелова награда за икономика се дава на Абиджит Банержи, Естер Дюфло и Майкъл Креймър за експерименталния им подход към намаляване на глобалната бедност. Банержи и Дюфло са двойка не само в научната работа, но и в живота. Тримата учени ще си поделят поравно 9-те млн. шведски крони от наградния фонд.    \"Само за две десетилетия новаторският им базиран на експерименти подход е променил икономиката на развитието, която сега е процъфтяващо поле за изследвания\", мотивират се от Нобеловия комитет.   \"Тазгодишните лауреати са създали нов подход към събирането на надеждна информация за най-добрите практики за борба с глобалната бедност. Те разделят този проблем на по-малки, по-лесно решими въпроси - например какви интервенции биха били най-ефективни, за да се подобри детското здраве.\"    Всяка година 5 млн. деца умират, преди да навършат 5 години, често от болести, които биха могли да бъдат излекувани по евтин или простичък начин.    Тримата са развили методите си през 90-те години с работа в държави като Кения и Индия, а сега експерименталните им изследвания доминират този раздел от икономическата наука.    Банержи и Дюфло работят в Масачузетския технологичен институт в САЩ, а Майкъл Креймър - в Харвард. Дюфло е едва втората жена, която получава \"Нобел\" за икономика.    Нобеловата награда за икономика се финансира от Кралската банка на Швеция и е основана по-късно от останалите, през 1969 г. Фондът за нея е създаден с дарение по повод 300-та годишнина на банката, дадено от нея на Нобеловия комитет.  ", "date": "2019.10.14", "title": "Нобел за икономика отива в ръцете на трима американци, посветили се на борбата с бедността"}
{"url": "http://epicenter.bg/article/Savetat-na-ES-zastana-zad-Laura-Kyoveshi-za-evropeyski-glaven-prokuror/195643/7/0", "text": "Съветът на ЕС постигна съгласие за назначаването на Лаура Кьовеши за европейски главен прокурор. Вотът на външните министри на страните-членки трябва да бъде потвърден от Европейския парламент. Очаква се офисът на главния прокурор да заработи през ноември догодина.    \"Съветът ще продължава наблюдението си върху задействането на офиса, за да има гаранции, че той ще бъде ефективен и ще се превърне в крайъгълен камък в борбата срещу измамите и корупцията с европейски средства\", заяви министърът на правосъдието на Финландия Анна-Моя Хенриксон, чиято страна е ротационен председател на ЕС.    Източник: БНР", "date": "2019.10.14", "title": "Съветът на ЕС застана зад Лаура Кьовеши за европейски главен прокурор"}
{"url": "http://epicenter.bg/article/Zemetresenie-ot-3-9-razlyulya-Yuzhna-Gartsiya/195648/7/0", "text": "Земетресение с магнитуд от 3,9 по скалата на Рихтер е регистрирано днес по обяд в района на Коринтския залив, Южна Гърция. Според данни на гръцкия институт по геодинамика трусът е станал в 12,24 часа в морето северно от Ксилокастро.   Епицентърът му е бил на 33 километра североизточно от Галаксиди на дълбочина от 17,5 километра. Земетресението е било усетено и в област Атика, където се намира столицата Атина.   Източник: Нова.тв", "date": "2019.10.14", "title": "Земетресение от 3.9 разлюля Южна Гърция"}
{"url": "http://epicenter.bg/article/Erdogan-privetstva-izteglyaneto-na-1000-amerikanski-voynitsi-ot-Severna-Siriya/195650/7/0", "text": "Турският президент Реджеп Тайип Ердоган приветства съобщението, направено вчера от Пентагона, че САЩ ще изтеглят до 1000 свои войници от Северна Сирия, където Анкара провежда военна операция срещу кюрдска милиция.   \"Това е позитивен подход\", заяви Ердоган на пресконференция в Истанбул в отговор на въпрос по повод съобщението, направено вчера от американския министър на отбраната Марк Еспър. Турция предприе миналата седмица операция в Североизточна Сирия срещу сирийската кюрдска милиция Сили за защита на народа /СЗН/, която е подкрепяна от западните страни заради ролята й в борбата срещу \"Ислямска държава\", но се разглежда от Анкара като терористична организация, свързана с Крюдската работническа партия /ПКК/.   След обявяването в неделя на изтегляне на американските военни, СЗН сключиха споразумение със сирийския режим, предвиждащо, според кюрдските власти, разполагане на сирийската армия в Северна Сирия. Според ежедневника \"Ал Уатан\", близък до сирийския режим, споразумението предвижда \"влизане на сирийската армия в градовете Манбидж и Айн ал Араб /арабското име на Кобане/\", които са разположени в Северна Сирия и биха могли да бъдат взети на прицел от Турция. Турция настоява от няколко месеца за изтегляне на кюрдските сили от Манбидж, което президентът Ердоган повтори днес.   \"Когато Манбидж бъде изпразнен, това няма да сме ние, Турция, които ще отидем там. Това са нашите арабски братя, които са истинските собственици. Нашият подход по този въпрос е да направим така, че те да се върнат там и да осигурим тяхната безопасност\", каза Ердоган. \"Нашето решение по въпроса за Манбидж беше взето, сега ние сме във фазата на неговото прилагане\", добави Ердоган. Турският президент приветства също \"положителния подход\" на Русия, намеквайки, че не очаква Москва, която покровителства режима в Дамаск, да се противопостави на офанзива на турските сили срещу Кобане.   \"Що се отнася до Кобане, на този етап изглежда, че няма да има проблем, благодарение на положителния подход на Русия\", каза Ердоган.   Източник: Нова.тв", "date": "2019.10.14", "title": "Ердоган приветства изтеглянето на 1000 американски войници от Северна Сирия"}
{"url": "http://epicenter.bg/article/Mestnite-izbori-v-Ungariya---seks-videa--narkotitsi-i-finansovi-mashinatsii-s--quot-Audi-quot--/195657/7/0", "text": " предаде Асошиейтед прес.    \"Ние сме в необикновено мръсна кампания\", каза през изминалата седмица на пресконференция Гергей Гуяш, шеф на канцеларията на премиера Виктор Орбан. По думите му      В разгара на кампанията избухна   Някогашният олимпийски шампион по гимнастика е кмет на северозападния град Дьор, в  , отбеляза \"Дойче веле\". Неизвестен блогър, наричащ се „адвокат на дявола“, в продължение на няколко дни публикува на различни уебсайтове секс-видеа с Боркай и информация за неговите предполагаеми корупционни схеми в Дьор. Самият блогър твърди, че е адвокат от обкръжението на кмета. . Боркай призна, че записите са автентични, но отрича да е взимал наркотици.      Участието на Боркай в подобна оргия само по себе си е отблъскващо - защото в предизборната кампания той се представя за примерен глава на семейство и пропагандира традиционните християн-консервативни ценности на \"Фидес\". Всъщност, реалността е съвсем различна - з     Анонимният блогър нарича тази схема „Октоподът на Дьор“. Той обвинява   Досега той не е представил доказателства, но разследвания на унгарските медии потвърждават неговите твърдения. В последния си брой бизнес списанието hvg публикува обширна информация за мрежа от   Твърди се, че чрез редица машинации собствениците и съдружниците са получавали публични средства и пари от концерна “Ауди”. Централна фигура в схемата бил адвокатът и приятел на Боркай Золтан Ракосфалви, който също се появява на записите.    Още през 2012 г. Ракосфалви попадна в центъра на друга корупционна афера, свързана с придобиването на евтини земеделски земи в покрайнините на Дьор, чиито статут бе променен на земя за промишлени нужди. Там по-късно “Ауди” изгради свой логистичен център. . Говорителят на компанията за Унгария обясни, че най-напред от предприятието са наели парцела, а чак през 2014 г. са го придобили.    Други унгарски медии разкриват, че   Освен това синът на Боркай Адам е получавал месечно около 3 000 евро от компания, която не може да докаже активна дейност.  hvg посочва имената на бизнесмени, близки до Боркай, които са едновременно приятели и бизнес партньори на вицепремиера Жолт Шемйен или на     „  заключава hvg. Скандалът би могъл да се превърне в своеобразен референдум за Орбановата система.   На последния конгрес на “Фидес” той заяви, че в политиката имало нужда от единайсета заповед: „Не казвайте нищо лошо за другарчето от “Фидес”.    Наблюдатели отбелязват, че за Унгария е новост личният живот на политиците да се смесва с предизборната кампания по такъв начин.   Въпреки скандалите, Жолт Боркай е преизбран с близо 700 гласа.  ", "date": "2019.10.14", "title": "Местните избори в Унгария - секс-видеа, наркотици и финансови машинации с \"Ауди\" "}
{"url": "http://epicenter.bg/article/Stranite-ot-ES-iskat-prekratyavane-na-prodazhbite-na-orazhie-za-Turtsiya-/195661/7/0", "text": "Правителството на Испания поддържа прекратяването на продажбата на оръжие за Турция заради нейната военна операция в Сирия, заяви в понеделник изпълняващият длъжността министър на външните работи на Испания Жозеп Борел при пристигането си на заседанието на Съвета на ЕС в Люксембург, съобщи ТАСС, цитирана от БТА.    Според неговите думи, намерението на всички е да бъде заета много категорична позиция по отношение на Турция. Борел заяви, че правителството на Испания изцяло е за прекратяване на продажбите на оръжие за Турция.    При пристигането си на заседанието на Съвета на ЕС в Люксембург министърът на външните работи на Белгия Дидие Рейндерс каза, че страните от ЕС възнамеряват да постигнат в Люксембург консенсус по въпроса за въвеждане на оръжейно ембарго против Турция, а също да разгледат други санкции по отношение на Анкара заради нейната военна операция в Сирия. Според Рейндерс международната общност се опитва да окаже натиск върху Анкара, за да прекрати военната операция. Ние ще обсъдим най-добрите мерки, за да постигнем тази цел, каза Рейндерс.    Министърът на външните работи на Австрия Александер Шаленберг заяви днес, че страните от ЕС и НАТО трябва да въведат оръжейно ембарго срещу Турция. Ние очакваме днес единна позиция на ЕС по отношение на турската военна операция, а също по отношение на износа на оръжие. Аз мисля, че трябва да има ясен сигнал от страните на НАТО към техния партньор Турция, каза министърът. Шаленберг добави, че Австрия продължава да настоява преговорите за присъединяване на Турция към ЕС да бъдат замразени. При това министърът призова Брюксел да не се поддава на шантажа на Анкара, че ще отвори границите за нови бежански потоци към Европа.    Министрите на външните работи на Холандия, Ирландия и Латвия също се обявиха за въвеждане на ембарго на търговията с оръжие с Турция във връзка с операцията на Анкара в Сирия.  Холандия осъди операцията на Турция и въведе ембарго на доставките на оръжие /на национално ниво/. Сега ЕС трябва да направи същото. Ние смятаме, че Турция нарушава международното право. Никой не трябва да нарушава международното право, заяви холандският външен министър Стеф Блок.", "date": "2019.10.14", "title": "Страните от ЕС искат прекратяване на продажбите на оръжие за Турция."}
{"url": "http://epicenter.bg/article/Elizabet-II--Brekzit-na-31-oktomvri-e-prioritet-za-pravitelstvoto-mi-/195665/7/0", "text": "Докато в Брюксел продължават опитите за постигане на сделка за Брекзит, британската кралица Елизабет Втора обяви законодателната програма на правителството на премиера Борис Джонсън в нейната реч с традиционната за случая помпозна церемония, съобщи БНР.    По традиция при подновяването на парламентарната сесия кралицата запознава членовете на двете камари на британския парламент с написаната ѝ от правителството законодателна програма.    „Основният приоритет на правителството ми винаги е бил да осигури излизането на Великобритания от ЕС на 31 октомври“, каза тя, започвайки речта си с Брекзит.    „Когато Обединеното кралство напусне ЕС, правителството ми ще работи то да запази водещата си роля в международните отношения, като защитава интересите ни и поддържа ценностите ни“, посочи Елизабет II в края на речта си.    В програмата са залегнали 26 законопроекти, като приоритет е даден на борбата с престъпността, имиграцията, здравеопазването и околната среда.    При положение обаче, че правителството на Борис Джонсън няма мнозинство в парламента приемането на тези закони е под голям въпрос.    След няколко дни на дебати предстои гласуване на законодателната програма в парламента.    Някои съзират в амбициозната програма на Борис Джонсън опит на премиера да изложи по-скоро неговата платформа преди провеждането на предсрочни общи избори.    Министърът на вътрешните работи в сянка Даян Абът заяви, че „правителството използва речта на кралицата в циничен опит да се творят сензационни новини, защото то нито има намерение нито възможности да изпълни тази програма“.", "date": "2019.10.14", "title": "Елизабет II: Брекзит на 31 октомври е приоритет за правителството ми "}
{"url": "http://epicenter.bg/article/Novata-Evrokomisiya-shte-vstapi-v-dlazhnost-s-mesets-zakasnenie-/195668/7/0", "text": "Новата Европейска комисия най-вероятно няма да може да поеме функциите си на 1 ноември и това ще се отложи за 1 декември, заяви председателят на Европарламента Давид Сасоли, цитиран от АФП и БТА.    Трима нови комисари трябва да бъдат предложени от Румъния, Унгария и Франция и ще започнем да проучваме техните кандидатури в парламента, обясни Сасоли на среща в италианския град Чернобио.   „Парламентът участва в прозрачен процес (на преразглеждане). Сега три други кандидати трябва да бъдат назначени от Румъния, Унгария и Франция и тогава ще продължим да разглеждаме техните кандидатури“, заяви Сасоли, цитиран от италианските информационни агенции.    „Мисля, че може би вече не е възможно да се спази датата 1 ноември и ще преминем към 1 декември“, добави италианецът.   Първоначално гласуването в Европейския парламент за утвърждаване в пакет на целия екип, съставен от германката Урсула фон дер Лайен, бе насрочено на 23 октомври, на пленарна сесия в Страсбург.    Комисиите на европарламента обаче отхвърлиха унгарецът Ласло Трочани и румънката Рована Плумб не преминаха етапа на разглеждане на декларациите им за конфликт на интереси, а французойката Силви Гулар беше отхвърлена по етични причини.   Говорител на Европейската комисия заяви в петък, че времето, когато новата комисия ще встъпи в длъжност, зависи от Европейския парламент и колко време ще отнеме на трите държави да представят нови кандидати.   Междувременно обаче правителството на Румъния загуби вот на недоверие и сега не е ясно кой ще предложи нов кандидат за еврокомисар от тази страна.      ", "date": "2019.10.14", "title": "Новата Еврокомисия ще встъпи в длъжност с месец закъснение?"}
{"url": "http://epicenter.bg/article/Protestirashti-blokiraha-pet-regionalni-patni-arterii-v-Kataluniya/195671/7/0", "text": "Протестиращи блокираха днес пет регионални пътни артерии в Каталуния, съобщиха от каталунската пътна агенция. Акцията бе предприета в знак на протест срещу произнесените днес присъди срещу водачите на движението за независимост на Каталуния, предаде Ройтерс, цитирано от БТА. Блокирани бяха и няколко улици в главния каталунски град Барселона, включително части от възловия булевард \"Диагонал\", който пресича целия град, заяви местната полиция. Протести имаше и в още няколко големи каталунски общини като Жирона и Лейда. В района на град Жирона, който е крепост на сепаратистите, за кратко бяха блокирани железопътни релси, написа в Туитър железопътният оператор \"Родалиес\". Говорител на полицията в Каталуния заяви пред Ройтерс, че засега няма данни за сериозни инциденти, но отказа да даде подробности. Лидерът на автономните власти в Каталуния Жоаким (Ким) Тора поиска амнистия за осъдените днес от Върховния съд на Испания сепаратистки лидери. \"Искаме свобода за политическите затворници, за изгнаниците, искаме амнистия за всички преследвани\", каза Ким Тора в телевизионно обръщение. Осъдените каталунски сепаратисти трябва да се съобразят с присъдите си, заяви испанският премиер Педро Санчес и призова за диалог Каталуния. Върховният съд на Испания осъди днес за противодържавна дейност деветима политици и активисти на различни срокове затвор - от 9 до 13 години, и наложи глоби на други трима по по-лекото обвинение в неподчинение. Футболният клуб \"Барселона\" разкритикува решението на Върховния съд на Испания с думите, че \"затворът не е решение\", предаде Асошиейтед прес. Клубът заяви, че спорът за независимостта на Каталуния трябва да бъде решен \"изключително и само чрез политически диалог\". \"Барселона\" призовава \"политическите лидери да застанат начело на процес на диалог и преговори\" и да проправят пътя за освобождаване на затворниците. Футболният клуб \"Барселона\" е същинска институция в Каталуния. Той отдавна има сложни отношения с движението за независимост, а на домакинските срещи на отбора редовно може да бъде видяно знамето на независима Каталуния, отбелязва Асошиейтед прес. Години наред сепаратистите разпъваха на стадион \"Ноу Камп\" огромен транспарант, на който на английски пишеше \"Каталуния не е Испания\".  ", "date": "2019.10.14", "title": "Протестиращи блокираха пет регионални пътни артерии в Каталуния"}
{"url": "http://epicenter.bg/article/ES-osadi-turskite-voenni-deystviya-v-Siriya--no-se-vazdarzha-ot-nalagane-na-vaorazheno-embargo-/195679/7/0", "text": "Страните на Европейския съюз осъдиха турските военни действия в Сирия и се ангажираха да преустановят износа на оръжие за Турция, но се въздържаха от директно налагането на въоръжено ембарго на Турция, за каквото настояваха Франция и Германия.    В съвместно изявление, публикувано в понеделник, Съветът \"Външни работи\" на ЕС отново поиска от турските власти \"да прекратят едностранните си военни действия в Североизточна Сирия и да изтеглят силите си\", предаде БНР   Европейският съвет, посочи, че военните действия на Турция в Северна Сирия имат \"драматични последици\" и отбеляза, че някои държави от ЕС са спрели износа на оръжие за Анкара.    \"Държавите-членки се ангажират със силни национални позиции по отношение на политиката си за износ на оръжие за Турция\", заявиха външните министри на ЕС след среща в Люксембург, но те не наложиха въоръжено ембарго от името на целия ЕС, за каквото настояваха Франция и Германия.    Военната операция на Анкара беше критикувана от ЕС, който определи, че \"тя сериозно подкопава стабилността и сигурността на целия регион\". ЕС посочи, че \"остава ангажиран с единството, суверенитета и териториалната цялост на сирийската държава“.    Брюксел също така заяви, че въпреки че Турция е важен партньор на ЕС, тя трябва да се стреми да разреши проблемите с националната си сигурност чрез дипломация.    В друго изявление, публикувано също в понеделник, Съветът на ЕС осъди продължаващото в Турция \"незаконно сондиране за нефт\" в източното Средиземноморие, което възпрепятства суверенните права на Кипър.", "date": "2019.10.14", "title": "ЕС осъди турските военни действия в Сирия, но се въздържа от налагане на въоръжено ембарго "}
{"url": "http://epicenter.bg/article/Stoltenberg--Voenniyat-alians-ne-tryabva-da-gubi-edinstvoto-si-v-borbata-sreshtu--quot-Islyamska-darzhava-quot-/195680/7/0", "text": "Генералният секретар на НАТО Йенс Столтенберг защити днес своята позиция за турската операция срещу кюрдските бойци в Североизточна Сирия, като заяви, че военният алианс не трябва да губи единството си в борбата срещу \"Ислямска държава\", предаде агенция Ройтерс. В НАТО се появи разделение, след като членката на алианса Турция започна офанзива в Сирия миналата седмица, а европейски правителства заплашиха Анкара със санкции. Столтенберг бе на посещение в Истанбул в петък, припомня Ройтерс. \"Ние не трябва да застрашаваме резултатите, които постигнахме срещу нашия общ враг\", каза Столтенберг на заседание на Парламентарната асамблея на НАТО в Лондон в отговор на въпроси от делегати на Франция и Италия, според които той проявява отстъпчивост към Турция. \"Турция е важна за НАТО...Ние рискуваме единството, от което се нуждаем в борбата срещу Даеш\" (\"Ислямска държава\"), каза Столтенберг. Турският президент Реджеп Тайип Ердоган критикува от своя страна съюзниците от НАТО, които обмислят разширяване на оръжейното ембарго спрямо Турция заради операцията й в Сирия, допълва Асошиейтед прес. Ердоган заяви в Истанбул, че е разговарял с германския канцлер Ангела Меркел и с британския премиер Борис Джонсън, като посочи, че и двамата \"не знаят истината\" за турската операция и са под \"сериозен дезинформационен натиск\".   Германия, Франция и Холандия вече спряха продажбата на оръжие за Турция, а външните министри от страните от ЕС обсъдиха на среща в Люксембург турската операция, като се договориха да координират политиките си за доставка на оръжия за Турция, информира ТАСС.   \"Ние сме съюзник от НАТО. Забележете, че всички тези страни са от НАТО\", коментира турският президент, цитиран от Асошиейтед прес.   Той посочи, че Турция е заплашена от \"терористични\" организации в Сирия, имайки предвид кюрдските групи, които Анкара смята за свързани с дългогодишния бунт в границите на Турция.   Сирийските кюрди бяха ключов съюзник на предвожданата от САЩ коалиция в борбата срещу \"Ислямска държава\", припомня АП.", "date": "2019.10.14", "title": "Столтенберг: Военният алианс не трябва да губи единството си в борбата срещу \"Ислямска държава\""}
{"url": "http://epicenter.bg/article/Tramp--Kyurdite-v-Siriya-mozhe-da-osvobodyat-pleneni-boytsi-na-IDIL/195684/7/0", "text": "Американският президент Доналд Тръмп каза днес, че предвожданите от кюрдите сили в Североизточна Сирия може да освободят задържани бойци на групировката ИДИЛ, за да накарат САЩ да върнат своите войски в района.   Настъплението на Турция в Сирия предизвика тревога, че бойците на ИДИЛ, задържани от предвожданите от кюрдите сили, които са американски съюзници, може да избягат и да възродят групировката. Твърди се, че много бойци вече са избягали. \r\n \r\n \r\n \r\n \"Кюрдите може да освободят някои, за да ни въвлекат\", написа Тръмп в Twitter. По думите му бойците може лесно да бъдат отново заловени. \"Лесно е да бъдат отново заловени от Турция или европейските държави, откъдето мнозина са дошли, но трябва да се действа бързо\", каза той. \"Ние не възнамеряваме да участваме в още една война между хора, които се сражават помежду си от 200 години. Европа имаше възможност да получи своите затворници от \"Ислямска държава\", но не искаше да плати цената. \"Нека САЩ да платят,\", си казваше тя\", заяви Тръмп, цитира Нова.тв   \"Наистина ли хората мислят, че трябва да влезем във война с членуващата в НАТО Турция? Войните, които никога не свършват, ще приключат\", каза той.    ", "date": "2019.10.14", "title": "Тръмп: Кюрдите в Сирия може да освободят пленени бойци на ИДИЛ"}
{"url": "http://epicenter.bg/article/Parvite-diplomati-na-ES-obsadiha-Siriya--Iztochnoto-Sredizemnomorie-i-Ukrayna/195688/7/0", "text": "Сирия, ситуацията в Източното Средиземноморие и Украйна бяха водещите теми в дневния ред на Съвет „Външни работи“, който се проведе днес в Люксембург. Българската делегация бе ръководена от заместник министър-председателя и министър на външните работи Екатерина Захариева. Това съобщиха от пресцентъра на Министерство на външните работи.   Първите дипломати на ЕС изразиха загриженост от продължаващите сондажи от страна на Турция в изключителната икономическа зона на Кипър и потвърдиха необходимостта от стриктно спазване на международното морско право, както и от зачитане на суверенитета на Република Кипър. Отправиха настойчив призив за деескалация на напрежението в Източното Средиземноморие и недопускане на подкопаване на усилията за възобновяване на преговорите по кипърския въпрос. Министрите приканиха Върховния представител Федерика Могерини да представи предложения за създаване на рамков режим за ограничителни мерки, насочени спрямо физически и юридически лица, отговорни или участвали в незаконни сондажни дейности в Източното Средиземноморие. Дискусията ще продължи на заседанието на Европейския съвет по-късно тази седмица. Външните министри проведоха дискусия по ситуацията в Сирия съвместно със Специалния представител на Генералния секретар на ООН Гейр Педерсен. Потвърдиха категорично оценката, че единственото възможно решение на сирийската криза е продължаване на политическия процес под егидата на ООН. В тази връзка осъдиха турската военна операция в Североизточна Сирия и отражението й върху хуманитарната ситуация, борбата срещу Даеш и перспективите за напредък в Женевския процес след неотдавнашното споразумение за създаване на сирийски конституционен комитет за започване на политически процес. Като припомниха, че Турция е ключов партньор на ЕС, министрите призоваха Анкара да търси решения на опасенията за сигурността си чрез мирни средства. Като представител на държава, която има над 300 км граница с Турция, Захариева подчерта пред колегите си колко е важно каналите за комуникация с Анкара да останат отворени. Според страната ни от ключово значение е да продължи изпълнението както досега на споразумението ЕС-Турция. На работен обяд с новия си украински колега Вадим Пристайко външните министри от ЕС приветстваха демонстрираната готовност на новото украинско правителство да работи приоритетно за по-нататъшния напредък на страната по европейския път и потвърдиха подкрепата си за осъществяване на приоритетните политически и икономически реформи. Министрите оцениха положително стъпките за нормализиране на отношенията между Украйна и Русия, сред които са размяната на затворници и предприетите мерки за деескалация в зоната на конфликта, като изразиха очакване за скорошно провеждане на среща на върха на Нормандския формат. Същевременно потвърдиха, че категоричната подкрепа за независимостта, суверенитета и териториалната цялост на Украйна и необходимостта от пълно прилагане на Минските споразумения остават водещи принципи в позицията на ЕС.  ", "date": "2019.10.14", "title": "Първите дипломати на ЕС обсъдиха Сирия, Източното Средиземноморие и Украйна"}
{"url": "http://epicenter.bg/article/Upravlyavashtata-partiya-v-Polsha-ne-uspya-da-zapazi-mnozinstvoto-si-v-Senata/195692/7/0", "text": "Управляващата в Полша от 2015 г. партия на Ярослав Качински Право и справедливост (ПиС), не успя да запази мнозинството си в Сената (горната камара на парламента) след проведените парламентарни избори в страната, предава TACC, цитирана от \"Фокус\". Според данните на Държавната избирателна комисия въз основа на резултатите от обработката на 99,5%, 51 места в Сената, състоящ се от 100 места, ще получат представители на опозиционните партии и безпартийни кандидати. Досега ПиС имаше 61 мандата в горната камара. Сега те получават 49 места. Междувременно на изборите за Сейма (долната камара) представителите на ПиС получиха достатъчно гласове, за да формират самостоятелно правителство и да управляват, без да им се налага да формират коалиция.  ", "date": "2019.10.14", "title": "Управляващата партия в Полша загуби мнозинството си в Сената"}
{"url": "http://epicenter.bg/article/Zashto-Turtsiya-prenese-borbata-v-Siriya-/195702/7/0", "text": "За съжаление коментарите в американската преса по отношение на военната операция водена от Турция в североизточна Сирия са, че това е нападение срещу кюрдите, че отслабва борбата с останките от ИДИЛ (или така наречената „Ислямска държава“) и че вреди на доверието на съюзниците към Америка.   При това положение трябва да разсея недоразуменията, защото съюзничеството на Турция със САЩ в НАТО датира от 67 години и то не е нито нещо временно или тактическо, нито подлежи на дебатиране.   Турция предприе операцията с цел да предотврати опасността, която терористите създават в пограничните райони и така да гарантира националната си сигурност. Тази операция ще спаси живеещите там сирийци от потисничеството на терористичните организации и ще предотврати заплахата срещу териториалната цялост и политическото единство на Сирия.   Тези две условия ще улеснят безопасното и доброволно завръщане на прокудените от родните им места сирийци.   Турция никога не се е съгласявала по границите и да има коридор, контролиран от терористична организация. Многократно, включително и пред Генералната асамблея на ООН, препоръчвахме създаването на зона за сигурност. Отправихме призив към САЩ да престанат да предоставят материална подкрепа на терористите.   Но бюрокрацията по сигурността на САЩ не успя да скъса връзките си с групировката, известна с краткото наименование ПДЕ/ОЗН (Партия на демократическото единство/Отряди за защита на народа). И това при условие, че властите в САЩ, включително и един министър на отбраната бяха приели, че съставляващата ядрото на Сирийските демократични сили ПДЕ/ОЗН e в неразривна връзка с ПКК в Турция – една организация, която е призната за терористична от Съединените американски щати, Европейския съюз и НАТО.   Американските ни събеседници дадоха вид, че са се убедили в необходимостта тези сили да бъдат изведени извън съседните на границите ни територии и дори постигнахме съгласие за сроковете кога това да стане. Наскоро проведените през месец август военни срещи приключиха с взаимни ангажименти за създаването на зона на сигурност, от която ПДЕ/ОЗН да бъде изведена.   Но Съединените американски щати не можаха да доведат докрай това начинание, при което у нас остана силното впечатление, че терористичната групировка се опитва да спечели време, през което да стабилизира позициите си в Сирия.   ПДЕ/ОЗН се опитва да се представи пред света като воюваща с ИДИЛ организация, но в същото време е истина и това, че доставя взривни материали на ПКК чрез прокопаването на тунели на турска територия.   Групировката насочва към Турция пуснатите от затвора осъдени членове на ИДИЛ. През ноември 2017 г. по време на операцията на коалиционните сили за спасяването на град Ракка, BBC разпространи новината за тайно споразумение, сключено от Сирийските демократични сили, позволяващо стотици терористи от ИДИЛ да избягат.   Трябваше да предприемем адекватни действия. Някои изразиха опасения за сигурността на кюрдското население в Сирия. Искам да повторя и да подчертая, че действията на Турция не са насочени срещу кюрдите. Нашата борба е с терористите. Представянето на случващото се като „турци срещу кюрди“ е злонамерено и погрешно. Кюрдите не са наши врагове.   Нашата мишена е терористичната структура, управлявана съвместно от ПКК и ПДЕ/ОЗН, които в контролираните от тях зони мобилизират и въоръжават деца-войници, потискат опозицията, променят демографската структура и налагат принудителна военна повинност.   Кюрдите, арабите, християните и другите, които сега страдат под гнета на ПДЕ/ОЗН, ще са по-добре след като постигнат свободата си. Световния конгрес на Арамейците (WCA) настойчиво набляга на това.   Преди да започнем тази операция предприехме всички стъпки, за да сведем до минимум риска за цивилните и да предотвратим хуманитарна криза. Турция през последните няколко години осигури убежище на голям брой бежанци от североизточна Сирия, включително на араби, кюрди и туркмени.   Голяма част от тези бежанци, от които над  300 000 кюрди, бяха прокудени от домовете си от страна  от терористите. Ние предложихме  на тези хора сигурност, подслон и препитание в Турция. Споделихме хляба си и им позволихме да се ползват от нашите обществени блага. Турция е  най-щедрата страна по отношение на хуманитарна помощ и е страната, подслонила най-много бежанци в света.   Турция през последните три години създаде надежден модел. Благодарение на операциите, които Турция проведе през 2016-2017 г. в Джераблус и нейните околности и през 2018 г. в Африн,  широк район в северозападната част на Сирия беше прочистен от терористи. След тези операции жертвите на терористите започнаха да живеят в мир и да бъдат подопечни на регулярна администрация. 365 хиляди бежанци се завърнаха по домовете си в северозападна Сирия.   Обществените услуги, които предоставяме, включват и училища за над 230 000 ученици. В районите, освободени в северозападна Сирия, е нает над 2000 души сирийски и турски персонал за 6 болници с 55 линейки. Построени са множество социални и спортни съоръжения, включително и едно футболно игрище. С осигурената материална помощ започна да се развива и земеделието и животновъдството.      Сравнете предишните операции на Турция с разрухата, която причини коалицията в Ракка и тогава ще видите с какво внимание ръководим антитерористичните операции. Поуките, извлечени от тези операции, ще ни помогнат този път да се справим по-добре.   Изтъквайки, че ако ги няма ПКК и ПДЕ/ОЗН, борбата срещу  ИДИЛ ще загуби от своята сила е изнудване на световната общественост. Но всъщност борбата срещу тези брутални терористи няма да отслабне само ако съюзниците ни издържат докрай и продължат сътрудничеството си с Турция. Ние сме единствената нация, която лично излиза на бойното поле срещу ИДИЛ.   Борбата срещу ИДИЛ и другите терористични организации ще продължи с приноса и сътрудничеството на всички. Някои европейски страни до известна степен не са склонни да позволят завръщането на свои граждани, присъединили се към тази организация. Желанието проблемът да бъде решен не може да се квалифицира като политика. Те трябва също да поемат част от тежестта, която им се полага.   Ние като Турция вярваме, че подготвихме основа за завръщането на сирийските бежанци по домовете им и среда, в която няма да се появи отново нито ИДИЛ, нито другите терористични групировки.   Наясно съм, че безопасното и доброволно завръщане на сирийските бежанци по домовете им трябва да бъде внимателно планирано и ръководено. Този процес трябва да се осъществява в съответствие с международното право и в сътрудничество със съответните агенции на ООН.  В Сирия има много етнически групи и докато сирийската криза постигне политическо разрешение трябва да се създадат приложими и представителни местни съвети.   След последната ни операция срещу тероризма в районите с преобладаващо кюрдско население, Турция ускори създаването на местни  съвети, в което кюрдското мнозинство да намери своето отражение.   Сирийците вече искат да се приберат по домовете си. Страдаха твърде много. Поемаме инициативата да помогнем за създаването на необходимите мирни условия за завръщането на милиони бежанци по родните им места.   Противно на преобладаващите погрешни схващания нашата операция  ще даде своя принос за фокусиране върху хуманитарното измерение на проблема, за запазване на целостта на страната и за подпомагане на политическия процес.      ", "date": "2019.10.14", "title": "Защо Турция пренесе борбата в Сирия?"}
{"url": "http://epicenter.bg/article/Amerikanskite-voynitsi-v-Severna-Siriya-sa-poluchili-zapoved-da-napusnat-stranata/195704/7/0", "text": "Американските войници в Северна Сирия са получили заповед да напуснат страната, съобщи днес представител на администрацията на президента Доналд Тръмп, цитиран от Франс прес.    \"Изпълняваме тази заповед\", каза въпросният източник, пожелал анонимност. Той подчерта, че ще бъдат изтеглени \"всички (американски военни), разположени в Сирия, с изключение на тези, които се намират в Ат Танф\" - база в южната част на тази страна, която е контролирана от около 150 американски войници.    Вчера министърът на отбраната на САЩ Марк Еспър каза, че до 1000 американслтки военнослужещи ще бъдат изтеглени от Северна Сирия, но не уточни дали те ще напуснат изобщо страната или просто ще бъдат прехвърлени извън зоните на бойните действия между турската армия и кюрдски милиции, отбелязва Франс прес.    Днес Доналд Тръмп заяви, че Съединените щати няма \"да се ангажират в поредната война между хора, които се бият от 200 години\". \"Хората наистина ли мислят, че ние трябва да влезем във война срещу Турция, която е член на НАТО?\", попита президентът на САЩ и допълни, че \"безкрайните войни трябва да спрат\".   Източник: Новини.бг", "date": "2019.10.14", "title": "Американските войници в Северна Сирия са получили заповед да напуснат страната"}
{"url": "http://epicenter.bg/article/Ivan-Granitski--Penyo-Penev---mezhdu-vaztorga-i-potokat-na-zloto/195649/6/0", "text": "          Несъмнено от българските поети, творили преди него, Пеньо Пенев най-много се възхищава от гения на Никола Вапцаров и изпитва благотворно влияние.                                      ", "date": "2019.10.14", "title": "Иван Гранитски: Пеньо Пенев - между възторга, злото и гнева"}
{"url": "http://epicenter.bg/article/Polina-se-varna-ot-Ispaniya--za-da-bade-dobrovolets-v-kampaniyata-na-Vesela-Lecheva/195655/11/0", "text": "  Търновката Полина Георгиева се върна от Испания, за да бъде доброволец в кампанията на Весела Лечева.   „Много я харесвам и много се гордея, че съм съгражданка със световен и олимпийски шампион. Убедена съм, че Весела Лечева ще бъде достоен кмет на родния ми град, в който аз искам да се върна, след като завършва двете магистратури по история, които съм започнала в момента“, казва Полина. Откакто се е върнала в родния си град, среща и говори само с хора, които са недоволни и разочаровани от последните 8 години управление на ГЕРБ „Но в същото време са толкова апатични и отчаяни, че вече не вярват в нищо и на никого. Аз обаче вярвам във Весела Лечева и вярвам, че на този град му е нужна жена начело. Защото жената е стопанин, жената мисли за всички като за семейство, тя дава идеите, грижи се, тя е енергията. Освен това, след като осем години вече управлява ГЕРБ и резултатът е този - непроходими за колички и хора с увреждания тротоари, тесни тротоари, често запушени от неправилно паркирани автомобили, улици в дупки и улици, които се превръщат в реки, когато завали, значи е време начело да застане друг и този друг е Весела Лечева“, казва Полина. 20 години вече Полина живее в Испания, но се връща през лятото, за да е близо до своите близки. Понякога води и приятели със себе си. „Знаете ли какво казват за нашия град? Аз често им говоря за Велико Търново. Това, че съм родена в старата българска столица, богата на толкова история, много ми полага и ме прави интересна. Но ги водя тук, те виждат един прекрасен град и казват, че все едно са попаднали в приказката за Спящата красавица, защото все едно времето тук е спряло и градът спи. И аз мисля така. Около Царевец всичко е долу-горе добре, сякаш направено за туристите. Но вътре в града…“, казва Полина. И признава, че тя самата е с леви убеждения и това не е по наследство. Фамилията й е по-скоро с демократични нагласи, но тя самата вярва, че икономиката трябва да управлява политиката, а не обратно,че държавата трябва да помага на бизнеса, а не да го прави зависим.  „Винаги е време за леви идеи. Все по-малко млади хора продължават да подкрепят идеите на Чикагската школа. За обществото този алгоритъм не е успешен, няма как да виждаш, че навсякъде хората са зле и да продължаваш да се доверяваш на американската мечта“, казва още Полина. Тя е категорична, че след две години, когато завърши магистратурите си, ще се върне във Велико Търново завинаги и ще се запише в младежката организация на БСП. „Там няма какво да храни душата ми. Испания ми даде образование, но тук са корените ми. И се надявам, когато се върна, отново да работя за Весела Лечева, но тогава тя да бъде кмет на Велико Търново“.", "date": "2019.10.14", "title": "Полина се върна от Испания, за да бъде доброволец в кампанията на Весела Лечева"}
{"url": "http://epicenter.bg/article/Georgi-Markov--Orban-zagubi-Budapeshta--no-pobedi-v-natsionalen-plan-/195677/11/34", "text": "    - Орбан претърпя поражение в Будапеща и в още няколко града, но Унгария не се състои само от Будапеща, Мишколц и Сегед. Не е вярно, че той е признал тежко поражение, аз бях снощи на форума, който той организира след изборите и го гледах на живо. Орбан с радост каза, че ФИДЕС продължава да е най-силната партия в Унгария.    Изборите за местна власт не са само кметски, а и такива за органи на местно самоуправление – местни парламенти (общински съвети). Резултатът за цялата страна на избора за общински съвети е 50% за партията на Орбан ФИДЕС. Само с 2% по-малко от най-добрата победа, която той направи в Европа (52,3% на евровота), тоест в изборите за общински съвети и местни парламенти победата на Виктор Орбан е в пъти по-голяма от тази на опозицията.  При активност 51,4% в национален мащаб, ако изборите бяха за парламент по смесената избирателна система, ФИДЕС щеше да има 120-122 мандата от 199, тоест нямаше да управлява, както сега с 2/3, но щеше да има внушително парламентарно мнозинство.   Що се касае до местните изпълнителни органи – кметовете, където вотът в Унгария е мажоритарен в един тур, резултатът в окръжните центрове или т.н. административни центрове е следният: от 23 – 13 на 10 за кандидатите на Орбан.   Истина е, че в сравнение с предишните избори има отстъпление – загуби в Мишколц, загуби в Пейч и Сегед, но спечели в градове като Дебрецен, Секешфехервар, Веспрем и др.   - Опозицията успя да застане зад единни кандидатури в Будапеща и в няколко още града, било то чрез партийна кандидатура, било то чрез независим кандидат и затова спечелиха пробиви в някои градове. Виктор загуби в Будапеща, въпреки че социологическите агенции сочеха победа на действащия кмет Ищван Тарлош. Гергей Карачони е името на новият кмет, който спечели с 5-6% разлика. Доста неочаквано и според мен. Бяха допуснати и някои грешки, които се оказаха решаващи.   - По начало в Будапеща съществува компактна няколкостотин хилядна неолиберална маса от хора - когато тя се съюзи със социалистите те са много силни и 20 години чрез либерала Габор Демски управляваха Будапеща – от началото на промените до към 2010 г., едва когато започнаха да се разцепват помежду си, Орбан започна да ги бие. Очевидно, в момента те успяха да издигнат обща кандидатура – именно либералите, социалистите, младата партия на Сорос „Моментум”, зелените, както и джендъри, педали и клошари. Докато ФИДЕС разчиташе на един ротиниран кмет, какъвто е Ищван Тарлош, една достолепна фигура, но много възрастен – вече на 71 години. И самият той с неособена охота прие номинацията.    Второ, поради социологическите проучвания в Будапеща, които даваха сигурна победа на ФИДЕС, много от неговите симпатизанти бяха \"по Балатон\". Актвността в столицата е едва 49%.   Трета, грешка беше, че самият Орбан не се включи в кампанията. В четвъртък той вечеря с Берлускони от Италия, които пристигна с голяма бизнес делегация, а в петък – обядва на четири очи с Макрон.   На четвърто място мога да кажа скандалът, който стана в град Дьор със сегашния и бивш кмет на града Жолт Боркай. Гръмна голям скандал, дни преди изборите с видео, заснето преди години, с негово участие в голяма оргия. Клипът беше чак сега излъчен, в него се виждат много изкусителни готини мацки.   Да, м исля, че нанесе поражение като цяло за имиджа на партията. Орбан не реагира, каза, че е в чужбина и ще изчака да види вота на избирателите – вотът в Дьор е в полза на Боркай, но мисля, че това повлия. Единствената утеха е, че Боркай беше хванат с момичета, а не с момчета. Но нека си припомним, че и по-големи политици от Боркай като Бил Клинтън попаднаха под такива изкушения и то не на яхти, а в собствените си кабинети. Аз имам честта като члена на бюрото на БОК да познавам лично Боркай, който беше дълго време председател на Унгарския олимпийски комитет. Самият той е олимпийски шампион на кон с гривни.   - Навсякъде има „мръсна” кампания, не знам страна, в която да няма. Излезе видеозаписът с Боркай, той призна, че е бил на яхтата, извини се на своето семейство и с това сагата приключи. Той спечели изборите в града, много важен административен център, който е отново в ръцете на ФИДЕС. Имаше и други екшъни, но такива неща се случват по време на избори. При местен вот всеки казва, че е спечелил нещо – в случая: Орбан казва, че е спечелил провинцията, а опозицията – Будапеща. Не мисля, че кампанията бе по-мръсна, отколкото в други страни. Само ако се върнем няколко месеца назад в Австрия, където чрез капан накара лидера на управляващата партия Щрахе да подаде оставка и оттам цялото правителство на Себастиян Курц падна. Но при всеки случай Орбан излиза от тези избори добре, а в Полша нещата станаха, както ги прогнозирах – блестяща победа за управляващите, така че Вишеградската четворка ще върви напред и ще се разширява.   - Разликата между Ердоган и Орбан е като Лом и Лондон, не може да се сравнява Турция с християнска Унгария, нито пък Орбан, който има 31-годишна политическа биография на десидент, гонил съветските танкове и днес човек, който направи най-силната си международна година. Имам предвид, че в Пекин беше посочен от президентът на Китай Си като „представител на Унгария за централна Европа”, а след това той посрещна Меркел в Унгария на 19 август на едно много мило тържество по случай падането на първата тухла на Берлинската стена в Шопрон през 1989 г. А само 10 дни преди евровота бе приет от американския президент Тръмп, който го нарече „свой близнак”. В петък Орбан обядва с Макрон, а седмица преди това бе лично поканен от Макрон на погребението на Ширак. Предстои му и посещение на Путин – от това по-добре, здраве му кажи!   - Всяка зло за добро! По начало, както стана ясно, Орбан спечели изцяло битката за общинските съвети, макар че изгуби няколко, но победи във всички малки и среден тип градчета и села. Промяна в политическия пейзаж до 2022 г. няма да има, защото няма да има други избори. Орбан разполага с мнозинство от 2/3, икономиката върви много добре, социалната му политика също. Не очаквам да има някаква промяна в ситуацията. Мисля даже, че тази промяна стана за момента добре, тъй като опозицията започна да се разединява – днес започнаха да се карат кой има по-голям принос за победата в Будапеща и Орбан може да излезе прав като преди два месеца каза, че ако тя се обедини, това ще е краят. Но има много големи интереси, лесно е да застанеш зад един-единствен кандидат при мажоритарен вот, но трудно е управляваш града по този начин. Нека не забравяме, че подобно нещо се случи на Орбан и по време на първия му мандат. Така че мисля, че те, както казва българският цар Симеон Втори, „изгърмяха джапането” – те ще си управляват Будапеща, Орбан ще си управлява Унгария!", "date": "2019.10.14", "title": "Георги Марков: Орбан загуби Будапеща, но е национален победител!"}
{"url": "http://epicenter.bg/article/NSI-otchete-deflatsiya-ot-0-3--za-m--septemvri/195628/4/0", "text": "Индексът на потребителските цени за септември 2019 г. спрямо август 2019 г. е 99.7%, т.е. месечната инфлация е минус 0.3%. Това сочат данните на Националния статистически институт, съобщава БТА.    Инфлацията от началото на годината (септември 2019 г. спрямо декември 2018 г.) е 1.7%, а годишната инфлация за септември 2019 г. спрямо септември 2018 г. е 2.3%. Средногодишната инфлация за периода октомври 2018 - септември 2019 г. спрямо периода октомври 2017 - септември 2018 г. е 3.1%.    През септември 2019 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - увеличение с 0.6%; алкохолни напитки и тютюневи изделия - увеличение с 0.2%; облекло и обувки - намаление с 0.9%; жилища, вода, електроенергия, газ и други горива - увеличение с 0.3% и др.    През същия месец са се намалили цените на ориз - с 1.2%, брашно - с 0.1%, хляб „Добруджа“ - с 0.4%, тестени закуски и пици - с 1.0%, месо от едър рогат добитък - с 0.3%, месо от домашни птици - с 0.9% и други.   През септември 2019 г. са се увеличили цените на свинско месо - с 3%, малотрайни и трайни колбаси - съответно с 0.3 и 0.9%, мляно месо (кайма) - с 0.4%, пълномаслено прясно мляко - с 0.3%, кисели млека - с 0.4%, сирене - с 0.6%, кашкавал - с 1.0% и други. Цените на лекарствените продукти са се увеличили с 1.0%, а цените на лекарските и на стоматологичните услуги остават на равнището от предходния месец.    Хармонизираният индекс на потребителските цени за септември 2019 г. спрямо август 2019 г. е 98.8%, т.е. месечната инфлация е минус 1.2%. Инфлацията от началото на годината (септември 2019 г. спрямо декември 2018 г.) е 1.8%, а годишната инфлация за септември 2019 г. спрямо септември 2018 г. е 1.6%.    Индексът на цените за малката кошница за септември 2019 г. спрямо август 2019 г. е 100.5%, а от началото на годината (септември 2019 г. спрямо декември 2018 г.) е 102.5%.  ", "date": "2019.10.14", "title": "НСИ отчете дефлация от 0,3% за м. септември"}
{"url": "http://epicenter.bg/article/Prof--Grigoriy-Vazov--Balgariya-shte-se-prisaedini-kam-evrozonata-nay-rano-sled-pet-do-sedem-g-/195669/4/0", "text": "България ще се присъедини към еврозоната най-рано след пет до седем години, прогнозира пред БНР финансистът проф. Григорий Вазов.    По думите му това е много добър срок, защото страната ни ще се присъедини към клуба на богатите, когато е преминал следващия кризисен икономически цикъл.    В интервю за БНР проф. Вазов коментира и евентуалното отлагане на влизането ни в чакалнята на еврозоната до март или юни догодина, а не през януари както очаквахме.    „Всичко това е нормално. Дали ще е януари, дали ще е март, дали ще е юни аз мисля, че няма някакво голямо значение за България. Защото не е важна датата, а е важен самият процес на подготовка“, каза той.    „Необходимо е много внимателно да продължи провеждането на структурни и институционални политики, които да създадат условие на ускорен и устойчив растеж. Защото, ако нямаме това, влизането в тази зона, както казваме, че това е началото на няколкото кръга на ада, които ще премине България, за да влезе в еврозоната, мисля че това е нормално и нека тези неща да вървят по-спокойно. Значи Шенген е политическо решение, а влизането в ERM и след това в еврозоната - икономическо“, допълни финансистът.", "date": "2019.10.14", "title": "Проф. Григорий Вазов: България ще се присъедини към еврозоната най-рано след пет до седем г."}
{"url": "http://epicenter.bg/article/Pazarat-na-imoti-v-Sofiya-varvi-kam-nova-rekordna-godina-/195676/4/0", "text": "Πaзapът нa нeдвижими имoти в Coфия ce e зaпътил ĸъм нaй-дoбpaтa cи гoдинa oт ĸpизaтa нacaм, съобщава money.bg. Cлeд ĸaтo пpeз минaлaтa гoдинa бpoят нa cдeлĸитe в cтoлицaтa oтбeлязa cимвoличeн pъcт cпpямo пpeдxoднaтa 2017-a c eдвa 10 бpoя, пpeз тaзи тeмпът нa pacтeж в ĸpaя нa дeвeтмeceчиeтo e пo-бъpз и нaй-вepoятнo щe бъдe oтбeлязaнa пopeднa peĸopднa гoдинa.    Πocлeднитe дaнни нa Aгeнциятa пo впиcвaниятa пoĸaзвaт, чe бpoят нa cдeлĸитe пpeз пepиoдa юли-ceптeмвpи дocтигa 6 874 бpoя, ĸoeтo e нaй-виcoĸoтo нивo зa тpeтo тpимeceчиe oт 2008 гoдинa нacaм, ĸoгaтo ca впиcaни 8 866 cдeлĸи. Cпpямo cъщия пepиoд нa минaлaтa гoдинa pъcтът възлизa нa 7.81%.    Бpoят нa впиcaнитe cдeлĸи зa пoĸyпĸo-пpoдaжби нa имoти в cтoлицaтa oт нaчaлoтo нa гoдинaтa възлизa нa 20 185, ĸoeтo e c 5.54% пoвeчe cпpямo 2018-a и пoчти 20% пoвeчe cпpямo 2015-a. Aĸo ce зaпaзи тoзи тeмп нa pacтeж и пpeз пocлeднoтo тpимeceчиe, имa peaлeн шaнc бpoят нa cдeлĸитe в Coфия зa гoдинaтa дa пpeминaт гpaницaтa oт 30 000. Toвa би билo зa пъpви път oт 2008-a, ĸoгaтo cдeлĸитe дopи пpeминaxa гpaницaтa oт 40 000 бpoя.    Ocнoвнaтa пpичинa зa pъcтa, ĸoйтo oтбeлязвa cтaтиcтиĸaтa, ca пpoeĸтитe нa зeлeнo, ĸoитo вeчe пoлyчaвaт cвoитe paзpeшeния зa пoлзвaнe и cъoтвeтнo влизaт в oфициaлнитe peгиcтpи. Πpeз пocлeднитe няĸoлĸo гoдини нoвoтo cтpoитeлcтвo и пoĸyпĸитe нa пpeдвapитeлeн eтaп oтнoвo cтaнaxa aтpaĸтивни, ĸoeтo пpeнacoчи гoлямa чacт oт ĸyпyвaчитe ĸъм тяx. Taĸa cдeлĸитe c тaĸивa имoти peaлнo бивaт oтчeтeни cъc зaĸъcнeниe oт oĸoлo 2-3 гoдини, ĸoлĸoтo вpeмe тpae пocтpoявaнeтo нa eднa cгpaдa.    Tpaдициoннo пepиoдът oĸтoмвpи-дeĸeмвpи e нaй-cилeн зa пaзapa нa имoти y нac, ĸaтo пpeз минaлaтa гoдинa тoгaвa бяxa cĸлючeни 9 106 пoĸyпĸo-пpoдaжби, a пpeз 2017-a - 9 441 бpoя. Aĸo тeмпoтo нa pacтeж ce зaпaзи, мoжeм дa oчaĸвaмe близo 10 000 нoви cдeлĸи пpeз нacтoящoтo тpимeceчиe.  ", "date": "2019.10.14", "title": "Пазарът на имоти в София върви към нова рекордна година "}
{"url": "http://epicenter.bg/article/Parvi--sluchay--na-afrikanska--chuma--e-registriran--v-obshtina--Asenovgrad--/195682/4/0", "text": "Първи случай на африканска чума е регистриран в района на община Асеновград.  Положителна e пробата за болестта при диво прасе, отстреляно от ловци край високопланинското село Узуново.    Заразеното животно е загробено в специално определено за целта място, а карантинната зона е в радиус от 5 километра. В нея изцяло се забранява всякаква човешка дейност, както и достъпът на хора и домашни животни, предупреждават от Горското стопанство в Асеновград.", "date": "2019.10.14", "title": "Първи случай на африканска чума е регистриран в община Асеновград. "}
{"url": "http://epicenter.bg/article/Vasil-Velev--Balgarskite-domakinstva-plashtat-100-miliona-otgore-za-tok--industriyata---200-mln-/195691/4/0", "text": "Прекратяването на дългосрочните договори за изкупуване на електроенергията от страна на държавата, сключени с американските ТЕЦ-ове „Контурглобал Марица Изток 3” и „AES Марица изток 1”, ще има реален ефект върху цената на електроенергията у нас. Такова мнение изрази председател на УС на Асоциацията на индустриалния капитал в България Васил Велев в предаването „Плюс-Минус” по Нова телевизия.     „Със сигурност ще има реален ефект. Достатъчно е да видим финансовите отчети на тези централи, да видите едни много сериозни парични потоци, които неправомерно се изземват от домакинствата, икономиката и индустрията и по силата на тези договори, сключени в миналото се дават на 2 предприятия”, заяви Велев.   Българските домакинства плащат 100 милиона отгоре за ток, индустрията – 200 млн., твърди Велев. „За двете централи годишно надплащаме 700 милиона лева. Това го плащат домакинствата, икономиката, индустрията. Това са едни пари, които неправомерно се вземат от хората и се дават на тези 2 предприятия. Само за „Контурглобал” са 301 милиона”, заяви Велев.    Той обясни, че от АИКБ приветстват решението на правителството и се надяват на бърза развръзка.    „Вярваме, че сегашната ситуация влошава конкурентната позиция на българската индустрия. Тази висока цена на електроенергията възпрепятства инвестициите, а не развалянето на такива договори, които противоречат на правото на ЕС”, каза Велев.    „Българското правителство е наело много авторитетна международна консултантска компания. Тя потвърждава нашите разчети, че инвестицията е изплатена. Оттук нататък ако някой ще получава държавна помощ, тя трябва да бъде санкционирана, трябва да бъде одобрена по правилата на ЕС. Защо точно тази компания да получава държавна помощ, а не някоя друга?”, попита Велев.  „Когато една компания е облагодетелствана, защото тя е облагодетелствана и то неправомерно – българските домакинства плащат 100 милиона отгоре за ток, индустрията – 200 млн., и тези 300 милиона отиват в една компания. Естествено е това предприятие да се чувства много комфортно така и да прави всичко възможно да запази тази ситуация, колкото се може по-дълго. Нормално е да се запитаме в свободна държава ли живеем, или сме роби? Трудът на хората се ограбва”, заяви Велев. Според него ако компанията не се съгласи доброволно, договорът трябва да бъде прекратен едностранно.    „Такава практика в ЕС вече имаше. В Полша, в Унгария съществуваха подобни договори. Те се прекратиха. Където имаше подобни договори, те се спечелиха от държавите. За нас няма никакъв риск да загуби държавата, ако се действа по този утвърден механизъм, който в ЕС вече е проигран”, коментира председателят на АИКБ.    Велев подчерта, че само за договора с „Марица Изток 3” надплащането е 9 лева на мегават часа.    „С тези договори цената ще е много по-скъпа отколкото без тях”, каза Велев относно тезата, че токът от въглища така или иначе ще поскъпва заради поскъпването на квотите.    Относно това защо ЕК няма до момента позиция по темата, Велев подчерта, че страната ни трябва да побърза преди да се появи такава позиция.    „ЕК глобява държавата, защото е дала неправомерно тази държавна помощ на определени компании”, обясни Велев.    Ако се прекратят договорите, няма да има непазарно изземване и свръх обогатяване на една компания, смята още Велев. „Няма да има такива свръх печалби в една компания, а ще има по-добра цена на електроенергията за всички – и за домакинствата, и за индустрията”, каза председателят на АИКБ.    Освен това според него страната ни трябва да върви организирано и планирано към нисковъглеродна икономика.    „В противен случай тя ще ни връхлети с тежки последствия. Квотите ще стигнат до 60 евро за тон. Ако не предприемем организирани действия, това ще ни се стовари изневиделица и ще бъдат много тежки последствия. Синдикатите го разбират много добре, затова сме вписали този текст: „Включване на България в програмата „Въглищни региони в преход””, която се подпомага от ЕС”, уточни Васил Велев.", "date": "2019.10.14", "title": "Васил Велев: Българските домакинства плащат 100 милиона отгоре за ток, индустрията – 200 млн.!"}
{"url": "http://epicenter.bg/article/Mazh-e-ubit-v-Kostenets-tazi-nosht/195601/3/0", "text": "Мъж е бил убит в Костенец в нощта срещу понеделник. Това съобщиха от полицията, предаде Нова телевизия.  Той е бил намушкан 6-7 пъти и е починал. Случило се е, докато е пиел с бременната си приятелка и друг мъж, за когото се предполага, че е имал любовна връзка с бременната.    Установени са множество прободни рани по тялото на починалия.   Мъж и жена са задържани за убийството на 34-годишния мъж в Костенец. Това съобщиха от пресцентъра на МВР.   Около 20.44 часа на 13 октомври на тел.112 бил подаден сигнал за скандал пред частен адрес в Костенец. Няколко минути по- късно постъпил нов сигнал за мъж в безпомощно състояние, лежащ пред същия адрес. При огледа е констатирана смъртта на 34-годишния, а по тялото му са установени множество прободни рани.   След незабавни оперативно- издирвателни действия на криминалистите от ОДМВР- София съвместно с колегите им от сектор „Престъпления против личността“ в ГДНП, като съпричастни към тежкото престъпление са задържани за срок до 24 часа двама - мъж и жена от същия град.    По случая е образувано досъдебно производство по чл. 115 от НК.   Действията по разследването продължават под наблюдението на Софийска окръжна прокуратура. Предстои материалите да бъдат докладвани в съда в оглед вземане на постоянна мярка за неотклонение на извършителите.", "date": "2019.10.14", "title": "Убийство в Костенец! Загиналият мъж е наръган 6-7 пъти"}
{"url": "http://epicenter.bg/article/Kola-blasna-divo-prase-kray-Karnobat--mladezh-zagina--postradaha-oshte-chetirima/195614/3/0", "text": "Младеж на 18 години е загинал на място при катастрофа край Карнобат, съобщи БТА, цитирайки полицията в Бургас. Причината за инцидента е внезапно излязло на пътя диво прасе и несъобразена скорост, предаде БНР.  Колата е била управлявана от 20-годишен мъж от село Черково. Починалият младеж е от същото село. Шофьорът е получил комоцио.    Пострадали са и още трима души, които са се возили в колата. Те са съответно на 19, 18 и 30 години.    Последният от тях е освободен за домашно лечение. За нито един от четиримата пострадали няма опасност за живота.", "date": "2019.10.14", "title": "18-годишен загина на пътя след удар между кола и глиган, пострадаха още четирима"}
{"url": "http://epicenter.bg/article/Pitbul-nahapa-bashta-i-sin--Piyaniyat-sobstvenik-na-kucheto-parvo-namushkal-po-mladiya-po-vrata/195616/3/0", "text": "Баща и син пострадаха, след като 46-годишен мъж насъска домашното си куче „питбул“ срещу тях. Това съобщиха от ОДМВР- Разград.    Около 16.30 часа на 13 октомври в лознишкото село Сейдол мъжът в явно нетрезво състояние влязъл в пререкание с 48-годишния баща и 26-годишния му син.    С нож нанесъл порезна рана във врата на младия, а след това насъскал кучето си, което нахапало двамата по краката. Раните се обработени от екип на ЦСМП-Лозница и пострадалите са освободени за домашно лечение.    Води се проверка по чл.129 от НК. Около 18.15 часа извършителят на деянието е тестван за употреба на алкохол.    Установено е, че шофира автомобила си „Мерцедес“ с 2,94 промила. Задържан е в РУ-Лозница, като е отпочнато бързо производство.", "date": "2019.10.14", "title": "Питбул нахапа баща и син! Пияният собственик на кучето първо намушкал по-младия по врата"}
{"url": "http://epicenter.bg/article/Startira-politseyska-operatsiya-za-kontrol-na-avtobusite-i-tovarnite-avtomobili/195620/3/0", "text": "Полицейска операция за контрол на автобусите и товарните автомобили стартира днес. Тя ще продължи до неделя, съобщиха от МВР.   Такива има на територията на всички страни, членки на Европейската мрежа на службите на Пътна полиция - TISPOL. В проверките у нас участват и служители на криминална и на икономическа полиция, както и на Изпълнителната агенция „Автомобилна администрация“. Операциите за контрол на товарните автомобили и автобусите са заложени в календара на TISPOL, поради факта, че при възникване на тежки пътнотранспортни инциденти с такива превозни средства, последиците са значително по-големи. „Сред основните изведени причини са неспазване на времето за почивка; движение с превишена скорост, употреба на алкохол, наркотични вещества и/или техни аналози, превоз на необезопасени товари и  претоварване на машинитe”, уточняват от МВР.  ", "date": "2019.10.14", "title": "Стартира полицейска операция за контрол на автобусите и товарните автомобили"}
{"url": "http://epicenter.bg/article/Alkohol-i-visoka-skorost-dovedoha-do-shestima-zaginali-na-patya-/195637/3/0", "text": "Шестима души са загинали при тежка катастрофа в Казанлъшко тази нощ. Инцидентът е станал около 1 часа на пътя между Крън и село Хаджидимитрово, съобщава Би Ти Ви. Уточнява се, че кола със старозагорска регистрация, в която са пътували петима души, се удря в автомобил с габровска регистрация. На място са загинали двамата шофьори и всички пътници в единия автомобил.    По първоначална информация водачът на колата, в която са се возили още четирима души, е употребил алкохол и е карал с много висока скорост. 18-годишен пиян шофьор е причинил катастрофата с шест жертви на пътя между Габрово и Казанлък край Крън. Той е имал книжка от седем месеца. Тепърва ще е изяснява какво е количеството алкохол, което е изпил младият водач преди сблъсъка.", "date": "2019.10.14", "title": "Алкохол и висока скорост доведоха до шестима загинали на пътя "}
{"url": "http://epicenter.bg/article/Spetsaktsiya-v-Burgas--zadarzhaha-shef-na-ohranitelna-firma/195638/3/0", "text": "Специализирана полицейска акция тече в момента в Бургас.    Полицаите са завардили входовете и изходите на града. В акцията участват служители на Криминалната полиция при ОДМВР, ГДБОП и Специализираната прокуратура. В района на ОДМВР е извършен арест на шефа на охранителната фирма VTA Николай Мечков, твърди burgas24.bg.   Според свидетели тази сутрин той е бил извикан заедно с адвоката си за справка на бул. \"Христо Ботев\" 46. Офисът на охранителната фирма се намира на около 200 метра нагоре по булеварда. На излизане от дирекцията Мечков и адвокатът му внезапно са били връхлетени от спецполицаи с качулки. По непотвърдена информация са задържани още четирима души.    От близо 2 месеца Мечков не бе забелязван да паркира черния си джип Мерцедес пред своя офис на бул. \"Христо Ботев\" 79. Той предпочиташе да избягва публични прояви. Фирмата му обаче охраняваше голям брой увеселителни обекти и заведения за обществено хранене по Южното Черноморие. Това е първата специализирана операция на ст. комисар Радослав Сотиров от деня, в който през миналата седмица оглави ОД на МВР-Бургас.    Служителите му очакваха светкавични рокади и уволнения на началници на РУП и сектори, но явно приоритет на новото ръководство ще е дейността на организираната престъпност.   Очаквайте подробности!", "date": "2019.10.14", "title": "Спецакция в Бургас! Задържаха шеф на охранителна фирма"}
{"url": "http://epicenter.bg/article/Vrani-zamervaha-s-kesteni-hora-v-Severniya-park-v-Sofiya-/195646/3/0", "text": "Врани нападнаха хора в Северния парк в София, сигнализираха читатели на Агенция „Фокус“. Гражданите са били замервани с кестени от птиците, но са се разминали без наранявания. „Фокус“ съветва своите читатели и слушатели да бъдат внимателни с този вид птици и обръща внимание, че през 2012 г. бяха регистрирани множество случаи на хора, нападнати от врани. Мястото бе Инфекциозната болница в София. Такива случаи бяха регистрирани и в центъра на столицата в района на Съдебната палата. През 2018 г. също бе отчетен такъв инцидент в квартал „Света Троица“.", "date": "2019.10.14", "title": "Врани замерваха с кестени хора в Северния парк в София "}
{"url": "http://epicenter.bg/article/Arestuvaha-mazh--zaplashil-da-vzrivi-radiostantsiya--ne-haresval-puskanata-muzika-/195647/3/0", "text": "Полицаи са задържали 57-годишен шуменец, заплашил да постави взривно устройство в радиостанция, съобщиха от пресцентъра на ОД на МВР, предаде Нова телевизия.   За намеренията си мъжът съобщил на спешния телефон в 2.55 часа на 13 октомври. След предприети незабавни действия била установена самоличността му. При претърсване в дома му не били намерени оръжия, боеприпаси, взривни вещества и пиротехнически изделия. Пред униформените мъжът обяснил, че причина за отправените закани станала определен вид музика, която пускали по радиото.    Той е бил задържан за срок до 24 часа в полицейското управление в Шумен. За извършено престъпление по чл. 326 ал. 1 от НК е образувано досъдебно производство.", "date": "2019.10.14", "title": "Арестуваха мъж, заплашил да взриви радиостанция, не харесвал пусканата музика "}
{"url": "http://epicenter.bg/article/Anglichanin-pochina-v-Sofiya/195656/3/0", "text": "Англичанин е починал в София, съобщи  . т столичната полиция потвърдиха за смъртен случай на чуждестранен гражданин, но отказаха да разкрият дали се касае за футболен фен.    Тази вечер България приема отбора на Англия на Националния стадион „Васил Левски“ в среща от евроквалификациите, а столицата е препълнена от запалянковци на гостуващия отбор.    От МВР уточниха, че днес към 10 часа сутринта в центъра на София е намерен англичанин в неадекватно състояние. Чужденецът, който е буйствал, е откаран в болница. По-късно е починал.    В момента се извършва аутопсия, за да се установи точната причина на смъртта, съобщиха още от СДВР.    От \"Пирогов\" пък обясниха, че при тях е бил приет англичанин, който обаче отказал лечение и се държал изключително агресивно с медиците, затова била извикана полиция, която го извела от болничното заведение.", "date": "2019.10.14", "title": "Англичанин почина в София"}
{"url": "http://epicenter.bg/article/Prokuraturata--Do-kraya-na-denya-shte-bade-povdignato-obvinenie-na-izvarshitelya-na-ubiystvoto-v-Kostenets/195659/3/0", "text": "До края на деня ще бъде повдигнато обвинение на извършителя на убийството в Костенец. Това съобщиха от пресцентъра на МВР. Подробности по разследването представиха директорът на ОДМВР - София и административният ръководител на Софийска окръжна прокуратура, предаде Агенция „Фокус“. Веднага след получаването на сигнала за мъж в безпомощно състояние пред адрес в град Костенец на място бяха изпратени служители на районното управление и Спешна помощ. Установена бе смъртта на 34-годишен мъж. Незабавно сформирахме екипи от криминалисти на ОДМВР - София, РУ - Костенец и ГДНП и предприехме бързи оперативно-издирвателни действия за установяване и задържане на евентуалните извършители на тежкото престъпление.   „В рамките на 6 часа задържахме младеж на 18 г. и 24-годишна жена, за които бяха установени данни за съпричастност“, съобщи старши комисар Николай Спасов.   „Вече имаме самопризнания от единия от задържаните. Основният мотив, по който работят разследващите, е лични отношения между жертвата и задържаната жена“, допълни директорът на ОДМВР - София. От извършените до момента процесуално-следствени действия - два огледа на местопроизшествие, съдебно-медицинска експертиза и разпити на свидетели, имаме насоченост към автора на криминалното деяние, добави окръжният прокурор на София Наталия Николова.   „В рамките на днешния ден той ще бъде привлечен като обвиняем и задържан за 72 часа. Намерено е оръжието, с което се предполага, че е извършено убийството. Ще бъде назначена експертиза и в тази посока. Към момента е изяснено, че след събиране и употреба на алкохол е възникнал скандал, вследствие на който се е стигнало до криминалното деяние. Процесуално-следствените действия продължават“, уточни Николова.", "date": "2019.10.14", "title": "Прокуратурата: До края на деня ще бъде повдигнато обвинение на убиеца от Костенец"}
{"url": "http://epicenter.bg/article/Dvamata--arestuvani-po-podozrenie-za-targoviya-s-glasove-v-Lyaskovets--sa-pusnati-na-svoboda/195664/3/0", "text": "  Мъжът и жената, които бяха арестувани по подозрение за търговия с гласове в Лясковец, са пуснати на свобода, съобщи \"Канал 3\".   В колата им бяха намерени 5 листа с имена и адреси на хора от три населени места. Колата била спряна за рутинна проверка. Вниманието на полицаите привлекли хвърчащи списъци с имена на хора, написани с различен почерк. Близките на заподозрените в купуване на гласове отказаха да коментират.    Агитационни материали, сочещи конкретна политическа партия или пък пари у задържаните – не са открити. Улики липсвали и в домовете им. Единият от арестуваните е обяснил, че списъците са за семеен банкет – събирал имената на гостите, които планирал да покани. Фамилията е известна в Лясковец като \"Манджитe\".    Повдигнати обвинения няма.   По случая се води досъдебно производство. Разпитват се хората от списъците, а по информация на наши източници е разпитван и неформален лидер на една от водещите партии в града.  ", "date": "2019.10.14", "title": "Двамата, арестувани по подозрение за търговия с гласове в Лясковец, са пуснати на свобода"}
{"url": "http://epicenter.bg/article/Slavcho-Atanasov--Zavartame-kraga-na-uspeha---niski-danatsi--poveche-pari-za-horata-i-za-biznesa/195689/2/0", "text": "  Славчо Атанасов е кандидатът за кмет на патриотичната коалиция между НФСБ и ВМРО с №67 в бюлетината.  Един от основните приоритети на Славчо Атанасов, ако стане кмет на Пловдив, е да   Той ще бъде разделен на 9 групи: Наука и образование; Здравеопазване; Икономика, Търговия и туризъм; Архитектура и благоустройство; Култура; Транспорт и комуникации; Екология; Спорт и младежки дейности; Обществен ред и сигурност. Като кмет Атанасов обещава да  прави срещи с всяка група по отделно, така работата на този съвет ще е по-ефективна при взимането на важни за града решения. : първо – бързина на обслужване, второ – никакво изнудване, и трето – прозрачност на обществените поръчки.   защото при мотаенето и бавенето на документите – разрешителни и т. н., бизнесът губи пари. На второ място публична тайна е, че  . Оттук идва и третотото –   и работата на администрацията.  \"  и да сведем до минимум пряката среща на гражданите с чиновниците от които зависи изпълнението на услугата. Така ще пресечем корупционния момент и ще спестим време на хората\", казва Атанасов на срещи със съгражданите си.    \"Чрез електронен регистър и входящ номер всеки гражданин, подал документи за съответната услуга, ще знае на какъв етап е тя и спазват ли се законовите срокове за изпълнението й  Това го правят вече много частни фирми и организации, ще го въведем и в Пловдив\", казва кандидат-кметът на НФСБ-ВМРО.    И допълва: \"Ако си спомняте, моя е и идеята при административните услуги   което е допълнително улесняване на гражданите и бизнеса. Не получиш ли отговор в съответния срок, означава, че имаш одобрение. Принципът на мълчаливото съгласие работи във всички водещи европейски икономики\".   . \"Кметът не е чиновник. Работното му време не е от 8 до 5, кметът, за да му върви работата, трябва да работи много повече. Аз навремето идвах на работа час и половина преди работното време и си тръгвах няколко часа след края на работното време. И не смятам, че прекалявам с дадената дума, че ще имам всеки ден приемен ден, както ме атакуват някои мои опоненти. Разбира се, ежедневният приемен ден ще е с определени часове, няма да приемам цял ден\", уточнява той.    Най-важната част от политиката му е да управлява с ниски данъци.  \"Не съм го измислил аз, великите финансисти твърдят, че високи данъци хазна не пълнят.   Повишават покупателната способност на всеки един от нас. Ние живеем в пазарна икономика. Когато хората плащат по-ниски данъци, им остават повече пари за харчене, повишава се потреблението, а оттам и оборотите на бизнеса се вдигат.   Така всички са доволни\", убеден е той.    За да се отпуши транспортът в Пловдив   За да се направи връзката между 100 хилядния „Южен“ и 60-хилядния „Западен“  Така ще се разтовари движението по бул. „Христо Ботев“ и Централна гара. Ще изградим  . На трето място – на всяка цена   Г-н Тотев го започна, но направи само 1,6 км, ние ще го завършим целия – 4,3 км до Карловския надлез, защото е стратегически обект, който ще отпуши движението. Разбира се, ще предвидим отбивките при Брезовско шосе, за да не запушим бизнеса.  Четвъртият обект . Не може входът на града откъм София да е тази тясна фуния. Това е една от предпоставките за задръстванията в цялата северна част на града  Петият обект, който е жизненоважен за Пловдив, , но тук трябва да се търси съдействието на държавата. Строителството на 7-километровата отсечка ще струва около 150 млн. лева, а това не е по силите само на общината.  Не на последно място смятам, че задължително      Освен това ще мислим как   Там също стават страшни тапи. На Пловдив освен това му е крайно необходим и още един мост над Марица.  Освен това бъдещето на екологичния обществен транспорт е в електробусите. В момента пет частни фирми обслужват транспорта в Пловдив.    По най-съдбоностият въпрос за града - присъединяване на двете големи общини Марица и Родопи към община Пловдив.  Но този проблем може да се реши единствено и само в съюз между правителство, президент, Народно събрание и кмет.", "date": "2019.10.14", "title": "Славчо Атанасов: Завъртаме кръга на успеха – ниски данъци, повече пари за хората и за бизнеса"}
{"url": "http://epicenter.bg/article/Tomislav-Donchev-otkri-vav-Vidin-prechistvatelna-stantsiya-za-otpadni-vodi-/195690/2/0", "text": "Заместник министър-председателят Томислав Дончев участва в церемония по откриването във Видин на пречиствателна станция за отпадни води. В словото си при откриването той посочи, че инвестицията може да не е от най-видимите, но е една от най-важните, защото е инвестиция в околната среда, въздуха, здравето и живота на всички граждани.    Това е втора фаза, продължение на един проект, осъществен в предишните години и който до голяма степен решава всички проблеми и предизвикателства на града в сферата на водоснабдяване и отвеждане на отпадъчни води. Общата стойност на тези два проекта е близо 70 милиона лева. \"Без тези инвестиции всички останали са трудни и даже невъзможни. Следващите години основен акцент ще бъде опазване на чистотата на въздуха\", каза Дончев.    Проектът \"Доизграждане на пречиствателна станция за отпадъчни води - гр. Видин - Втора фаза\" е изпълнен по Оперативна програма \"Околна среда 2014-2020 г.\". Общата му стойност е 19 505 984 лв., от които собственото финансиране е в размер на 580 415 лв. Безвъзмездните средства се предоставят от Кохезионния фонд на Европейския съюз и държавния бюджет на Република България.  ", "date": "2019.10.14", "title": "Томислав Дончев откри във Видин пречиствателна станция за отпадни води "}
{"url": "http://epicenter.bg/article/Prezidentat-Rumen-Radev-shte-se-sreshtne-s-pochetnite-konsuli-na-Balgariya/195693/2/0", "text": "На 15 октомври, вторник, от 17.30 часа в Гербовата зала на „Дондуков“2 държавният глава Румен Радев ще отправи приветствие към почетните консули на България зад граница.   Това съобщиха от прессекретариата на държавния глава. На събитието ще присъства и вицепрезидентът Илияна Йотова.  В срещата ще участват 71 почетни консули, представляващи България в 45 държави.", "date": "2019.10.14", "title": "Президентът Румен Радев ще се срещне със 71 почетните консули на България"}
{"url": "http://epicenter.bg/article/Karakachanov--Armiyata-ne-mozhe-poveche-da-bade-slagana-na-vtori-plan-za-smetka-na-drugi-prioriteti-/195694/2/0", "text": "Българската армия трябва да се модернизира с ново въоръжение, което да отговаря на всички изисквания. В същото време - наличните бойни платформи, които могат да бъдат използвани, трябва да бъдат поддържани и модернизирани.   Това каза министърът на отбраната Красимир Каракачанов днес, 14 октомври, на тържествената церемония по въвеждането в експлоатация на новия учебен тренажор - симулатор за самолети „Пилатус“ РС – 9М във Военновъздушната учебна база „Георги Бенковски“ в Долна Митрополия.    „Моето дълбоко убеждение е, че след 30 години липса на внимание към Въоръжените сили на Република България обществото и най-вече политиците са длъжници на Българската армия. Длъжници са на всички тези мъже и жени в униформа, които са избрали много тежката но достойна професия - защитници на Родината“, посочи министърът на отбраната.    „Във Военновъздушните сили (ВВС) тече много активен процес на поддръжка и модернизация на наличната техника. Сключен бе и договор за закупуване на осем изтребителя. На фона на всичко това беше нормално и закономерно да се възстанови Военновъздушното училище „Георги Бенковски“, заяви министър Каракачанов   И допълни: „Нашата амбиция е със средствата, с които разполагаме, да се свърши максимум работа, за да може хората, които служат в Българската армия да имат самочувствието, че служат на все по-модерна и сигурна техника. И също така – обществото да проумее, че без Българската армия и нейната надеждна защита няма съществуване и на българската държава“.    „Убеден съм, че тонът, който зададохме, и летвата, която вдигаме с ваша помощ, няма как да бъдат пренебрегнати от следващите правителства. Всичко, което се прави, е необходимо и армията не може повече да бъде слагана на втори план за сметка на други приоритети“. С тези думи министърът на отбраната Красимир Каракачанов се обърна към присъстващите във ВВУБ „Георги Бенковски“ и ги поздрави с предстоящия празник на българските ВВС и 107-ата годишнина от тяхното създаване.    „Всички наши усилия са насочени към покриване на съвременните изисквания, реалности и предизвикателства“, това каза генерал-майор Цанко Стойков, командир на ВВС, в словото си на тържествената церемония. За доброто сътрудничество в интерес на българската авиация през последните години Нил Сморхит, директор на отдела за военна, гражданска и правителствена авиация в компанията – производител „Пилатус Еъркрафт“, беше награден с почетен плакет на Министерството на отбраната.    На церемонията по въвеждане в експлоатация на новия тренажор днес присъстваха още заместник-началникът на отбраната вицеадмирал Емил Ефтимов, представители на местната власт в Плевен и региона, курсанти и преподаватели от Факултет „Авиационен“ на Националния военен университет „Васил Левски“ в град Велико Търново и др.    Пред журналисти министърът на отбраната Красимир Каракачанов посочи, че подобна техника като новия учебен тренажор позволява по модерен начин да се постигат оптимални резултати в обучението на бъдещите авиационни специалисти. Чрез него се отработват различни ситуации, полезни за обучението на бъдещите пилоти. В момента на тренажора се обучават инструкторите, преди да влезе в учебната програма на курсантите. Със системата ще се трупат опит и умения и в известна степен ще се компенсира липсата на реален нальот.   С договора за осемте нови изтребителя се предвижда и система от 3 тренажора за обучение на новите пилоти на изтребителите Ф-16, посочи още министърът на отбраната Красимир Каракачанов.", "date": "2019.10.14", "title": "Каракачанов: Армията не може повече да бъде слагана на втори план за сметка на други приоритети "}
{"url": "http://epicenter.bg/article/Stanishev--Pobedata-za-opozitsiyata-v-Budapeshta-e-dokazatelstvo--che-i-u-nas-promyanata-e-vazmozhna-/195695/2/0", "text": "„Пробивът на лявоцентристката опозиция в Унгария е исторически и ще отекне силно в цяла Европа. Той дава надежда на всички онези, които живеят в сянката на пълзящ авторитаризъм, че обединени могат да отвоюват обратно държавността и демокрацията от задушаващата хватка на самозабравили се управленци.“  Така президентът на ПЕС и евродепутат Сергей Станишев коментира резултатите от местните избори в Унгария, където ляво-центристкият фронт нанесе поредица ключови поражения на партията на Виктор Орбан - Фидес. В Будапеща, про-европейският лявоцентристки кандидат Гергей Корачони, който беше избран за кмет на унгарската столица, поднесе първата изборна загуба на Орбан от идването му на власт през 2010 г.    „Победите за опозицията в Унгария и Турция, по-рано тази година, срещу окопалите се във властта кандидати на Орбан в Будапеща и на Ердоган в Истанбул са доказателство, че промяна е възможна и у нас. Когато опозицията формулира ясни тези и предложи реална алтернатива, стената, с която всяка почти абсолютна власт се огражда, започва да се пропуква под неудържимия стремеж на хората към по-добро управление и по-добър живот за всички, вместо за малцина избрани. А столиците са първото място, където тези стени се пукат и в крайна сметка падат“, заяви Станишев.  На парламентарните избори в Полша коалицията на обединени сили от левия политически спектър „Левица“ също подобри значително резултатите си и направи сериозна заявка за завръщане в парламента, който досега беше доминиран от популистката десница. Според предварителни резултати, лявата коалиция е трета политическа сила с 43-ма депутати. Въпреки това, управляващата консервативна партия „Право и справедливост“ печели пълно мнозинство, което означава, че заплахите за независимостта на съдебната система, медиите и върховенството на закона ще продължат.  „Социалистите в Полша увеличиха подкрепата си и ще бъдат незаобиколим фактор в новия състав на парламента. „Левица“ ще поведе битка срещу популисткото правителство на Качински, който няма да може да пренебрегва с лека ръка гласа на милиони полски граждани, които искат модерна, про-европейска и социална държава“, добави Станишев.  ", "date": "2019.10.14", "title": "Станишев: Победата за опозицията в Будапеща е доказателство, че и у нас промяната е възможна!"}
{"url": "http://epicenter.bg/article/Voennosluzheshtite-ot-39-iya-kontingent-ot-Balgarskata-armiya-shte-badat-izprateni-s-tarzhestven-ritual-/195696/2/0", "text": "Военнослужещите от 39-ия контингент от Българската армия ще бъдат изпратени с тържествен ритуал за участие в мисията на НАТО „Решителна подкрепа” в Афганистан, съобщават от пресцентъра на Министерство на отбраната.    Тържествен ритуал по изпращане на 39-ия контингент от Българската армия за участие в операцията на НАТО „Решителна подкрепа” в Афганистан ще се състои от 11.00 ч. утре, 15 октомври, на площада пред административната сграда на община Стара Загора. В него ще участва заместник-началникът на отбраната генерал-лейтенант Димитър Илиев.    Тридесет и деветият български военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. Контингентът е подготвен във военно формирование 48 430 – Стара Загора. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.    Национален командир на контингента е полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана – капитан Росен Начев от военно формирование 48 430 – Стара Загора.    ", "date": "2019.10.14", "title": "Изпращаме 39-ия контингент от Българската армия за мисията в Афганистан с тържествен ритуал "}
{"url": "http://epicenter.bg/article/Atanas-Zapryanov-shte-uchastva-v-sreshtata-na-ministrite-na-otbranata-ot-Yugoiztochna-Evropa-/195700/2/0", "text": "Делегация на Министерството на отбраната, водена от заместник-министъра на отбраната Атанас Запрянов, ще участва в срещата на министрите на отбраната от Югоизточна Европа, която ще се проведе на 15 и 16 октомври в Букурещ, Румъния.    На срещата ще бъдат обсъдени въпроси за развитието на проектите и инициативите в рамките на Процеса на срещи на министрите на отбраната от ЮИЕ, както и дейностите и плановете на Многонационалните мирни сили в Югоизточна Европа.    България запазва досегашното си участие в Многонационалните мирни сили в Югоизточна Европа. Освен страната ни, в инициативата участват още Албания, Гърция, Република Северна Македония, Румъния и Турция. България има съществен принос за подобряването на взаимоотношенията между страните, за тяхната интеграция в евроатлантическите структури и за повишаването на регионалната сигурност и стабилност в Югоизточна Европа.    В делегацията за форума са включени и експерти от Министерството на отбраната.  ", "date": "2019.10.14", "title": "Атанас Запрянов ще участва в срещата на министрите на отбраната от Югоизточна Европа "}
{"url": "http://epicenter.bg/article/Dimitar-Iliev--Tazi-godina-na-sluzhba-v-armiyata-sa-prieti-dva-pati-poveche-voynitsi-/195701/2/0", "text": "Резултатите от кампанията „Бъди войник“ до момента показват, че интересът към военната служба расте. В резултат на проведените конкурси през първите 9 месеца тази година са приети на служба 602-ма войника/матроса, което е два пъти повече в сравнение със същия период през миналата година. Това каза заместник-началникът на отбраната генерал-лейтенант Димитър Илиев на пресконференция по повод информационната кампания на Министерството на отбраната „Бъди войник“ в Пловдив. Той посочи, че средната възраст на кандидатите, които подават документи е 25 години, което е оптимистично за бъдещето на Българската армия.    „Събитието от кампанията „Бъди войник“ се провежда в Пловдив на 17 октомври, един ден след празника на Военновъздушните сили и в навечерието на празника на военния парашутист, с които са свързани три от най-големите формирования в района“, подчерта командирът на 24-та авиобаза в Крумово бригаден генерал Димитър Иванов и заяви, че съвсем заслужено Пловдив може да определен като българската авиационна столица. Той съобщи, че на 17 октомври в динамичния показ ще участват два вертолета „Кугър“, един Ми-24, както и един самолет „Спартан“.    „Военнослужещите от различните видове и родове войски сме едно. Нас ни обединява това, че служим на Родината, заедно работим, заедно ще бъдем и на демонстрациите на събитието от кампанията „Бъди войник“, каза командирът на 3-та авиобаза в Граф Игнатиево бригаден генерал Димитър Петров. Той съобщи, че на 17 октомври ще има полети над площада в града на два самолета L-39 и на два изтребителя МиГ-29.    „Събитието ще бъде открито с почетен строй на военнослужещите от 68-ма бригада „Специални сили“, по повод 75-ата годишнина от първия боен ден на парашутната дружина“, каза заместник-командирът на бригадата полковник Иван Райков. Той заяви, че динамичният показ на командосите ще включва стоварване на група от хеликоптер по способа бързо въже, скокове с парашут и демонстрации по водене на огнева подготовка.", "date": "2019.10.14", "title": "Димитър Илиев: През тази година на служба в армията са приети два пъти повече войници "}
{"url": "http://epicenter.bg/article/Otkriha-nevzriven-snaryad-v-kashta-v-Sofiya/195705/2/0", "text": "Откриха силно корозирал метален предмет, наподобяващ боеприпас в двора на къща в София на ул. „Григорий Цамблак” в ж.к. „Левски“. По обезвреждането му беше задействан специализиран екип от Сухопътните войски. На място военнослужещите установяват, че това е част от силно корозирал 76 мм снаряд. След извършеното разузнаване военнослужещите ще транспортират боеприпаса в безопасен район, където във вторник той ще бъде унищожен при спазване на мерките за    Специализираният екип е от състава на 78-ми батальон за осигуряване – Горна Баня, с ръководител капитан Петър Трайков.    Източник: Нова.тв  ", "date": "2019.10.14", "title": "Откриха невзривен снаряд в къща в София"}
{"url": "http://epicenter.bg/article/Risk-ot-haos-s-otchitaneto-na-byuletinite-i-protokolite-ot-mestnite-izbori-v-Sofiya/195706/2/0", "text": "Риск от хаос с отчитането на бюлетините и протоколите от местните избори. Причината е, че обработването за София отново ще е само в зала „Арена Армеец”. Гласуването и впоследствие отчитането на вота е сложно, защото ще избираме кмет на община, на район и общински съвет с преференции.    Избирателните секции в София са над 1500. Бюлетини и протоколи от всички урни в столицата ще се събират и проверяват на едно, единствено място.   Макар и залата да е голяма, то на местните избори през 2015 година имаше сериозни проблеми. Тогава заради бавното обработване и грешките в протоколите членове на секционните избирателни комисии не излязоха от зала \"Арена Армеец\" повече от 48 часа.   От Централната избирателна комисия предложили на тези избори да има разделение на три пункта. От общинската избирателна комисия решили обаче мястото да е едно, но да се влиза в него от три места.   Организацията е в техни ръце. Иначе, дни преди вота редно е да проверим, дали ни има в избирателните списъци. Те по традиция вадят лични данни на показ. Трите имена и адрес на избирателите са личните данни, които всеки може да види от улицата. Личните ни данни обаче се защитават от закон, европейски регламент и Конституцията, обяснява адвокат Александър Кашъмов.   „Това излагане на лични данни, ако бъдат използвани недобронамерено, недобросъвестно от хората, които имат достъп до тях, а то всеки има, могат да доведат до вреди и това ще нарушава основните конституционно гарантирани права на гражданите”, обясни адвокат Кашъмов, фондация „Програма достъп до информация”.   Избирателните списъци информират гласоподавателите. Затова без тях не може, казва професор Михаил Константинов.   „Ако не сте в избирателния списък, много трудно ще ви допуснат да гласувате, защото може би сте заличени по някаква причина. Може би една четвърт от българите няма как да проверят в интернет”, заяви проф. Михаил Константинов, председател на „Информационно обслужване”.   От ЦИК обясняват, че личните ни данни се пазят, защото, когато гласуваме, тези, които обработват данните ни, не ги четат на глас.   „Когато се събират лични данни и се обработват лични данни, които са по силата на нормативен акт, какъвто в случая е Изборния кодекс, тогава не се изисква съгласието на лицето, от което са взети тези данни”, обясни Таня Цанева, говорител на ЦИК.   Ако не на улицата, в сайта на дирекция \"ГРАО\" можем да проверим къде е избирателната ни секция.   Източник: Нова.тв", "date": "2019.10.14", "title": "Риск от хаос с отчитането на бюлетините и протоколите от местните избори в София"}
